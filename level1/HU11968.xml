<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU11968" xml:lang="hu">
<teiHeader>
        <fileDesc>
            <titleStmt>
                <title>Őserdőkön, tengereken</title>
                <author ref="viaf:1657716 ">Donászy Ferenc (1864-1923)</author>
                <respStmt>
                    <resp>ELTeC conversion</resp>
                    <name>Palkó Gábor<ref target="https://viaf.org/viaf/65989506"/>
                    </name>
                    <name>Bajzát Tímea Borbála</name>
                    <name>Vétek Bence</name>
                    <name>Fellegi Zsófia</name>
                </respStmt>
            </titleStmt>
            <extent>
                <measure unit="words">125772</measure>
                <measure unit="pages">251</measure>
                <measure unit="vols">1</measure>
            </extent>
            <publicationStmt>
                <p>Published as part of ELTeC</p>
            </publicationStmt>
            <sourceDesc>
                <bibl type="digitalSource">
                    <title>Őserdőkön, tengereken</title>
                    <date>2013-09-25</date>
                    <publisher>Magyar Elektronikus Könyvtárért Egyesület</publisher>
                    <ref target="https://mek.oszk.hu/11900/11968"/>
                    <respStmt>
                        <resp>Original Electronic Edition</resp>
                        <name>Szever Pál</name>
                    </respStmt>
                   
                        <bibl type="digitalSource">
                            <title>Őserdőkön, tengereken</title>
                            <date>2013-09-25</date>
                            <ref target="https://mek.oszk.hu/11900/11968"/>
                        </bibl>
              
                        <bibl type="printSource">
                            <title>Őserdőkön, tengereken</title>
                            <author>Donászy Ferenc</author>
                            <pubPlace>Budapest</pubPlace>
                            <publisher>Légrády Kiadó</publisher>
                            <date>1907</date>
                            <idno>ISBN 978 615 5406 23 2</idno>
                            <ref target="https://mek.oszk.hu/11900/11968/pdf/"/>
                        </bibl>
                    
                </bibl>
                <bibl type="firstEdition">
                    <title>Őserdőkön, tengereken</title>
                    <author>Donászy Ferenc</author>
                    <date>1894</date>
                </bibl>
            </sourceDesc>
        </fileDesc>
        <encodingDesc n="eltec-0">
            <p/>
        </encodingDesc>
        <profileDesc>
            <langUsage>
                <language ident="hu">Hungarian</language>
            </langUsage>
            <textDesc>
                <authorGender xmlns="http://distantreading.net/eltec/ns" key="M"/>
                <size xmlns="http://distantreading.net/eltec/ns" key="long"/>
                <canonicity xmlns="http://distantreading.net/eltec/ns" key="low"/>
                <timeSlot xmlns="http://distantreading.net/eltec/ns" key="T3"/>
            </textDesc>
        </profileDesc>
        <revisionDesc>
            <change when="2020-10-02"/>
        </revisionDesc>
    </teiHeader>
    <text>
        <body>
            
                <div type="chapter">
                    <head>
                       Mátyás király oroszlánjai.
                    </head>
                    <p>Némelyik ház, mintha homlokára volna irva, hogy falai között valami nevezetes
                        esemény történt, annyira felébreszti a figyelmet.</p>
                    <p>Igy van ez a bécsi Kärtner-Strasse egyik ódon házával is. Noha kiáltó tanuja
                        a mindent változtatni, czifrázni szerető emberi izlésnek és századoknak,
                        mégis régi-régi események dicsősége és a fényes mult méla gyásza borong
                        rajta, s mint valami történeti emlék néz a körülte forrongó, zür-zajos,
                        modern életre...</p>
                    <p>Nemrégiben Mátyás király fényes életpályájának kevésbbé ismert adatai után
                        kutatva, akadtam erre, a történetirónk által sehol fel nem emlitett érdekes
                        eseményre, melyet egynémely helyén igen szófukar, régi német krónikában
                        találtam leirva és a melyeknek szinhelye a Kärntner-Strasse fenti ódon háza
                        volt.</p>
                    
                    <p>1490. év február végén már hire-hamva sem volt a télnek.</p>
                    <p>Rügyfakasztó tavaszi napsugár bontogatta a bimbókat, s langy fuvalmak
                        kergették a gyapjas bárányfelhőket s aranyködként terjengett a légben a
                        virágzó barkák himpora, s a várfok és a hosszu sétány fáin pedig már a
                        tavasz első sárgás-zöld levélkéi bontogatták gyengéd szárnyaikat.</p>
                    <p>Mátyás, a nagy király, épen Bécsben időzött és a kärntner-strasse-i házban
                        ütötte fel királyi lakását, mert itt sokkal otthoniasabban érezte magát,
                        mint az akkori Burgnak a kongó folyosók tömkelegében elvesző csarnokai
                        között.</p>
                    <p>Nagyon érdekes az a mód is, melylyel még 1485 tavaszán, magát e ház
                        birtokosává tette.</p>
                    <p>Ugyanis, midőn a hosszu ostrom után, 8000 főnyi seregének élén, káprázatos
                        fény és pompa között a városba vonult, a Kärntner-Strasse sarkán, Waldner
                        János, Frigyes császár kanczellárja fogadta a város tanácsának
                        közepette.</p>
                    <p>A nagy király sasszemei egy pillantással átvillantak az egész utczán és a
                        földig hajló tanácsoson állapodtak meg.</p>
                    <p>- Kié ama ház? - kérdé röviden, himzett keztyüs kezével rámutatva...</p>
                    <p>- Az enyém, felséges uram, - rebegé Waldner János, a kanczellár bókolva.</p>
                    <p>- Kié ama ház? - kérdé röviden, himzett keztyüs kezével rámutatva...</p>
                    <p>- Az enyém, felséges ur, császárom kegyelme és jóindulatából.</p>
                    <p>Mátyás szemei villámokat szórtak:</p>
                    <p>- Kié? - kérdé oly harsányan harmadszor is, hogy az egész utcza megtelt
                        érczes hangjával.</p>
                    <p>- Felséges uram, a tiéd az! - felelé helyette a polgármester, elértve a
                        király akaratát - s üdvözlégy Bécsnek falai között.</p>
                    <p>- Ugy van! - felelé a király nyájasan, - a miénk, s itt ütjük fel lakásunkat,
                        - mert igen jól tudta, hogy a kanczellár ugyis csak névleges birtokosa a
                        háznak - a minthogy ugy is volt - miután Frigyes császár több házat és
                        birtokot iratott hivatalnokai nevére, hogy Mátyás király elől
                        megmentse...</p>
                    <p>A mondott évnek tehát tavaszias, enyhe napjain szintén Bécsben mulatott és
                        udvarának főméltóságaival a vár bástyáira ment sétálni, hogy a tavaszi nap,
                        s az enyhe rügyek illatától telt levegő kissé felüditse.</p>
                    <p>Ekkor már azonban a nagy király nagyon szenvedőnek látszott... Arcza beesett,
                        s közmon­dásos egészséges szine szürkés-sápadtnak látszott s bármint
                        titkolta is, csak nagy kinnal tudta hatalmas testét vonszolni.</p>
                    <p>Ugyanis néhány nap óta folyton fokozódó gyengeség, s rövid ájulások
                        gyötörték, e mellett annyira idegessé, ingerlékenynyé lett, hogy semmi sem
                        tudta felviditani.</p>
                    <p>Az udvaronczok lesve-lesték kivánságait, s mindent elkövettek, hogy mosolyt
                        csaljanak halvány ajkaira, de hiába, az élczeket és elmésségeket azelőtt
                        annyira szerető király, inkább boszankodott, mint nevetett...</p>
                    <p>Most is ingerülten indult sétájára, mert orvosai esdve kérték, hogy maradjon
                        termeiben és pihenjen, hanem ezt az egyet a nagy király nem ismerte. Nagy
                        lelkének még nagyobb erejével akarta legyürni a test roskatagságát és igy
                        folytonosan lázban és forrongásban zajlott, égett minden csep vére a
                        megerőltetéstől.</p>
                    <p>Kedvelt hivének és vezérének, a daliás Noszticz Zsigmondnak karjára
                        támaszkodva, lépegetett a bástyafokon és haragosan pattogott orvosára,
                        Tichtl Jánosra, s kedvelt tudósára, a történetiró, Galeottira, kik szintén
                        társaságában voltak.</p>
                    <p>- Hagyjatok békét, ha nem tudtok meggyógyítani. Feküdni, feküdni! Ti,
                        orvosok, mindjárt megvetitek az ágyat s belegyömöszölnétek az embert. Én nem
                        tudok feküdni, akárcsak a puszták oroszlánja! Inkább találjatok ki valamit,
                        ami egy kissé szórakoztatna... Megöl közöttetek az unalom!</p>
                    <p>A király hasonlata Noszticznak egy jó gondolatot juttatott eszébe.</p>
                    <p>- Nézzük meg az oroszlánokat, felséges uram, - mondá. - Ugy tudom, ez időben
                        szokták etetni ezeket a királyi állatokat...</p>
                    <p>A király fáradt vonásain a megelégedés halvány sugara röppent át, mert hires
                        oroszlánjait annyira szerette, hogy bárhova ment is, ezeket nagy kerekes
                        ketreczeikben mindenüvé magával vitte...</p>
                    <p>- Igazad van, kedvelt hivem; a jó gondolatok mindig nálad vannak, s
                        megérdemelnéd, hogy országosan ismert neved mellé, az „elmés” jelzőt is
                        hozzáfüggeszszék.</p>
                    <p>Ugyanis Noszticzot athlétai termete és erejéért csak „erős Noszticz”-nak
                        nevezték széles e hazában, és erre czélzott a király is.</p>
                    <p>A nagy udvar hátulján, egy oszlopos csarnok alá voltak a nagy kerekes
                        vasketreczek görgetve s ezek egyikében volt a három gyönyörü oroszlán: két
                        him és egy nő bezárva...</p>
                    <p>- Valóban királyi állatok! - mondá felvillanó szemekkel a király, midőn
                        fáradtan egy karos­székbe ereszkedett, de csakhamar jobban kezdé érezni
                        magát, mert egy hólyagos aranyserlegben, az orvos intésére, az udvarnok
                        topáz-villogásu ó-tokajival kinálta meg.</p>
                    <p>- Nézzétek csak, urak, Szolimán, ez az óriási vén him minő fenséges
                        nyugalommal mereszti ránk szemeit s milyen fejedelmi egykedvüséggel fogadja
                        hatalmas nőjének hizelgéseit...</p>
                    <p>- Méltó képe a vitézségnek és erőnek, - folytatá a dicsérést Noszticz; -
                        különösen ez az erőt és hatalmat rejtő nyugalom...</p>
                    <p>- Szépek igy is, de még szebbek lehetnek a dühtől és haragtól berzenkedve, -
                        szólalt meg Pethő. - Ezt szeretném látni!</p>
                    <p>- Azt pedig könnyen megláthatja, kegyelmed, - mondá az ősz Kanizsay, - ha
                        felséges urunk megengedné?</p>
                    <p>- Mit mondtál, hivem? - kérdé derülten a király, mert e közben oda
                        settenkedett Tibrili, az udvari bolond és mindenféle bolond mókázást mimelt
                        az urak háta megett.</p>
                    <p>- Engedje meg, felséged hogy a bestiárius, akarom mondani az etető, ne adja
                        oda eledelüket, hanem ingerelje, csalogassa őket, mig csak dühbe nem jönnek,
                        - felelé meghajolva Kanizsay.</p>
                    <p>- Legyen ugy! - intett az etetőnek a király, ki egy hosszu kétágu villán
                        hatalmas ökörczombot hozott és benyujtotta a ketrecz vasrudjai között...</p>
                    <p>A nő és a fiatal him éhes vadsággal szökött a hus felé, de az etető gyorsan
                        visszakapta, mire mind a két vad tompa hörrenéssel kezdett fel-alá lóstatni
                        a tágas ketreczben.</p>
                    <p>Mikor másodszor nyujtották be a véres konczot, lángoló szemekkel,
                        toporzékolva ugrált mind a kettő a magasba, - azután haragos orditással
                        szöktek a vasrudaknak, megrázva azokat türelmetlen éhségükben szikrázó
                        szemeikkel majd elnyelve a husdarabot.</p>
                    <p>Szolimán, a vén him - az első próba után oda se nézett a konczra, hanem hörgő
                        morgással a ketrecz hátuljába lépdelt, s ott elnyujtózva, csak bojtos
                        farkával verte döngve a vastag tölgyfadeszkákat.</p>
                    <p>Az etető ez alatt folytatta az ingerkedést. A két oroszlán orditott, s a
                        rácsot döngette... Óriási ugrásokkal szökelltek fel-alá a ketreczben,
                        vérvörös nyelvük hosszan kifityegett hüvelyk­ujjnyi fogakkal megrakott
                        iszonyu torkukból, s nyakukon a szőr és serény felmeredt, szemeik vörösben
                        izzó zöld szikrákat villództak a társaságra...</p>
                    <p>Az etető, hol itt, hol ott dugdosta be - a lehető magasra tartva a hust és a
                        négy ölesnél nagyobb ketreczet a két vad egy-egy ugrással átszökellte, s
                        tehetetlen dühökben dörgőn hördülő orditásokkal acsarkodtak egymásra.</p>
                    <p>Azonban végtére is megunták a hosszu hajszát, s egy hosszu bődülő orditással
                        mindketten a ketrecz végébe huzódtak s ott hörögve, morogva lóstattak
                        fel-alá, a deszkázatot szimatolva; majd le-lefeküdtek a vén him mellé és az
                        etető ujabb ingerkedéseire nem is hederitettek, hiába tologatta ez majdnem
                        az orruk elé a pecsenyét.</p>
                    <p>- Megharagudtak! Látjátok urak, - fordult udvarához a király, - minő nemes
                        állatok ezek! Nem hagyják magukat kicsúfoltatni, inkább nem is kell nekik a
                        hús!</p>
                    <p>Légreszkettetőn dörgő orditás szakitá félbe a király szavait és a ketrecz
                        vasrudjai csengve zörrentek össze, az etető pedig hangos jajkiáltással,
                        szédülve bukott a ketreczek alá.</p>
                    <p>Ugyanis a király szavaira hallgatva, elfeledkezett az oroszlánokról... s a
                        vén állatkirály fel­használta e perczet; egyetlen szökéssel a vasrudakon
                        termett s oly erővel rántotta be a hust a nehéz vasvillával együtt, hogy
                        ennek nyele leütötte magát az etetőt is.</p>
                    <p>Az urak füle is megcsendült a velőkig ható orditástól, s pár perczig
                        megdöbbenve néztek egy­másra, de aztán valamennyien - a királyt se véve ki -
                        zajos tetszésnyilatkozatokban törtek ki.</p>
                    <p>- Bravó, Szolimán! Bravó, brava! Derék állat, fejedelmi állat vagy! -
                        kiáltozák lelkesen, de legjobban kiáltozott a hős Noszticz, kinek dörgő
                        hangja, majdnem az oroszlánorditással vetekedett.</p>
                    <p>E perczben az udvart körülfutó oszlopos csarnokból, még egy uri ember
                        csatlakozott a társasághoz.</p>
                    <p>Ez a főtálnokmester volt! Egy ravasz, kétszinü, álnok uri ember. Sovány,
                        aszkóros, mint egy paszulykóró, s hétrét görbedve a podagrától, örökösen
                        fázott, didergett, mint egy kisértet s minden második szava után köhögött,
                        harákolt, s akárkivel beszélt, folyton kezeit dörzsölgette, kétszinü, álnok
                        mosolygással.</p>
                    <p>Hogy ő maga olyan aszkóros és nyavalyás vala, irigye és ellensége volt minden
                        egészséges, erős embernek, de különösen Noszticzot gyülölte, amiért a király
                        annyira kegyelte és kitüntette, s könnyebb volt a lelkének, ha csak egy
                        hajszálnyit is csippenthetett akár szóval, akár tekintettel a daliás
                        vezéren.</p>
                    <p>Most is egyenesen ehhez fordult, s vizenyős szemeit sunyi oldaltekintettel
                        villantotta rá.</p>
                    <p>- Hm, hm! ugy látom, tetszik ez a mulatság, vezér? - kérdé csikorgó
                        fahangján, miközben sovány alakját fázékonyan burkolta be prémes gereznáju
                        hosszu felöltőjébe.</p>
                    <p>- Hát hogyne tetszenék! - felelé Noszticz s majd sértő kicsinyléssel nézve
                        végig rajta, gunyo­san mondá: - Persze, kegyelmednek nem igen tetszhetik az
                        erő és gyorsaság ez a példája?!</p>
                    <p>A főtálnokmester uram álnokul mosolygott:</p>
                    <p>- Szép bizony, igen szép! De lehetne még ennél is szebb sceneriát
                        produkálni... Hanem persze, ahhoz... hűm... hm... nagy szó... de igaz... erő
                        és bátorság is kellene ám hozzá... még pedig... sok!</p>
                    <p>- Osztán, mi volna az? - kérdé Noszticz hetyke foghegygyel.</p>
                    <p>- Hogy mi volna az, vezér uram?... Semmi egyéb, minthogy valakinek be kellene
                        menni ezeknek a horribilis bestiáknak a carcerébe és elragadni orruk elől a
                        prédát. Ez volna ám még csak a szinjáték! Fogadni mernék, felséges urunkat
                        is nemcsak hogy nagyon gyönyörködtetné, de egészen vidámmá elektrizálná ez a
                        hevélyes sceneria!</p>
                    <p>És miután ilyen szép alattomosan elvetette a halálos kihivás sárkányfogait, -
                        a leghódolat­teljesebb mosolygással hajlongott a király előtt.</p>
                    <p>Noszticznak fejébe kezdett szökni a vér.</p>
                    <p>- Biz’ Isten kegyelmedről is elhinném, hogy meg merné tenni, ha nem lakott
                        volna olyan sokáig Törökországban, - vágott
                        vissza Noszticz maró gunynyal és a felharsanó hahota bizonyitotta, hogy az
                        urak is elértették a czélzást.</p>
                    <p>A főtálnokmester uramat ez a legérzékenyebb oldalán találta, de elnyelte
                        mérgét, sőt még mosolygott is, hanem apró szemei oly ádáz gyülölettel
                        villogtak Noszticz felé, mint a szem­üve­ges kigyóé.</p>
                    <p>- Azt én a világért sem állitám, - felelé kétszinü czélozgatással... hanem
                        azt hivém, hogy ez illusztris társaságban majd csak akad egy „erős” vitéz (s az erős szót
                        különösen hangsulyoz­ta), ki felséges urunk felvidámitására megcselekszi ezt
                        a bátorságra és erőre mutató tettet.</p>
                    <p>Noszticz elsápadt, mert egyenesen kihiva érzé magát, s villogó szemekkel majd
                        a királyra, majd az oroszlánokra pillantott.</p>
                    <p>Az óriási himoroszlán még most is dühtől berzengő serénynyel hasalt az
                        ökörczomb felett, s hörgő orditással, fogait vicsorgatva morgá el társait
                        közeléből...</p>
                    <p>Az urak között is várakozás- és halálteljes csend uralkodott. Mindenki
                        rettegve nézett egymásra. A lovagi bátorság és vitézi erő harczi keztyüje
                        elébük lett dobva... s valamennyien dobogó szivvel lesték, kinek lesz hát
                        bátorsága erre az őrült, vakmerő, eszeveszett tettre vállal­kozni?</p>
                    <p>- Hej, csak én ilyen öreg, beteges ne volnék! - nyihogá a csendet megtörve a
                        főtálnokmester uram, kezeit dörzsölgetve.</p>
                    <p>- Mit gondolsz, vitéz hivem, Noszticz? - kérdé villanó szemekkel a király. -
                        Mernél-e rá vállal­kozni?</p>
                    <p>- Tréfálsz velem, uram, királyom?</p>
                    <p>- Dehogy tréfálok! - nevetett a király. - Királyi szavamra mondom, szeretném
                        látni.</p>
                    <p>Noszticz megdöbbenve nézett rá s még mindig tréfának vélte a király
                        szavait.</p>
                    <p>- Vitéz Noszticz te habozol? - s a király hangjából meglepetés és boszankodás
                        rítt ki.</p>
                    <p>- Nem! - kiáltá felcsattanó hangon Noszticz. - Nem habozom, megteszem, még ha
                        szét­szaggat­nak is e bestiák!</p>
                    <p>Az urak valamennyien elszörnyedő zugással vevék körül, sőt az ősz Kanizsay
                        haraggal rivallt rá:</p>
                    <p>- Eszedet vesztetted? Okos fővel nem lehet ilyen vakmerőségre
                        vállalkozni.</p>
                    <p>- Hagyjatok békét, - dörgé haragosan Noszticz... - Megteszem! Ne mondja
                        senki, hogy Mátyás király udvarában csak didergő, vén banyák vannak! - S mig
                        beszélt, villogó szemei majd átfurták az elégülten vigyorgó főtálnokmester
                        uramat.</p>
                    <p>Ezzel gyorsan kikapcsolá nehéz, virágos mentéjének opálköves boglárait, s
                        kócsagos kalpag­ját, gyöngyös övét ledobva, mezitelen kardjával kezében a
                        ketreczek háta mögé sietett, s félrelökve az ajtóból a felvigyázót, a másik
                        perczben daliás alakja már meg is jelent a ketrecz hátterében.</p>
                    <p>Az egész udvar halványan s lélekzetét elfojtva várta, mi lesz e vakmerőség
                        vége?</p>
                    <p>Noszticz bátran előre lépett, de az oroszlánok még nem vették észre, - ekkor
                        egyszerre kardját sebes villantással magasra emelve, közéjök dobbant,
                        balkezével pedig elrántá a hust a vén állatkirály elől, s magasan meglóbálta
                        a levegőben...</p>
                    <p>A váratlan meglepetésre és dobbanásra nagyot hördülve szökött fel a három
                        fenevad.</p>
                    <p>- Vissza, bestiák! Vissza, a király megkivánta prédátokat! - dörgé rekedt,
                        süket hangon a dalia, s dörögve dobbantott lábával a vastag
                        tölgydeszkákra...</p>
                    <p>(Ezt az idegizgató jelenetet irja le leghosszabban a szófukar német
                        krónika.)</p>
                    <p>„Leirhatatlan rémesen szép volt e jelenet... az óriás férfiu és a három
                        királyi fenevad izzó, lángoló szemekkel meredve egymásra...</p>
                    <p>Noszticz erős melle zihált, rengett, s jobbjában czikázva villogott a kard
                        hegye, - arcza halál­sápadt volt, de fekete szemeiből valami tulvilági
                        lobogvány villódzott a három fenevad zöld karikákat hányó szemei közé...
                        Valósággal maga az eredeti ősember volt... fenségesen vakmerő szilajságában
                        s hatalmas ereje öntudatában maga a homo diluvii testis, a földnek és
                        állatoknak hatalmas ura!”</p>
                    <p>Lángoló szemeit folyton a fenevadakra szegezve lóbálta a véres konczot
                        felettük...</p>
                    <p>És ezek nem mozdultak, csak hörögve, morogva rázták hullámzó sörényü fejeiket
                        s vadul szikrázó szemeikkel majd elnyelték.</p>
                    <p>Igy tartott ez néhány halálos hosszu perczig, mik a nézőknek óráknak
                        tetszettek...</p>
                    <p>Lassan-lassan azonban az oroszlánok hörgése halk, doromboló morgássá lassult,
                        izzó szemeik­ben kialudtak a zöld-veresen villogó szikrák; pislogni,
                        hunyorgatni kezdtek, és egészen meghunyászkodni látszottak a hős dalia
                        delejes tekintete előtt.</p>
                    <p>Diadalmas mosoly játszott ekkor Noszticz ajkain. De akik őt látták, azt
                        mondják, hogy valami vérjegesztő, iszonyu volt e mosolygásban, s oly valami
                        félisteni, túlvilágias ömlött el egész lényén, hogy a királyon és
                        környezetén hideg borzadály futott át...</p>
                    <p>Szemeit merően az oroszlánokra szegezve, kezdte meg a hős vezér a
                        visszavonulást, lassan-lassan az ajtó felé hátrálva. A fenevadak békén
                        engedék távozni, csupán szemeikkel követték minden mozdulatát.</p>
                    <p>Lassan hátrált lefelé a három lépcsőfokon az ajtóig. Ez volt a
                        legveszélyesebb pillanat! Már féltestével az ajtón kivül volt, de szemei
                        mégis változatlanul a vadakon függtek... egyszerre az ajtó becsapása
                        rezzentett fel mindenkit - és Noszticz szerencsésen kijutott a
                        ketreczből.</p>
                    <p>Ekkor tört ki az oroszlánok dühe egész fékezhetlen vadságukban. Földrengető
                        orditásokkal szökelltek fel-alá, a vasrudakat döngették talpaikkal, s
                        iszonyu torkukat vicsorgatták a társaságra...</p>
                    <p>Noszticz pedig sápadt, szobormozdulatlanságu arczczal lépett a király elé.
                        Széles melle rengett, zihált a megaláztatás keserü érzésétől, s szemei,
                        mintha rejtett könycsep fátyolozná - izzottak.</p>
                    <p>- Uram király, - mondá remegő, elcsukló hangon - parancsodat megtevém. Itt a
                        préda és meztelen kardom! A kard téged illet s azt lábaidhoz teszem, de
                        mától fogva nem vagyok se alattvalód, se katonád. - Szeszélyből koczkára
                        tetted éltemet... s ez élet most egészen az enyém.</p>
                    <p>- Mi ez! - kiáltá bősz haraggal a király.</p>
                    <p>- Az, uram király, hogy udvarodban akadt egy bátor vitéz, de kit nem
                        becsültél meg, tehát távozik!</p>
                    <p>- Ez pedig kegyelmedet illeti meg, vén anyámasszony katonája; lakjék jól
                        vele, ha meg­ki­vánta, s a véres czombot ugy hajitotta a főtálnokmester
                        podagrás lábai elé, hogy majd hanyatt esett bele. Azután büszke, kevély
                        léptekkel hagyá el a királyi udvart - örökre.</p>
                  
                    <p>(Igy volt ez megirva a régi bécsi német krónikában, mely inkább a vitéz
                        Noszticz, mint a hős és nagy király nevét dicsőité, mert még ezután nagy
                        magasztalással azt is elmondja, hogy Noszticz egyenesen a lengyel király
                        udvarába ment, s annak ajánlva fel vitéz kardját, még nagy sok vakmerő hősi
                        tettet vitt vala véghez.)</p>
                    
                </div>
                <div type="chapter">
                    <head>
                  A fekete herczegnő.
                    </head>
                    <p>Corbés nábab, ez az elhindúsodott franczia, volt leggazdagabb gyémánt- és
                        gyöngykeres­kedője Indiának és összeköttetései révén megtudva a kitörni
                        készülő felkelést, családját és kincsei nagy részét még idejekorán sikerült
                        egy Európába induló hajón biztosságba helyezni és maga is követni akarta,
                        lehető leghamarább, mihelyt néhány nagyobb üzletét lebonyo­litotta.</p>
                    <p>Azonban a sypoyok felkelése váratlanul hamarább kitört, mint hitték.</p>
                    <p>Delhiben a 26., 45. és 74-ik benszülött ezredek legénységei, felkonczolva
                        angol tisztjeiket, hatalmukba keritették a várat.</p>
                    <p>Ez volt a jel az általános felkelésre és egyik tartományban a másik után
                        harsant fel a véres jelszó az idegenek felkonczolására.</p>
                    <p>Dandu Pán, a felkelés vezetője, különösen a gazdag idegeneket szemelte ki
                        első sorban és már rég szemet vetett Corbésnek millióira, ki tudva ezt,
                        midőn hirét vette a delhii felkelésnek, kéznél lévő gyöngyeit és drágaköveit
                        egy hű szolgája segélyével elrejtve, elmenekült Badrapurból.</p>
                    <p>Közönséges kalmárnak öltözve, csak drága, szélsebes arabs paripája árulta el
                        az ahhoz értők előtt gazdagságát, vágtatott három megbizható szolgája
                        kiséretében, árkon-bokron keresztül, hogy mielébb kiérjen a lakottabb
                        vidékekről, a Vyndhiasz hegységek felé véve utját, remélve, hogy e derék,
                        becsületes hegyi népnél a felkelés leveréséig menhelyet találand.</p>
                    <p>Azonban pár óra mulva észrevették hogy üldözve vannak.</p>
                    <p>Egyik szolga leszállt lováról és a földhöz tartá fülét.</p>
                    <p>- Nagyszámu lovascsapat száguld utánunk, - mondá. - Negyedóra mulva
                        nyomunkban lesznek.</p>
                    <p>- Nábab, - mondá ekkor az öreg szolga, - ha magad menekülsz, akkor tán
                        szerencsésen eljutsz a hegységbe, de velünk bizonyára utólérnek. Egy ember
                        könnyen elcsuszik, elrejtőzhetik, de négynek a nyoma nyitott könyv, a miből
                        olvasni lehet. Hosszas fontolgatásra nincs idő. Te törj utat a dsungelokon
                        keresztül, mi pedig az erdőnek fordulunk és magunk után csaljuk
                        üldözőidet...</p>
                    <p>Corbés könyezve ölelé meg a hű szolgát, azután sebes száguldozással mélyedt a
                        dsungelbe, mert már az üldözők robaja tompa dobogással hallatszott a
                        távolból.</p>
                    <p>Hagyjuk itt most magát Corbést beszélni:</p>
                    <p>„Hű lovam rohanva vitt a dsungel mohos, vizenyős tisztásain. Mintha tudta
                        volna, hogy minden percz drága, már messziről kinézte a tisztásokat és
                        ezeknek fordult...</p>
                    <p>Az ut azonban mindinkább süppedőbb és több öles bambusznáddal, tüskés
                        cserjékkel kezdett benőve lenni és jobbról-balról mocsaras sűrü erdő zárt
                        körül mindenfelől...</p>
                    <p>Lovam lihegve csörtetett át a bozótokon és egy helyütt nagyot csuszva,
                        kengyelig süppedt a csalékony iszapba, engem messze, fején keresztül,
                        behajitva a cserjés közé.</p>
                    <p>Ez esés volt menekülésem, mert a nemes állat, messzehangzó vésznyeritést
                        hallatva, pár pillanat alatt szemem láttára sülyedt alá a feneketlen
                        iszapba.</p>
                    <p>Az első éjszakát egy vén szent fügefa lombjai közé rejtőzve töltöttem. Ez a
                        vén faóriás egész erdő volt az erdőben, mert vizszintesen nyuló ágaiból
                        mintha támogatva volnának, olyan­forma nyulványok ereszkedtek a földig s itt
                        gyökeret verve, ezek is ujra lombokat, ágakat és nyulványokat hajtottak, ugy
                        hogy ez az egy fa magában egész erdőt képezett.</p>
                    <p>A legsűrübb lomb közé rejtőzve, vártam a reggelt. Nem messze tőlem a tigrisek
                        komor bőgése harsogott, a párduczok pedig fülcsenditőn sikoltó orditozással
                        egy Axis szarvast téptek szét rejtekem alatt és falták fel mérges kurrogás
                        között.</p>
                    <p>Még lélekzeni se mertem, nehogy közellétemet megsejtsék. Szerencsére a szél
                        ellenkező irányból fútt, különben elvesztem volna, mert a párducz a
                        legfürgébb majmot is leszedi a fák tetejéről.</p>
                    <p>Reggel tovább vándoroltam a dsungel erdős, vizenyős mélyén. Körülöttem
                        korhadó mocsár­bűz, pestises levegő lengett a balzsamfa illatával vegyülve
                        és kincsetérő drága fanemek, fűszerbokrok tenyésztek leirhatlan bujaságban a
                        halál eme országában, mert életemet minden lépten-nyomon veszély
                        fenyegette...</p>
                    <p>Kezemet pisztolyaim agyán nyugtatva, lépten-nyomon kémlelődtem, nem-e
                        bukkanok vala­melyik fordulónál zsákmányt kereső tigrisre, vagy párduczra;
                        nem lépek-e valamely uton-utfélen sütkérező mérges kigyóra, miktől szinte
                        hemzsegett az egész tájék; vagy nem jutok-e lovam sorsára ez álnok,
                        csalékony talajon?</p>
                    <p>Déltájban egy mély völgyteknő állta utamat, tulsó felén ujra sötétlő
                        rengeteggel...</p>
                    <p>A meredek völgyoldalt elkerülve a jobbfelőli kevésbbé lejtős, elhuzódó tüskés
                        bozóton próbáltam utat törni.</p>
                    <p>Dobogó szivvel álltam meg minden lépés után s remegve figyeltem a széltől
                        zizegő aszú füszálak zörgésére... Rettenetesen vad, félelmes tájék volt
                        ez.</p>
                    <p>A tüskés bokrokon itt-ott a szemüveges kigyók levedlett bőrét lebegtette a
                        szellő, a meg-megujuló szél pedig, mely felülről fútt felém, azt a csipős,
                        macskaszerű bűzt lengette orrom­ba, mi a tigris tanyáját és környékét már
                        messziről elárulja...</p>
                    <p>De vissza nem fordulhattam, mert a nap már majdnem háromnegyedrész utját
                        befutotta, nekem pedig napnyugta előtt el kellett az erdőt érnem, hacsak
                        magamat biztos halálvesze­de­lemnek kitenni nem akartam.</p>
                    <p>Megkettőzött óvatossággal bujkáltam tehát előre, mindenhol a friss
                        növényzetet keresve, nehogy a száraz haraszt zörgése árulómmá legyen...</p>
                    <p>Egy helyütt, midőn a másfélöl magas, nedves fűben, négykézláb mászva
                        kémleltem a kissé vigályosodni kezdő bozótot, jobbfelől egyszerre csak
                        hevesen megzörrenik a bozót mellettem és nyilgyorsan egy óriási Suncherkor,
                        vagy másként biscobra vágódott fel magasra és duzzadt nyakát hátraszegve,
                        dühös sziszegéssel készült előre görbitett méregfogait belém vágni.</p>
                    <p>A Suncherkor, vagyis a Cobra-király, mint Indiában nevezik, az országnak
                        legnagyobb és leg­veszélyesebb mérges kigyója. Nyolcz, kilencz lábnyira s
                        majd lábszárvastagra is megnő, támadó, dühös természetü és mérge pillanatok
                        mulva menthetlenül öl leirhatlan kinok között.</p>
                    <p>Alig volt annyi időm, hogy hátra vessem magamat és az e fajta találkozásokra
                        készen tartott vastag gyapjuköpenyt karomra kapjam...</p>
                    <p>A biscobra vad dühvel vágta fogait az elébe tartott köpenybe, mialatt
                        vadászkésemmel szeren­csésen felhasitottam undokul püffedező torkát, aztán
                        gyorsan elhagytam e helyet, nehogy párjával is meggyüljék a bajom, mert e
                        kigyófaj a leggyengédebb szeretettel ragaszkodik egymáshoz...</p>
                    <p>A sürü bozót után kopár, köves, kietlen hely következett, minden növényzet
                        nélkül.</p>
                    <p>A naptól áthült homokban és kődarabokon undok kigyók, scorpiók és százlábu
                        scolopendrák csusztak-másztak olyan nagy számmal, hogy kerülnöm kellett e
                        helyet; igy megint csak abba a bozótba mélyedtem, honnan a tigristanya
                        szagát lengette felém mindig erősebben a szellő.</p>
                    <p>Késeimet hüvelyében megtágitva, pisztolyom után nyultam. Borzadva vettem
                        észre, hogy csuszkálásaim között valahol elvesztettem, de a keresésre már
                        nem volt időm, mert a nap, kétségbeejtő gyorsasággal - legalább nekem ugy
                        tetszett - közeledett a nyugovó felé.</p>
                    <p>Négykézláb csuszva, a legnagyobb óvatossággal másztam előre, s alig haladtam
                        pár száz lépést, gyenge nyivákolást, prüszkölő nyöszörgést hallottam a sás
                        közül macskaszerü, duru­zsoló fonástól kisérve...</p>
                    <p>Nagyot dobbant a szivem, mert a legelső hangból ráismertem a tigriskölykök
                        enyelgő nyöször­gésére. A tanyának tehát egész közelemben kellett
                        lennie.</p>
                    <p>Egészen lehasalva, fülemet szorosan a földhöz szoritottam, hogy nem-e hallom
                        a vének dobogását?...</p>
                    <p>De minden csendes volt körültem, csak a távoli erdőből hangzott át egy-egy
                        majom- vagy madársikoltás nagy időközökben...</p>
                    <p>Kissé nekibátorodva, csusztam tovább, minthogy a sás és a fiatal
                        bambuszszálak két-három ölnyi magas fedelet szőttek fejem felett, melynek
                        árnyékában észrevétlen tovalopózhattam.</p>
                    <p>Szinte könnyebben kezdtem lélegzeni, mert azt hittem, szerencsésen elkerültem
                        a tigristanyát és feltérdelve éppen a bozótot készültem szétválasztani,
                        midőn a beszürődő napsugarak fényében, a földön elnyúlva, egy roppant
                        nősténytigrist pillantottam meg, amint három fiát szoptatá...</p>
                    <p>Minden csepp vérem jéggé dermedt az iszonyu közelség láttára...</p>
                    <p>A maharadzsa Indiának legnagyobb királytigriseit gyüjté össze állatkertjében,
                        de ilyen hatalmas példányt még e tigrisóriások között se láttam...</p>
                    <p>Fekhelye, mintegy husz négyszöglábnyi tért foglalt el egy magas lejtő
                        aljában, melynek tetején egy roppant nagy, magánosan álló szent fügefa
                        terjeszté szét lombjait...</p>
                    <p>A sás és fű e téren majdnem egészen le volt gázolva, és puha fekhelyet
                        képezett, mely fedve volt véres csontokkal, összemarczangolt maradványokkal,
                        mik rothadó, dögvészes szaggal fertőztették be messze a levegőt.</p>
                    <p>A sok szarvas-, bivalykoponya és csont között égnek meredő hajjal egy félig
                        lerágott ember­fejet és kart pillantottam meg, véres ruharongyokkal
                        egyetemben...</p>
                    <p>A nőstény tigris éppen aludt s fiai nagy huzásokkal, békén szopták emlőit...
                        Feketén csikozott arany-vörös szőre, mint valami velenczei brokátköpeny
                        ragyogott a bucsuzó nap rézsut betűző sugaraiban...</p>
                    <p>A szél felőle fujt felém és valószinüleg torkig lakva aludt, mert mellette
                        egy kék gim marad­ványai vöröslöttek. Ez volt szerencsém, mert ha a szél
                        felőlem fuj - el vagyok veszve...</p>
                    <p>Igy még idejekorán visszahuzódva, nagy kerülővel, szerencsésen feljutottam a
                        magaslat tetejére és felmásztam az óriásfa védő lombrejtekébe.</p>
                    <p>Csak itt kezdett szivem rohamos dobogása némikép csillapodni.</p>
                    <p>Magas rejtekemből beláttam a tigristanya minden zegét-zugát.</p>
                    <p>A kicsinyek jóllakva, egymás után hagyták el az anyai emlőket és kis
                        cziczákként kezdtek egymással, majd anyjuk gyürüzött farkával és behuzott
                        hatalmas talpával játszadozni...</p>
                    <p>Ez még mindig szuszogó fuvással aludt és csak akkor ébredt fel, midőn a
                        kicsinyek egyike a hasára mászott, s fehér foltos füleit kezdé czibálni.</p>
                    <p>Édelegve fordult ekkor az óriás állat hátára és pajkos kölykét hatalmas
                        talpával ide-oda hem­pergette hófehér hasán, mig a többi kettőt kigyóként
                        ide-oda kanyargatott farkával játsza­doz­tatá.</p>
                    <p>Egyszerre, mintha gyanus neszt hallott volna, felfekvő helyzetbe pattant, és
                        kicsinyeit hátra­tolva, merőn a sás közé nézett... Azután, mint egy
                        felbőszitett kandur, haragos fuvást hallatott, mialatt változatlanul egy
                        helyre meresztett szemei tüzet-lángot lövelltek a közeledő
                        ellen­félre...</p>
                    <p>Magas helyemről bárhogy tekintgettem szerteszét, mindaddig nem láttam a
                        közeledő ellen­séget, mig csak hangos sziszegése el nem árulta milétét.</p>
                    <p>Az anyatigris magasra emelt fejjel fujt, mormogott s rettenetes torkát
                        egészen kitátva, ébre­dező dühvel, rövid, szaggatott orditást
                        hallatott...</p>
                    <p>A tigriskölykek anyjuk hasa alá huzódva, ennek dühét, s minden mozdulatát
                        utánozták és a csíkos, fürge apróságok is zölden szikrázó szemekkel
                        tekintgettek arra felé, apró tejfogaikat vicsorgatva...</p>
                    <p>A nád e közben hevesen mozgott, zörgött, és kipattanó ivként egy hatalmas
                        kigyó vágódott elő, duzzadt nyakát nyomban támadásra hátraszegve...</p>
                    <p>Ez is egy Suncherkor volt, még pedig a legnagyobb fajtából. Hogy mekkora
                        volt, egészen nem láthattam, mert érczesen fénylő teste egész csomó nádat
                        tartott körültekerve, szemei pedig mint a ceyloni gránát, vörös lobogványt
                        lövelltek a tigriscsoportra.</p>
                    <p>Az anyatigris villámgyors ugrással talpra pattant s olyan orditással, hogy a
                        lég reszketett bele, vágott talpával sziszegő ellensége felé, hogy egy
                        ütéssel összetörje...</p>
                    <p>Ez azonban gyorsan hátra pattant s undok nyaka még egyszer oly szélesre
                        dagadt bősz dühében. Hosszú teste aczélrugókként feszült, pattant előre, s
                        hasadásig tátott torkából elő­csillantak horgas, tűhegyes méregfogai.</p>
                    <p>A nősténytigris meghökkent és füleit hátrahuzva, lapult a földre hogy a
                        veszélyes marást, melynek halálosságát, ugy látszik, ösztönszerüleg
                        megérezte - kikerülje.</p>
                    <p>Félelmes morgása, csontot-velőt átjáró orditássá fokozódott, valahányszor
                        támadását sikos ellenfele kikerülte, noha két lábra ágaskodott, s ugy
                        csapkodott kimeresztett karmokkal feléje.</p>
                    <p>Egyszerre mint a lecsapó villámsugár, czikkázott a kigyó teste lefelé, s
                        méregfogai a tigris hortyába mélyedtek...</p>
                    <p>Ezzel aztán vége lett a küzdelemnek. A tigris rettentő talpcsapása eltalálta
                        és szétzuzta a kigyó fejét, mire reszketeg rángások közt nyult végig a
                        földön...</p>
                    <p>Erre leirhatatlan torkossággal esett legyőzött ellenfelének és darabokra
                        szaggatva, mohón nyeldeste le a pikkelyes testrészeket, azután talpairól
                        nyalogatta le a kigyó vérét és látszólagos jó kedvvel kezdett ujra
                        kölykeivel játszadozni, melyek ismét emlőit kezdék keresni.</p>
                    <p>De egyszerre ujra nyugtalankodni kezdett... Orditott, nyávogott, fujt és
                        hatalmas fejét rázta, közbe-közbe mosakodó macskaként dörzsölte pofáját
                        talpaival, s vérveres nyelvével minden­áron hortyát akarta elérni, ahol a
                        marást érzé.</p>
                    <p>Erős tagjai reszkettek, mintha belső görcsök huznák össze, fel-fel ugrott s
                        meggörbült háttal forgott maga körül, majd megint le-le vetve magát,
                        kimeresztett körmeivel mély barázdákat hasogatott a földbe, s fiait vadul
                        lerázva magáról, rekedt bőséggel hentergett a sás között...</p>
                    <p>Perczekig küzdött igy erős szervezete a méreg gyilkoló hatásával... s
                        egyszerre minden erejét összeszedve felállt, s vérben forgó szemekkel
                        bömbölt, fujt, miközben tátott torkából forró, tüzes pára gőzölgött kifelé,
                        majd inogva, tántorogva, tett pár lépést tanyája körül, és hozzá törleszkedő
                        kölykeit fájdalmas dühvel marta el közeléből... azután egyszerre irtózatos
                        fájda­lombődülések között roskadt le, a földet turva, marva tajtékzó
                        szájával... Gyürüzött farka döngve korbácsolta a földet, s minden tagját
                        rettentő görcsök rángatták. Leirhatlanul rémes hörgéssel próbált
                        fölegyenesedni, véres nyelve messze kicsüngött torkából, a mint hörögve
                        levegő után kapkodott s irtózatos haláltusájában előre-hátra fetrengve,
                        saját körmiéivel hasgatá fel görcsösen rengő oldalait, mintha a bent duló
                        fájdalmakat akarná kitépni...</p>
                    <p>Egyszerre, mintha villámfolyam érné, magasan felrugta magát, orrán, száján
                        fekete vérfolyam patakzott és pár erőszakos rángással kifútta páráját.</p>
                    <p>A kis tigriskölykek aggódva szimatolták köröskörül anyjuk mozdulatlan testét.
                        Egyik-másik tömpe pofácskájával az életadó emlőket kereste - de hiába, ezek
                        már ki voltak apadva...</p>
                    <p>Keserves, siró nyávogásuk még a koromsötét éjszakában is soká eltartott s
                        többször felvert álmaimból. Mindannyiszor félve riadtam fel, magam sem
                        tudtam miért.</p>
                    <p>A hold ezüstösen uszott a felhőktől szaggatott égen s szinte kisérteties
                        fénynyel árasztá el a vad tájat. Különösnek találtam azt a halotti csendet,
                        mi az egész környéken uralgott. A tigris­tanyák környéke hemzsegni szokott a
                        sakáloktól, s csaholásuktól rendesen visszhangzik a tájék... Most egyetlen
                        hangot, egyetlen sakált sem láttam a bokrok között ólálkodni... Szóval,
                        semmikép sem tudtam e jelenség okát magamnak megmagyarázni...</p>
                    <p>Tán éjfél körül járhatott az idő, midőn csontot, velőt átjáró dühorditás
                        riasztott fel...</p>
                    <p>A lég még akkor is reszketett és füleim csengtek a rettenetes
                        bömböléstől.</p>
                    <p>A hold sugaraiban uszó nőtigris hullája mellett, a him állott, farkával a
                        levegőt korbácsolva...</p>
                    <p>Dörmögő morgással szaglászta, nyalogatta köröskörül, majd rettenetes pofáját
                        hizelkedőleg hozzá-hozzá dörzsölve, hatalmas talpaival ide-oda forgatta,
                        emelgette, mintha életre akarná ébreszteni...</p>
                    <p>Perczekig tartott e félelmes, de meginditó jelenet! De midőn látta, hogy
                        kedveskedései mit sem használnak, határtalan dühben tört ki...</p>
                    <p>Szemei zöld lángban égtek, karikáztak a holdfényben és harsogó bődülések közt
                        egyenesedett fel egész nagyságában, majd előre tartott orral futkosta be az
                        egész tanyát mintha annak nyomait keresné, ki nőjétől megrabolta.</p>
                    <p>Egyszerre a nyöszörgő, egymásra lapult kölykekre bukkant, mik vinnyogva,
                        nyivákolva másztak elő a sás közül...</p>
                    <p>Dühös morgással szaggatta szét és falta fel egyiket a másik után, fajának
                        egész kegyet­lensé­gével, miután anyjuk már nem tudta őket előle
                        megvédeni... Azután egyideig véres pofáját nyalogatva, ujra szimatolni,
                        morogni kezdett..</p>
                    <p>Egyszerre óriási szökéssel a sás közé ugrott...</p>
                    <p>Minden csepp vér meghült bennem, mert a magasból jól láttam, hogy ráakadt az
                        én nyo­maimra...</p>
                    <p>A szél még mindig felőle fujt és a magaslat köves, homokos oldala, mi nem
                        tartja meg a nyomot, némi reményt öntött belém...</p>
                    <p>De azért mégis rettentő izgalmat álltam ki, látva, hogy nyomaimat egészen a
                        sásas végéig csapázza...</p>
                    <p>Itt megállt és táguló orrlyukakkal szivta be mindenfelől a levegőt... Haragos
                        morgással szala­dozta be a meredek oldalt, s néhányszor a fa alatt is
                        keresve elrohant... sőt egyszer hosszasan megállt, mintha nyomot
                        érezne...</p>
                    <p>Görcsösen karoltam át a fa törzsét, s még lélekzetem is elakadt... Ugy
                        tetszett, mintha szikrázó szemei egyenesen rám merednének, de hála istennek
                        nem, mert pár szökéssel a sás közé rohant s mindig messzebb hallottam a
                        farkának heves csapkodásaitól letört bozót zörgését.</p>
                    <p>Mikor e rettenetes éjszakának vége lett és a Bengalik kedves csicsergése, a
                        Scháma-rigók fanfárszerü füttye a napkelte közeledtét hirdették, másztam le
                        a fáról s folytattam keserves vándorlásomat...</p>
                    <p>Egészen ismeretlen, vad tájékra jutottam, de midőn az erdőből kiérve, egy
                        közeli magaslatról széttekintettem, az alattam lévő völgyben egy gyönyörü
                        várost pillantottam meg, mintha tündérek épitették volna...</p>
                    <p>A város főrésze egy kék vizü tó közepébe nyulott, pompásabbnál-pompásabb
                        fehér-szines márványpaloták, tornyok, mecsetek, légies könnyü balkonok- és
                        ballusztradokkal sorakoztak egymás mellé és gyönyörü faragásu s csipkefinom
                        czifrázataikkal leirhatatlanul bűbájos látványt nyujtottak a nap aranyos
                        fényében...</p>
                    <p>De hiába néztem jobbra-balra, mindenfelé, egyetlen egy élő lelket nem láttam
                        sem a városban, sem a városon kivül...</p>
                    <p>Ekkor kezdtem eszmélni, ez nem lehet más, mint a szent Amba város, mit lakói,
                        elátkozva a papoktól, már századok óta elhagytak s azóta e remek
                        tündérépitészetü város üresen és lakat­lanul áll, odadobva az enyészet
                        pusztitó kezének.</p>
                    <p>Elfogult és elszorult szivvel léptem a pompás, diadalivszerü kapun át fényes
                        utczáira...</p>
                    <p>Mindenfelől halotti némaság, csak saját lépteim verték fel a századok óta
                        nyugvó vissz­hangot...</p>
                    <p>Remek lépcsők, légiesen könnyü paloták, tornyok emelkedtek ki a vizből, ennek
                        tükörcsendes mélyéből varázsszépen visszatükröződve.</p>
                    <p>Megilletődve álltam meg a lépcsőzet szélén és saját nyomorult helyzetemet
                        feledve, e dicső város egykori fényéről és hatalmáról elmélkedtem, amint
                        számtalan regéről hallottam...</p>
                    <p>De majd vesztemet okozta ez elmélkedés, mert csak az Isten őrzött, hogy egy
                        óriási vén krokodil - mi talán egykor szintén szent állat lehetett - a vizbe
                        nem rántott. Nagyot vágtam görcsös botommal az undok dög ripacsos fejére, de
                        a helyett, hogy menekült volna, még tátott torokkal kezdett felém csuszni,
                        ugy hogy rohanva menekültem a márványlapokkal fedett utczán végig...</p>
                    <p>A város közepén Ambeer király palotája állott, kiről a hindu regék annyi
                        bűbájos történetet tartottak fenn.</p>
                    <p>E palota leirhatlan, ugyszólván kápráztató fény és szépséggel volt épitve és
                        legnagyobb csudálatomra lakói voltak, még pedig számosan.</p>
                    <p>E lakók a szentnek tartott Hunaman majmok voltak és lépteim zajára
                        mindenfelől ellepték a lépcsőzetes tetőket, altánokat, az erkélyek, tornyok
                        és ballustrádokkal együtt...</p>
                    <p>Zajongva, lármázva a legbolondabb ugrásokat tették, finczot rugtak, torz
                        pofákat vágtak és fogukat csattogtatták, utoljára pedig záporként hajigáltak
                        meg mindenféle gyümölcscsel, hogy városukba mertem tolakodni.</p>
                    <p>E jelre szépen tovább mentem, nehogy támadásra ingereljem őket, mi bizonynyal
                        bekö­vetkezett volna...</p>
                    <p>A paloták körül lépcsőzetes kertek voltak, telve a legnemesebb s legritkább
                        gyümölcsfákkal, mik persze századok óta elvadultak ugyan, de azért
                        roskadoztak a legzamatosabb gyümölcs­től. Ebből táplálkoztak a majmok és jó
                        magam is megraktam nagyon megapadt élelmiszeres táskámat belőlök.</p>
                    <p>Három napi fáradtságos kóborlás után végre lakott talajra értem.</p>
                    <p>Itt tudtam meg, hogy a felkelés tüze tartományról-tartományra harapódzva,
                        tetőpontján áll s Nena Szahib, azaz Dandu Pán kikiáltatta magát Alsó- és
                        Felső-India császárjának.</p>
                    <p>Testemben-lelkemben megirtózva a rengetegekben való kóborlástól, a
                        legközelebbi városban egy lovat vásárolva, igy akartam elérni a Vyndhiasz
                        határhegységet...</p>
                    <p>De már a második napon megsejtettem, hogy fel vagyok ismerve... Ugyanis
                        Patnában alig birtam lovat kapni és csak a felajánlott mesés ár csábitotta
                        el annyira a ravasz képü hindut, hogy lovát eladja, de egész viselkedése
                        arra mutatott, miszerint tudja, hogy üldözve vagyok.</p>
                    <p>Egyetlen szerencsém volt, hogy a város benszülött őrsége ép e napon indult
                        Agra felé.</p>
                    <p>Amában egy hindu ékszerész, ki többször vásárolt ügynökeimtől gyöngyöket és
                        ékköveket, megsugta, hogy üldözve vagyok.</p>
                    <p>Intett, hogy senkiben ne bizzam, a városokban meg ne háljak, szóval a lakott
                        helyeket lehe­tőleg kerüljem, mert Dandu parancsot adott, hogy élve, halva,
                        de mindenáron elfogjanak, mert azt hiszik, hogy nagy mennyiségü gyöngy és
                        ékkő van nálam, továbbá Dandu azt is megtudta, hogy nagy mennyiségü
                        gyémántot rejtettem el szökésem napján.</p>
                    <p>- Hidd el, szahib, - mondám a derék hindunak, - akkora gyöngy sincs nálam,
                        mint egy gagarra-mag, csupán egy kevés pénz, a mivel tovább tudok
                        menekülni...</p>
                    <p>- Jól van szahib, miattam akár tarisznyád is tele lehet ékkövekkel, most nem
                        arról van szó, - felelé az ékszerész. - De egy jó gondolat jutott eszembe.
                        Még egyszer mondom, benszü­löttekbe ne bizzál, de honfitársad, azt hiszem,
                        nem fog elárulni. Ha szerencsésen eljutsz Ogarba, ettől a határszél már csak
                        pár órányira fekszik.</p>
                    <p>A városka végén, egy erdős sziklaszoros vezet a hegység felé s ezen
                        sziklaszoros tetején lakik már évek óta egy idegen, valószinüleg
                        honfitársad.</p>
                    <p>Ugy mondják csak egy szolgájával éldegél a legnagyobb visszavonultságban és
                        vadászattal tölti minden idejét... Ha megkéred, bizonyára segiteni fog, hogy
                        eljuthass a gourkákhoz és átjuttat a határon...</p>
                    <p>Corbés megköszönte e tanácsot, de mintha a sors maga is ellenségévé szegődött
                        volna, akadály akadály után hárult utjába.</p>
                    <p>A közbeeső falukat és városokat nem kerülheté ki, mert a tartomány lakossága
                        főképpen a rizstermelésből élt és a faluk, városok rendszerint a rizsföldek
                        közepén feküdtek, mik az év e részében viz alatt álltak; igy mindenütt a
                        falvakon kellett keresztül mennie, mert kerülő ut nem volt, vagy ha volt is,
                        hát napokat vesztegetett volna el vele.</p>
                    <p>Egy szegényes falucskában, midőn lovát megitatta, egy utitárs szegődött
                        melléje, kit alig tudott a nyakáról lerázni.</p>
                    <p>Ez is utazó ékszer-kereskedőnek látszott, legalább annak vallotta magát, mert
                        egyenesen nevén szólitá és midőn nagy nyersen a faképnél hagyta, sajátságos
                        mosolyt látott ajkán tévelyegni.</p>
                    <p>Habad városkába érve, legnagyobb csudálkozására az utazó kereskedőt már a
                        vendégfogadó eresze alatt látta üldögélni, pedig ő jóval megelőzte. Igy hát
                        egy másik rövidebb utnak is kell lennie.</p>
                    <p>Lova annyira fáradt volt, hogy majd kidőlt alóla, másikat pedig, hiába
                        szaladgálta be a várost, háromszoros árakat igérve, nem kapott, igy akarva
                        nem akarva, maradni kellett, de megem­lékezve a kapott jó tanácsról, ugy
                        tett, mintha tovább utazna és csak a városka végén elterülő banánligetben
                        szállt le lováról, hogy ez is kipihenhesse magát.</p>
                    <p>Másnapon a legközelebbi faluban ujra látta a vándor kereskedőt. Hyder
                        városába érve, megint megelőzve látta magát... Ez már szeget ütött fejébe és
                        a legnagyobb sietségre ösztönözte. Ogar pedig még három, négy napi járásra
                        feküdt, mi fáradt lovának jóformán elérhetetlen messzeség...</p>
                    <p>A vendéglős istállójában pár lovat látva, egyet mindenáron meg akart
                        vásárolni, de ez kereken kijelentette, hogy nem eladók és e mellett olyan
                        erőszakosan s gorombán viselkedett, mint aki készakarva veszekedést akar
                        előidézni.</p>
                    <p>„A kit a kigyó megcsip, az a gyiktól is fél”, mondja a példabeszéd, igy
                        Corbés is mindenben gyanut és árulást sejtve, ugyszólván menekült a
                        vendéglőből és jól is tette, mert ha a korcs­márossal összetüzött volna, a
                        város főbirája maga elé idézi és addig huzta-halasztotta volna az
                        itélkezést, mig az üldöző csapat be nem éri...</p>
                    <p>Eddigi utja mindenütt lapályon vezetett, de Hydert elhagyva, a talaj lejtősen
                        emelkedni kezdett ugy, hogy midőn már csak egy napi járó föld választá
                        Ogartól, a magas fensikról végtelen messzeségben belátta a hátrahagyott
                        vidéket... és ott, hol a láthatáron az ég a földdel ölelkezni látszott, egy
                        sebesen vágtató lovas csapatot látott felbukkanni csillámló
                        fegyverek­kel.</p>
                    <p>Mintha valami megsugta volna neki, hogy ezek az ő üldözői.</p>
                    <p>Lova csak lassu ügetésben poroszkált alatta s bizonyosra vette, hogy
                        napnyugta felé üldözői beérik; akárhogy tehát, de el kell érnie Ogart, még
                        napnyugta előtt.</p>
                    <p>Ah, ha a dsungelok mocsarába veszett nemes mén volna alatta, ennek hátán
                        kinevetné Dandu Pánt és üldözőit...</p>
                    <p>Délután a messze távolban felcsillantak Ogar rézveres kupolái és a végsőkig
                        hajszolt mén, erejefogyottan rogyott össze a város kapujánál.</p>
                    <p>A népség mindjárt összeszaladt s ki a lovast, ki a lovat sajnálta.</p>
                    <p>A sajnálkozók között első volt az az ékszerkereskedő, ki utjában minden
                        helyen megelőzte...</p>
                    <p>Corbés minden erejét összeszedte, hogy barátságosan válaszoljon résztvevő
                        szavaira és midőn meghivta magához, megigérte, hogy tüstént visszajön, csak
                        ló után néz szét a városban...</p>
                    <p>Az ékszerkereskedő beleegyezőleg bólintott, de ajkain megint ama rejtélyes,
                        baljóslatu mosoly czikázott át.</p>
                    <p>Corbés nábab sietve ment végig a városon, melynek tulsó felén a szoros-ut
                        magaslott, tetején egy magányosan álló házacskával.</p>
                    <p>Sietségében észre sem vette, hogy pár rongyokba öltözött fakir lépten-nyomon
                        követi s néma jelbeszéddel mutogatnak feléje.</p>
                    <p>Felérve a magaslatra, zörgetni kezdett a magas keritéssel körülvett házacska
                        kapuján...</p>
                    <p>- Ki az! Mit akarsz? - kérdé egy marczona hang belülről.</p>
                    <p>- Honfitárs vagyok s menhelyet kérek! - felelé Corbés francziául.</p>
                    <p>- Corbleu, egy franczia? Mit keres ezen az átkozott vidéken! - kiáltá egy
                        másik hang. - Nyiss kaput, Pierre, ha maga van.</p>
                    <p>Erre keresztgerendák tologatása és lakat csikorgás hangzott, mire a nehéz
                        kapu fél szárnya kitárult.</p>
                    <p>- Entrez, monsieur! - mondá egy athlétatermetü őszbecsavarodott férfiu
                        katonás tartással, de meghökkenve meredt a nábabra, ki poros ruháiban,
                        rézvörösre égett arczával, inkább ben­szülötthöz, mint európaihoz
                        hasonlitott.</p>
                    <p>A lak gazdája, egy katonás tartásu, nemes vonásu férfiu, szintén barátságosan
                        fogadá és be­vezeté a ház egyszerü, de tágas szobájába, melynek falai pompás
                        tigris- és oroszlánbőrökkel voltak boritva, melyek között szép
                        fegyvercsoportok függöttek.</p>
                    <p>A nábab őszintén bevallá kilétét és mindazt, a mit csak üldöztetéséről
                        sejtett és tudott.</p>
                    <p>- Én meg La Motte volt franczia tiszt vagyok! - mutatá be magát a ház ura
                        röviden, azután parancsot adott egyetlen szolgájának, hogy tálalja fel az
                        estelit, mert a nap e közben lenyu­godott és beállott minden alkonyszürkület
                        és átmenet nélkül a fekete éjszaka...</p>
                    <p>Azonban Corbésnak, a szivélyes kinálás daczára sem igen akart izleni a hideg
                        szarvassült és illatos gyümölcsből álló vacsora...</p>
                    <p>Tekintete többször végig futott a ház vastag falain s a hatalmas gerendákból
                        összerótt magas kerités setétlő tömegén, mintha erősségüket akarná
                        vizsgálni.</p>
                    <p>A ház ura ezt észrevette:</p>
                    <p>- Önt valami nyugtalanitja, honfitárs!</p>
                    <p>- Ugy van! Üldözőim nagy számmal vannak s félek, hogy e házat ostromolni
                        fogják, hogy engem élve-halva kézrekeritsenek.</p>
                    <p>- Ezt minden bizonynyal meg fogják tenni, arról biztos lehet! - felelé a
                        házigazda a leg­nagyobb nyugalommal...</p>
                    <p>- Éppen az bánt, hogy miattam önök is halálveszélyben forognak. Hárman nem
                        védel­mezhetjük meg magunkat a tulerő ellenében...</p>
                    <p>Ur és szolga sajátságos mosolylyal néztek össze.</p>
                    <p>- Legyen nyugodt. E ház már több ostromot kiállott és még néhányat ki fog
                        állni. Mit gondolsz, Pierre?</p>
                    <p>- Azt, mit ezredesem! Valamennyit vissza fogja a herczegnő verni.</p>
                    <p>Ez érthetetlen beszéd hallatára, a nábabot még nagyobb aggodalom fogta
                        el.</p>
                    <p>- Ezredes ur! - mondám, - nem jobb volna, ha a sötétség oltalma alatt az
                        erdőbe menekülnék s ott várnám be a reggelt?</p>
                    <p>- Hát azt hiszi, Dandu Pán kopói elől el lehet rejtőzni? Nem tenne három
                        lépést, már a nyomában volnának. Nena Szahib egykönnyen nem bocsátja ki
                        karmai közül, akiket meg akar ragadni. Hogy eddig menekülni hagyta, arra
                        bizonyára oka van... Lehet, tán azt remélte, hogy a határ közelében még
                        összejön valami megbizottjával, kinél szintén lesz egy csomó gyémánt és
                        drágakő, vagy pedig utközben rejti el és teszi le valakinél. Fejembe mernék
                        fogadni, hogy önnek minden lépését követték nappal úgy, mint éjszaka, mióta
                        felismerték... Én jól ismerem Dandut... valóságos tigris emberi alakban...
                        De most ne vesztegessük a róla való beszélge­téssel az időt...</p>
                    <p>- Hanem készitsünk elő mindent a védelemre, ugy-e? - vágott közbe gyorsan
                        Corbés...</p>
                    <p>- Igaza van! - felelé megingathatlan nyugalommal az ezredes és betéve a
                        nyitott ablak­szárnyat, elébe huzta a védő fatáblát. Ez volt az egész
                        védelemre való készülődés!</p>
                    <p>Azonban vendége megütközött arczát látva, sietett megnyugtatni:</p>
                    <p>- Vasfából van, nem ütik át a golyók!</p>
                    <p>- Jól van, ezredes ur, de ez még nem elég. Nekünk is kellenek fegyverek,
                        azután honnan tüzelünk mi s miképpen védekezünk a támadásnál?</p>
                    <p>- Mi?... semmikép! Majd támad és megvédelmez bennünket a fekete herczegnő.
                        Nyugalom és hidegvér, honfitársam! Itt vannak a szivarok. Parancsol fekete
                        kávét? Ennek a készitését nem bizom Pierre-re, mert ez egyben inyencz,
                        valóságos sybarita vagyok!</p>
                    <p>A nábab nagyon szerette volna tudni, kicsoda és micsoda az a sokat emlegetett
                        fekete herczegnő?</p>
                    <p>Megkoczkáztatta tehát e kérdést:</p>
                    <p>- Ki az a fekete herczegnő?</p>
                    <p>- Majd meglátja! - volt a kurta válasz s nyugodtan tovább főzte a kávét.</p>
                    <p>- Ezredes ur, én egész csapatot láttam felbukkanni az ogari fensikról! Vajjon
                        bir-e majd a herczegnő e tulerővel?</p>
                    <p>- Szükség esetén Szaprani, az én fekete királyném is segit neki!... Türelem,
                        honfitársam... Ne hallgatózzon minden perczben kifelé... Tudják, hogy itt
                        van... hát nem igen sietnek a támadással, hanem, mint a tigris, az éjfél
                        óráit választják...</p>
                    <p>Akarva, nem akarva nyugodtnak kellett lennem, ha nem akartam nyulszivünek
                        látszani. A kávé, az igaz, pompás volt - valóságos nektár és az ezredes
                        egész kéjelemmel élvezte szivar­jának füstfelhőibe burkolódzva...</p>
                    <p>Pierre azután leszedte az asztalt. Ekkor az ezredes felállt és egy korbácsot
                        kapva le a szegről, kiment a gyertyával, engemet teljes sötétségben
                        hagyva...</p>
                    <p>Pár percz mulva hangos korbács-csattanást hallottam... A sötétben párosan
                        szikrázó zöld csillagokat láttam lángolni, azután, mintha egy óriási fekete
                        árnyék repült volna el előttem, az asztal halk recsegésétől kisérve...</p>
                    <p>Nekem minden csepp vérem jéggé dermedt, s hajam az égnek állott, midőn
                        házigazdám a gyertyával megjelent...</p>
                    <p>Az asztalon egy hatalmas fekete tigris guggolt, farkával oldalait veregetve,
                        miközben szemei zöld lángot lövelltek a félhomályban.</p>
                    <p>- A fekete herczegnő! - mondá házigazdám olyan lekötelező mosolygással,
                        mintha csakugyan egy vérbeli herczegnőt mutatna be...</p>
                    <p>Azonban látva, hogy a rémülettől még szempilláimat sem merem mozditani,
                        bátoritó hangon folytatá:</p>
                    <p>- Mit se féljen, mig engem lát! Olyan jámbor és szelid, akárcsak egy kölyök
                        czicza - ha én mellette vagyok... Simogassa meg bátran... Ez neki is, mint
                        minden fajtájának - gyenge oldala... Simogassa hát, ha mondom, s jó barátok
                        lesznek!...</p>
                    <p>Kétszer is összehuzta a görcs ujjaimat, midőn bársonyos hátát párszor végig
                        simogattam, mit macskaszerü duruzsolással fogadott...</p>
                    <p>Karcsu testét meg-meggörbitve, selymes farkát gyengéden csóválgatá, végezetül
                        pedig rette­netes fejét kezemhez dörzsölé...</p>
                    <p>- Nos, hogy tetszik a fekete herczegnő?</p>
                    <p>- Remek! - felelém fojtott hangon. - Ilyen gyönyörü állatról fogalmam se
                        volt...</p>
                    <p>- Pierre! vidd ki a herczegnőt de egy falatot se neki! - parancsolá az
                        ezredes és nyelvével sajátságosan csettintett, mire a tigris engedelmesen
                        szökött le az asztalról és készségesen követé a hadastyánt...</p>
                    <p>- A fekete tigris legnagyobb ritkasága Indiának, e mellett vérszomj, vadság
                        és erőben jóval felülmulja rőtveres rokonait...</p>
                    <p>- És Szaprani, a fekete királyné, tán a párja neki? - kérdém
                        félbeszakitólag...</p>
                    <p>- Nem, Szaprani egész más fajtából való...</p>
                    <p>E perczben besietett Pierre:</p>
                    <p>- Jönnek! jelenté egész csendesen...</p>
                    <p>Csakugyan a kemény sziklauton lovak dobogása csattogott... s nemsokára
                        keményen meg­zörgették a kaput.</p>
                    <p>- Mit akartok? - dörgött az ezredes hangja.</p>
                    <p>- Veled semmi rosszat! Nyiss kaput, szahib! - kiáltá sürgetőn egy hang...</p>
                    <p>- Ezt a hangot ismerem, - susogá a nábab, - mintha azé az ékszerkereskedőé
                        volna, ki minden utamban megelőzött...</p>
                    <p>- Akkor bizonyosan azé lesz! de most hallga! hadd feleljek nekik.</p>
                    <p>- Takarodjatok innen, különben rosszul jártok! A kapu nem lesz
                        kinyitva...</p>
                    <p>- Vigyázz magadra, szahib! Ha kaput nem nyitasz és ki nem adod szépszerével
                        Corbés nábabot, ki Dandu Pán gyémántjaival elszökött... felkonczolunk
                        háznépeddel együtt...</p>
                    <p>Corbés dühtől reszketve akart nekik felelni, de az ezredes csendre inté..</p>
                    <p>- Én meg azt mondom takarodjatok! A kapu zárva marad...</p>
                    <p>Szavait leirhatlan tumultus követte. Dühös szitkok és fenyegető orditások
                        között, csapás csapásra hullott a kapura és lövés lövés után dörgött,
                        villámlott az éjszakában... A golyók az udvaron keresztül-kasul sivítottak,
                        s egy-kettő a szobába is befuródott hangos recsegéssel.</p>
                    <p>- Mindjárt betörik a kaput! - mormogá Corbés.</p>
                    <p>- Ohó, az nem megy oly könnyen, kopogtathatnak rajta még egy darabig...</p>
                    <p>A kapu tovább recsegett, ropogott a nehéz bárdcsapások alatt,
                        keresztgerendája pedig némelykor olyanokat pattant, mint egy
                        petárdadurranás...</p>
                    <p>- Az istenért, tegyen már valamit! Ha a kapu betörik, semmi sem ment meg
                        bennünket - sürgeté lázasan Corbés...</p>
                    <p>- Mindjárt, mindjárt! - felelé egykedvüen az ezredes...</p>
                    <p>Igy telt egy végnélkülinek tetsző negyedóra...</p>
                    <p>Az ostromlók zsivaja egy sereg vadállat orditásához hasonlitott. Egyesek
                        fáklyák, kanóczok után kezdtek kiabálni.</p>
                    <p>- Gyujtsátok fel! Füstöljük ki ezeket a tisztátalan faringiakat!
                            
                    </p>
                    <p>- Vezesd elő a herczegnőt! - parancsolá halkan az ezredes - s nekem maradást
                        intve, a ház mögé sietett...</p>
                    <p>Mintha nehéz tolózárak nyikorgását hallottam volna...</p>
                    <p>Dobogó szivvel figyeltem...</p>
                    <p>Egyszerre a vad zsivajt egy iszonyu, felhörrenő orditás dörögte tul... egy
                        orditás, minőt csak etetés óráján a menagériákban hall az ember, csakhogy ez
                        százszor vadabb, százszor dühö­sebb, velőtrázóbb volt...</p>
                    <p>Ágaskodó paripák tombolása, emberi jajorditás, halálhörgés és a csontok
                        ropogásának rémületes zűrzavara következett erre, - a minőt még nem
                        hallottam... azután vésznyeritéssel száguldozó lovak eszeveszett dobogása,
                        lövésropogás... mit megint a fekete herczegnő dühö­sen mennydörgő orditása
                        követett, még vadabban, még rémületesebben, mint azelőtt...</p>
                    <p>- A tigris, a tigris!...</p>
                    <p>- Kaptok még mást is, ördögfajzatjai, - csikorgá az ezredes! - Pierre, azt
                        hiszem, a herczegnő sebet kapott... ilyen rémületesen még nem hallottam
                        orditani... elő Szapraniával... ereszd ki a királynét! hadd segitsen
                        neki!...</p>
                    <p>Pierre egy nagy pálmaháncs-kosarat lóditott a kapu mellé, melynek alján
                        jókora lyuk tátongott s gyorsan lekapta a lapos kosár fedelét...</p>
                    <p>Az ezredes különös módon füttyentett... mit heves sziszegés követett... és
                        egy fekete árnyék villámgyors pattanással csuszszant ki a lyukon.</p>
                    <p>- Itt megy a halálangyal, mindjárt vége lesz az ostromnak, - kiáltá
                        leirhatatlan elégtétellel az ezredes...</p>
                    <p>Künn a sötétben ez alatt egymásra dörögtek a lövések...</p>
                    <p>- Csak egy tigris! Lőjjétek le! A szemeire czélozzatok! - kiáltozá egy
                        parancsoló hang... de csontot, velőt átjáró halálsikoltások fojtották el
                        szavait.</p>
                    <p>- A cobra! Egy Suncherkhor! Engem talált, engem mart meg! - sikoltá, hörgé
                        egyik a másik után, mi olyan rémületet keltett, hogy az ostromlók egymást
                        gázolva le, vad futásban rohantak alá a meredeken... Ezzel a harcznak és
                        ostromnak vége volt!</p>
                    <p>Pierre ekkor gyorsan fáklyát gyujtva, kinyitá a kaput, az ezredes pedig
                        korbácsával egyet pattantva, a herczegnőt hivta...</p>
                    <p>De csak dühös morgás és sikoltozó kurrogás felelt hivására.</p>
                    <p>A herczegnő egy emberi alakon guggolt és szemei vadul szikráztak
                        gazdájára...</p>
                    <p>Ez az emberi alak még vonaglott, hörgött körmei alatt...</p>
                    <p>- Hiába minden! A herczegnő vért izlelt és fel van ingerelve... talán meg is
                        sebesült... Reggel­re tán megszelidül... Az éjszaka veszélyes lenne
                        háborgatni. Pierre, csukd be a kaput!</p>
                    <p>Gyorsan körülpillantottam.</p>
                    <p>A kapu és kerités körül szétmarczangolt, vonagló, hörgő alakok hevertek,
                        fehér ruházatuk vérben úszva piroslott a fáklyafényben. Egy-kettő hörögve
                        esdett segitségért...</p>
                    <p>- Nem tehetünk semmit! A herczegnő senkit se ereszt a csatatérre! - mondá
                        ridegen az ezredes.</p>
                    <p>- És Szaprani, a fekete királyné?...</p>
                    <p>- Oh, ez már itt van az udvarban, - felelé és kétszer-háromszor sajátságos
                        füttyentő hivást hallatott...</p>
                    <p>- Nem mondám, hogy itt van? Jer, Szaprani, jer, fekete királyném, pihend ki
                        magadat a győzelem után...</p>
                    <p>A kapu mellől egy nyolcz-kilencz láb magas Suncherkhor kigyó emelkedett
                        magasra és fénylő szemekkel nézett gazdájára, miközben felfujt nyakát
                        ide-oda hajtogatta. Abból a ritka kékes-fekete fajból való volt, mely
                        legnagyobbra megnő és legjobban idomítható.</p>
                    <p>- Ceylonban tanultam meg a módját, hol a Suncherkhort a singhalézek
                        házőrzésre használják, miként kell ez okos kigyót harczra is idomítani.
                        Engem és Pierret nem bánt, bármit tegyünk vele, de mihelyt amaz első
                        füttyentést hallja, megmar, megtámad mindent a mi él és mozog. Nézzen
                        ide!</p>
                    <p>Ezzel házigazdám karját elébe tartotta és a hatalmas hüllő rátekerődzve,
                        lapos, kicsi fejét párszor hizelgőleg oda dörzsölte vállaihoz, azután
                        engedelmesen kipárnázott kosarába siklott.</p>
                    <p>La Motte ezredes nyugtalanul várta a reggelt, de a herczegnő most is szikrázó
                        szemekkel és támadásra valló morgással fogadta...</p>
                    <p>A szétszaggatott emberi hullát marczangolta most is, de oldalából lassu
                        cseppekben szivárgott a vér bársonyszerü fekete bundájára...</p>
                    <p>- A seb, ugy látom, nem veszélyes, de a herczegnő még nem lakott egészen jól
                        vérrel... Várnunk kell holnap reggelig...</p>
                    <p>És csakugyan harmadnap reggelén a herczegnő, gazdája hivására, engedelmesen
                        kúszott kalit­jába, én pedig az ezredes kalauzolása mellett, szerencsésen
                        tuljutottam a határon és vendég­szerető menhelyre leltem a
                        Vindhyasz-hegységben lakó gourka népnél...”</p>
                 
                </div>
                <div type="chapter">
                    <head>
                        A „vén ördög”.
                    </head>
                    <p>A Whip-poor-will madár hangja fájó, panaszos
                        jajkiáltással harsan fel és reszket az őserdők homályában. A horizont felé
                        hajló hold, a feltámadó hüvös szellő az éjfél közeledtét hirdeti. Már csak
                        gyéren repkednek a lepkeforma lampyrisok, ez óriási világitó bogarak, mintha
                        láthatatlan tündérkezek hajigálnának ide s tova ragyogó csillagokat; vagy
                        mintha egynéhány lámpácskának szárnya kelne s ezek száguldoznának hullámos
                        lebbenéssel, varázsos zöld fényt terjesztve maguk körül, az áthatolhatatlan
                        sürü, virágözönnel hintett lombszövedék között.</p>
                    <p>Az ilyen csillaghullató, holdfényes éjszakákon tárják ki kelyheiket az
                        őserdők járatlan laby­rinth­jaiba rejtett, apró, holdfényes tisztásokon a
                        varázsszépségü yuccák, nephelisek, orchideák és diosmeák, a növényvilág és
                        őserdők fejedelmei, ezek a rejtélyes éjvirágok, melyek nappal nem, hanem
                        csakis a holdfénynél bontják ki ragyogón átlátszó, aetheri szirmaikat.
                        Nappal összeborult szirmokkal, a levelek alá rejtőzve, még az árnyékban sem
                        nyilnak ki, mert reájuk az éltető napsugár legkisebb csókja is halál és
                        fonnyadás s ezért csakis azon éjeken, mikor a holdfény ezüstje rezeg minden
                        levélen, ágacskán s a csillagok villódzó, szikrázó fénye reszket a sötétkék
                        égbolton, nyiladoznak ki egymásután, magasra emelve candeláber-, harang-,
                        lepke- vagy madárforma virágfüzéreiket, a szinek minden árnyalatában
                        ragyogva s ha egy-egy vilá­gitó fénybogár kelyhükbe telepszik, a tündérmesék
                        ama csudavirágához hasonlitanak, mely minden száz évben egyszer nyilik,
                        lángolva világit s a drágakövek minden szinü ragyogásával szórja
                        sugarait.</p>
                    <p>Kis időre elcsendesül a lármázó hangchaos is s csak a szellő suhogása
                        hallszik a végtelen lomb- és virágtenger között a folyó lassu morajába
                        vegyülve... Állat, növény kéjesen szivja be az üditő szellőt, mely
                        felfrissiti az erdők szorult, melegtől átfült, nedvesen tikkasztó legét...
                        azután ujra kitör azon zürzavaros hangchaos és mozgás, mely az egyenlitő
                        körüli erdők éjjeli életét jellemzi.</p>
                    <p>Az erdők mélyéből az apiaster jajgató kiáltásai visszhangoznak, mint egy-egy
                        haldokló el­nyujtott sikoltásai, a jaguárok félelmes nyávogása
                        meg-megdörrenő mély orditásba csap át, ha a prédakeresésnél két him
                        összetalálkozik; a bokrok közül, mintha páros gyertyácskákat hordoznának,
                        villannak elő a ragadozók zöld fényben égő szemei, a százlábu scolopender
                        pe­dig, mint valami kisértő lélek mászkál a mohon s a leveleken maga körül
                        villódzó phosphor­fényt terjesztve; a folyó csendes vizfelületén sistergő
                        gyürüzet támad, nagy lomha testek köze­lednek a parti sásas felé, villódzó
                        szemekkel, tátott állkapczákkal; róka nagyságu denevé­rek szállongnak,
                        fekete rémekként a levegőben, mig az aequatorialis uhuk szemei izzó vérként
                        világitanak elő az odvas fák üregeiből.</p>
                   
                    <p>Minden ágrecscsenés, minden levélzörgéstől meg-megriadva, a félelem és
                        sietségtől lihegve, tart a folyó melletti kis holdfényes tisztás felé egy
                        néger nő. Arcza fakó a félelemtől s minden tagjában reszketve, öleli át egy
                        vasfa sima derekát s rémülve rázkódik össze, valahányszor meg-megdörren a
                        jaguár éh- vagy dühorditása, vagy megzörren a folyamparti nádtömeg, nehéz
                        testek csuszása alatt.</p>
                    <p>Először remegve, alig hallhatólag, majd kissé biztosabban utánozza a
                        Whip-poor-will-madár kiáltását, mire az erdő felől hasonló hang felel, a
                        cserjék és bokrok ropogásától követve s még el sem távozhatott a fától,
                        máris előtte állott egy magas, herculesi alkatu, sötéttekintetü néger,
                        vállán egy vastag vasrudat emelve.</p>
                    <p>- Itt vagyok, Nanny, - szólt mély, tompa hangon.</p>
                    <p>A nő szemei kétségbeesett fájdalommal voltak a szólóra függesztve, a nélkül,
                        hogy ajka egy hangot birt volna adni.</p>
                    <p>- Nanny!</p>
                    <p>Fuldokló zokogás tört utat az asszony lihegő melléből:</p>
                    <p>- Menekülnöd kell, Saul, urunk a vérebekkel fog holnap reád vadászni s ha én
                        a vadak prédája lettem volna - te nem menekülhetnél...</p>
                    <p>A néger szemei vad tüzben égtek:</p>
                    <p>- Elhoztad, a mit parancsoltam? - kérdé fenyegető hangon.</p>
                    <p>- Igen, itt van a kisasszony kedvencz ölebecskéje, ezzel egy zsákot emelt fel
                        a földről, melyből panaszos, vonitó nyöszörgés tört elő s a szövet ránczai
                        erősen mozogtak.</p>
                    <p>- Most jer utánam; napfelkeltekor már messze leszünk s gyermekünk meg lesz
                        boszulva!</p>
                    <p>E szavakra a nő, mintha minden ereje elhagyta volna, egy kidőlt hyckory
                        törzsre vetette magát kétségbeesett zokogással:</p>
                    <p>- Oh, gyermekem, gyermekem! Te nem is láttad őt, Saul! Ugy kelle eltemetnem
                        lopva, rejtekben egy köny, egy panaszszó nélkül, meg se csókolhattad, el se
                        bucsuzhattál tőle. - És sirt, zokogott, fájdalmában fejét a hyckory törzs
                        éles kérgébe verve, mig körülötte a rengeteg zugott, harsogott a pumák s
                        jaguárok nyávogásától és orditásától.</p>
                    <p>- Igy fog sirni, jajgatni ő is s gyermekét még el sem temettetheti, -
                        fenyegetődzött a néger s szemei szinte világitottak a bokrok homályában s
                        melle, mint a négereknél, ha dühbe jönnek, pihegőn hörgött. - Mondd, sokat
                        szenvedtél, Nanny?</p>
                    <p>Ez felemelte könytől ázott arczát s az alászálló hold beezüstözte egy
                        sugarával. Fakó, beesett volt ez, megmerevedve a fájdalomtól, a kíntól.</p>
                    <p>- Mikor te a megkorbácsoltatás után megszöktél, urunk a forró napra köttetett
                        ki gyerme­künk­kel, hogy sirásommal és jajgatásommal haza hivjalak.
                        Testemből patakzott a vér, agyvelőm forrott a hőségtől; de mi volt a
                        darazsak és mosquitók marása, gyermekem szenvedéseihez képest! Azt hittem,
                        karjaimban hal meg; nem tudtam megvédeni a gyilkoló forróságtól, a mosquitók
                        marásától... Urunk az Istenre és a szentekre esküdött, hogy ha felfalnak is
                        a mos­qui­tók, meg a darazsak, ha megsülök is a forróságtól, addig el nem
                        oldat, mig te haza nem jösz...</p>
                    <p>- Folytasd, Nanny, folytasd - dörmögé rekedten.</p>
                    <p>- Jajgatásaim- és sikoltozásaimra a kisasszony kegyelemért könyörgött, erre
                        eloldoztak a czölöptől, de midőn urunk lábai elé borultam, hogy érted
                        könyörögjek, káromkodva rugott fel lábaival... s a rugás gyermekünk gyenge
                        fejecskéjét érte... és ott halt meg karjaimban - s itt ujra a törzsre
                        vetette magát vad, kétségbeesett fájdalmában...</p>
                    <p>Kevés ideig némán, mozdulatlanul állt, mint érczből öntött szobor, setét
                        tekintetét mereven nejére szegezve a férfi, azután megszólalt:</p>
                    <p>- Jer... napfelkeltekor már messze kell lennünk, tul a folyón...</p>
                    <p>Elől ment a férfi, nehéz vasdorongjával néha a bokrokat csapdosva... s majd
                        egy órai menés után az erdő ritkulni kezdett s a már igen alant járó hold
                        fénye a távolban szabályos rendbe ültetett kávé- és czukornád-ültetvényeket
                        mutatott elmosódottan. Majd pedig méhkas alaku kunyhók tüntek fel az
                        ültetvények szomszédságában, de olyan messze, olyan csalóka deren­gésben,
                        hogy csak az vehette ki, a ki tudta, hogy ott vannak. A férfi egy nehéz
                        sóhajt még sem tudott elfojtani, mire neje tört hangon rebegé: - Oda, oda
                        temettem, az alá a fehérhaju tulipán­fa alá a kunyhónk mögött...</p>
                    <p>- Hallgass - volt reá a rekedt, nyershangu felelet s gyorsitott léptekkel
                        ujra az erdő felé tartottak...</p>
                    <p>Mindig közelebb, mindig közelebb hangzott az a lassu, sistergő moraj, mely a
                        csendes folyásu nagy folyóvizek közellétét jelenti; az erdő ritkább,
                        szaggatottabb lett, itt-ott egy-egy ében- vagy mahagonifa levágott törzsére
                        akadtak s széles, a sürüségbe vágott csapák oszlottak a folyó felé minden
                        irányban. A hold fénye bevilágitott a megritkitott erdőrészbe s minthogy már
                        nagyon alant járt, megezüstözte a folyó széles felszinét is.</p>
                    <p>... E helyen a nagy és mély Rio-Negro két ágra szakadt s hosszu, keskeny,
                        iszapos földnyelv nyulott be hosszan a két folyó közé, melynek keskenyebb
                        ága még lassubb folyásu volt, mint a folyó, mely itt szokatlan szélesre
                        terjedve, majdnem tószerü kinézést nyert csendes vizével; a parton álló vén
                        fák egész boltozatot képeztek, még sötétebbé tették e tóöböl amugy is fekete
                        vizét. A földnyelv végén egy kezdetleges mivü, magas zsilip állott,
                        felhuzható rekeszekkel.</p>
                    <p>- Hol vagyunk? - kérdé Nanny.</p>
                    <p>- Az uraság kertjénél, annál a kis tónál, melyben leánya minden reggel
                        fürödni szokott. E zsilipen át eresztenek friss vizet a tóba. Eredj a
                        partról - és ülj oda arra a levágott fatörzsre, nem jó hely ez itt se nekem,
                        se neked!...</p>
                    <p>- Miért, Saul?</p>
                    <p>- Miért - mert itt lakik a „vén ördög”, - felelé Saul, egy sötét mosoly
                        kiséretében.</p>
                    <p>- Mi az, miről beszélsz?</p>
                    <p>- Majd meglátod, - mondom már, eredj innen, nézd milyen nagy gyürüket vet a
                        viz, de hagyd itt a zsákot...</p>
                    <p>Nanny engedelmesen hagyta ott a partot s leült egy vasfa törzsökére...</p>
                    <p>Ekkor Saul beleakasztva a vasrudat a zsilip lánczába, minden erejéből
                        reánehézkedett. Az óriási ember homlokán kidagadtak az erek, karjai
                        megfeszültek, mint aczélrugók, de két-három rántás után, a zsilip rekesze
                        felhuzódott s ezen keresztül látható lett a virágzó bokroktól köritett kis
                        kerti tó, olvasztott ezüstként csillogó vizével...</p>
                    <p>Pár perczig lihegett még az óriási erőfeszitéstől, azután felvette és
                        kioldozta a ficzkándozó, mozgolódó zsákot.</p>
                    <p>Nanny meredt tekintettel követé minden mozdulatát.</p>
                    <p>A zsákból egy nyöszörgő, hosszu selyemszőrü ebecskét emelt ki s megrázta erős
                        karjaival nyakánál fogva, mire panaszos vonitás törte meg a folyó egyhangu
                        moraját.</p>
                    <p>Lassu léptekkel és kettőzött figyelemmel haladt az öböl partján a földnyelv
                        felé, fehér szem­golyói szinte világitottak a feszült vizsgálódásban,
                        miközben az ebecske folyton viczkándo­zott és nyöszörgött, mert hol nyakát
                        szorongatta, hol farka hegyét csipdeste a néger erős marka.</p>
                    <p>A tóöböl vize erre széles gyürüket vetett, s erősebben sistergett, s a
                        hullámgyürük mind­közelebb-mindközelebb verődtek a parthoz, s terjengtek
                        nagy körökben a keskeny földnyelv felé, mintha valami óriási test sikamlana
                        tova a viz alatt, a viz szinén pedig fel-felbukkant egy kétököl nagyságu,
                        gömbölyded tárgy, s el-eltünve közeledett a mellékág felé.</p>
                    <p>A néger most a földnyelvre lépett, mire a partmelletti viz is erősen gyürüzni
                        kezdett, s vala­hányszor a kinzott kutya erősebben felvisitott, annál
                        erősebben rengett a viz felszine is, s fel-felbukkant egy széles, ripacsos
                        hát, minő a vén, felrepedezett kérgü fák dereka, s ama gömbölyü tárgy pedig
                        állandóan a viz felett maradt s uszott a néger után.</p>
                    <p>Közel a zsiliphez azonban ez is a viz alá merült. De csak rövid időre! A
                        néger teljes erejéből szoritotta az ebecske farka végét, s ez kinosan, s még
                        erősebben vonitott, mint annak előtte, s e vonitásra kiemelkedett a vizből
                        egy rengeteg pikkelyes fő, zöldfényü, merev szemekkel, iszonyu fogakkal
                        fegyverzett, tátott szájjal, s kiálló pánczélos háttal, előlábaival a
                        földnyelvre kapaszkodva.</p>
                    <p>A kutyára irányzott vad, merev szemeiből dühös étvágy világolt, iszonyu
                        állkapcsait össze-összecsattantva fontolgatta, átmenjen-e a mellékág
                        vizébe?...</p>
                    <p>A zsiliphez ért néger ekkor magasan feje fölé tartva, rázta a vonitó
                        ebet!...</p>
                    <p>Ez győzött! Az iszonyu szörnyeteg két és fél ölesnél jóval nagyobb teste
                        egészen kiemelkedett a Rio-Negro feketés vizéből, mire átható pézsmaszag
                        tölté be az egész környéket és átfutva a keskeny földnyelven, nagy
                        süstörgéssel a mellékág vizébe veté magát... s tátott szájjal uszott a
                        zsilip felé...</p>
                    <p>Erre Saul megcsóválva feje felett a kutyát, a zsilipen keresztül a kerti tó
                        vizébe hajitá... mire az óriási vén alligátor, mint a nyil, sikamlott át a
                        zsilipen a tavacska vizébe s a másik pilla­natban már az ebecske rémes
                        kinorditása - mely, mintha egyszerre kettévágták volna - meg­szünt,
                        tanusitá, hogy a szörnyeteg egyetlen harapással összeroppantva, a viz alá
                        rántotta...</p>
                    <p>Ekkor a néger is kirántotta a vasrudat, mire a zsilip nagy zuhanással esett
                        vissza rekesztékébe s az alligátor ott rekedt a tavacska vizében.</p>
                    <p>A kielégitett boszu lángja villámlott most a néger sötét tekintetében. Óriási
                        alakja felmagasult, midőn kezében a vasruddal fenyegetett kinzója laka felé,
                        mely a fák árnyas tömegébe volt elrejtve:</p>
                    <p>- Nanny, Nanny, gyermekünk meg lesz boszulva, reggel ő épp ugy fog sirni,
                        jajgatni, mint sirtunk mi; te eltemetted gyermekünket virággal behintett
                        gödörbe, az ő gyermekének sirja pedig a „vén ördög” büzös gyomra lesz! Te
                        pedig eredj, rólad majd megtudják, kinek a keze vezette a „vén ördögöt” a tóba, s ezzel megcsóválva a vasrudat, a zsilipen
                        át a tó partjára hajitotta.</p>
                    <p>Bugva repült a nehéz vasdorong, s mintha beledöfték volna, maradt állva a
                        tavacska szegé­lyén.</p>
                    <p>Ezzel a férj és nő nekiindultak annak a sikoltó, orditó, bömbölő rengetegnek,
                        mely azon hegyeknek a lábáig terjedt, melyeknek ormai egészen beleolvadtak a
                        távolság kék ködébe.</p>
                    
                    <p>A tropicus zónák alatt nincs szürkület, nincs piros hajnal. Egyszerre bukik
                        le a nap s lesz éjszaka s egyszerre kel fel, alig jelezve keltét pár aranyos
                        csikkal a láthatár szélén, minden átmenet nélkül. De azért ott is ragyog a
                        regg bübájos varázsa a tájon tündéri szépségében, ha nem mártja is a karmin
                        rózsaszinébe s a korány fátyolos szürkületébe a napkelte a tájat!</p>
                    <p>Nagy égkék szin lepkék rengnek álmosan a passiflorák és gobeák tüzes szinü
                        virágain, a virágzó dogwood-fák, a liánok ezer nemei nyiló virágözönbe
                        boritják a lombokat, egyik virágból a másikba szivárványszikrákat lövellve,
                        gurulnak a harmatcseppek s a virágok tündéri tarkasága közé a nap első
                        aranyos sugaraival tarka tollu, égő szinü madarak, a szivár­ványszinü
                        kajdácsok egész serege keveredik. Mintha millió gyémántkövecske hullana alá
                        a folyondárok szövedékeiből, ha egy-egy fürge majmocska suhan ágról-ágra; a
                        gunyrigó csalo­gánydala felharsan, a hokkok és borsevők rikácsolása hallik s
                        a kolibrik drágakő-tollazata szikrázik az első napsugárban, a mint donogva a
                        virágok körül szálldogálnak.</p>
                    <p>A kis kerti tó habjai is gyengén fodrozódnak, s ringatják az Irupé óriási virágait, a liliomokat s a nymphaeák
                        fehér szirmait, melyek sebesen fejtik szét éjjelre összeboruló szirmaikat az
                        első napsugárra...</p>
                    <p>A virágos bokrok között - felrezzentve a drágakő ragyogásu szárnyu lepkéket -
                        két fiatal leányka közeledik, a nagyvirágu facsoportok közé rejtett verandás
                        lakóházból.</p>
                    <p>Az egyik magas, karcsu, gyengéd, halavány teremtés, mint ama Orchidea-csoport
                        lenge virágai, melyek ama vén korhadt sycomorfa törzsén virulnak, a déli
                        nőket jellemző bágyatag tartással, a másik pedig egy éjfekete haju,
                        gazellaszemü, fiatal mulat-lányka. Az első az ültet­vényes leánya, kinek
                        gyenge, ideges testalkata miatt, az orvosok tanácsára, hideg fürdőket kell
                        vennie, a mulat-lányka pedig komornája és játszótársa.</p>
                    <p>Mind a két leányka - elragadtatva a regg és környezet szépségétől, - vigan
                        enyelgett, csevegett egymással.</p>
                    <p>Kergették a lepkéket s az elsurranó kolibrikat, belekaczagtak, belekiabáltak
                        a kajdácsok csa­cso­gásába, s virágokat téptek, szaggattak, s találgatták,
                        minő állat, minő madár hangja lehet az, mely az ébredő őserdő ezerhangu
                        zsivajából ki-kihangzott?</p>
                    <p>Ügyes kézzel, fürge szökelléssel segitett fiatal urnőjének levetni halavány
                        rózsaszin csalán­szövetü ruháját, azután ő maga rázta le ruháit, oly
                        könnyen, oly fürgén, mint a fiatal agami madár a fészek lágy pelyhét
                        magáról.</p>
                    <p>A két fiatal leányka nem is vette észre, hogy daczára a teljes szélcsendnek,
                        a tavacska vize erősen ringatózik s szélesen terjengő hullámgyürük verődnek
                        a part felé.</p>
                    <p>- Nini, milyen nehéz vasdorong ez! - kiáltá a mulat-lányka a partba furódott
                        vasdorongra mutatva.</p>
                    <p>- Ilyennel huzzák fel a zsilipet, - felelt rá úrnője - a tóba lépve, mely a
                        part szélén alig fedte el szép lábfejecskéit s pár lépést tett befelé, hogy
                        a mélyebb vizbe vesse magát.</p>
                    <p>De egyszerre a rémület kétségbeesett sikoltása lebbent el a két leányka
                        ajkairól.</p>
                    <p>Mindketten észrevették, hogy az átlátszó vizü tavacska fenekén, a mélység
                        homályából, egy óriási szörnyalak körvonalai bontakoznak elő, mely merev,
                        zöld szemeit a két leánykára szegezve, siklott a sekélyes part felé.</p>
                    <p>- Meneküljön, urnőm, meneküljön, - rikácsolá a komorna kétségbeesetten, - egy
                        jacare, egy jacare!
                    </p>
                    <p>De a rémület annyira megzsibbasztotta urnője tagjait, hogy csak
                        mozdulatlanul, tehetetlenül, tágra nyilt szemeiben a rémület iszonyával,
                        meredt a közeledő szörnyre.</p>
                    <p>A mulat-leányka élesen sikoltozott segélyért, de a ház távol feküdt, az
                        alligátor pedig gyorsan közeledett.</p>
                    <p>Már kiemelkedett zöldes szinü, pánczélos háta, ki rettentő feje. A sekély
                        vizben már nem is uszva, hanem magasra emelt fejjel, rettentő torkát
                        kitátva, futva közeledett. Széditő, fullasztó pézsmaszagot terjesztett maga
                        körül e vén szörny, rettentő fogait össze-össze csappantva, s elébbi merev
                        szemei most a dühös étvágytól zöld fényben égtek.</p>
                    <p>Az ültetvényes leánya már félig halva volt az iszonyattól és rémülettől,
                        szemei elé sötét fátyol ereszkedett, se látott, se hallott, csak fülei
                        zugtak a rohamosan lüktető vértől... s már-már megragadni készült őt a
                        szörny, midőn a mulat-lányka - emberfeletti erővel rántva ki a vasrudat, -
                        egy ugrással urnője elé szökött, s minden erejét összeszedve, döfte azt
                        mélyen az alligátor tátott torkába.</p>
                    <p>Vad dühvel csapkodta össze a szörny állkapczáit, éles, kemény fogai
                        csattogtak, pattogtak, a mint a vasrudat össze akarta morzsolni. Dühében és
                        fájdalmában, tompán bőgve, fetrengett s farkával olyan hullámhegyeket vert,
                        hogy a tavacska kicsapott medréből s a két leányt egészen elboritotta, de a
                        bátor leányka urnőjét öléibe ragadva, a partra szökött, nehogy a dühöngő
                        szörnyeteg farkával lesujtsa őket, itt azonban már elhagyta ereje, mert
                        néhány rémült sikoltás után, egy bokor tövébe rogyott.</p>
                    <p>E rémületes zajra végre az egész ház a tóhoz rohant, élén az
                        ültetvényessel.</p>
                    <p>Vérfagyasztó látvány fogadta őket! A tóparton a két halottnak látszó lányka,
                        a sekélyes vizben pedig kinjaiban fetrengő szörny, mely véres habot okádva,
                        farkával egész viz- és iszap-felhőket csapdosva, vonaglott, nem tudva a
                        vasrudtól szabadulni; csak hosszas, veszélyes küzdelem után tudta három
                        erőteljes néger, a már kifáradt s magával tehetetlen hüllőt szekerczékkel
                        agyonverni.</p>
                    <p>A vasrudról és a zsilip körüli nyomokról reá jöttek, hogy kinek a keze
                        müködött itt!</p>
                    <p>- Igen, uram, - mondá egy vén néger - ezt Saul tette. Ő nagyon jól tudta,
                        hogy a „vén ördög” az öbölben tartózkodik, hisz nem régen is két asszonyt
                        ragadott el, kik kákát gyüjtöttek az öböl partján s nem hallgattak a
                        figyelmeztetésre, hogy a fekete vizhez közel ne menjenek. Ez már sok embert
                        elpusztitott, azért nevezték el „vén ördögnek”, mert oly ravaszul tudott
                        leske­lőd­ni, hogy mindig akadt áldozata. Csak maga élt az öbölben, többi
                        társait elmarta a környék­ről.</p>
                    <p>A megölt szörnyeteg egy roppant vén példány volt, majdnem három öl hosszu s
                        maga körül átható pézsmaszagot terjesztett, mi ugy az alligátorok, mint a
                        krokodilok természeti sajátsága, ugyannyira, hogy szélcsendes időben és
                        éjjel tartózkodási helyeiket rendesen elárulja az át­ható, fojtó pézsmaszag
                        a folyók, tavak és mocsarak környékén. Szinezete felül setét olajzöld,
                        széles fekete övekkel, oldalain barna foltok, mig alrésze világosas, zöld és
                        szürkébe játszó sárgás. Lábai erősek, zömökek, a hátulsók félig
                        uszóhártyával benőttek s erős, kemény kör­mökkel ellátvák. Vastag, izmos
                        farka hosszabb testénél, s kissé összenyomott, félrészén fésü formán kiálló,
                        fürészes pikkelyzettel; oldalait gömbölyded, szorosan egymáshoz álló
                        pánczél­zat fedi, hátát ellenben négyszögü kiálló, csontnál keményebb
                        pánczél boritja, ugy, hogy a puskagolyó elsiklik és visszapattan róla, azért
                        csakis a szemeken és a lágy részeken sebez­hetők meg. Ugy a krokodilok, mint
                        az alligátorok két rettenetes fegyverrel birnak; az egyik iszonyu
                        állkapczáikban levő hatalmas fogrendszerük és izomerejük, másik pedig a
                        nehéz, vastag fark, melynek egy-egy csapása az áldozatot ledönti s vizbe
                        vágja. Mindkettő közel rokon egymáshoz s a pikkelyes hüllők (Amphibia
                        squamalta) a gyikok (Sauria) rendjébe tartoznak s a pánczélos gyikok (Sauria
                        loricata) osztályában a gyilok (Crocodiliane) családját alkotva, három fajra
                        oszlanak, u. m.: krokodilok (Crocodilus), kaimánok (Alligator) és gaviálok
                        (Gavialis), melyek életmód, természetre nézve a legfőbb vonásokban
                        hasonlitanak s a különbség közöttük csakis alkatuk egyes anatomiai
                        változásában áll.</p>
                    <p>A főbb különbségek ezek: A krokodil-félék hátsó lábain az ujjak végéig nőnek
                        az uszó­hártyák, a fej hosszas, inkább nyult háromszöghöz hasonló, a
                        pikkelyek nagyobbak s Afrika, Ázsia s Amerikában és ezek szigetvilágán élnek
                        s jóval nagyobbakra nőnek a kaimánoknál; ezek feje lapos, széles, alkatuk
                        karcsubb s kizárólag csakis Amerikában tartózkodnak; mig a Gavial-félék
                        csakis Indiában élnek s alkatuk egészen a krokodilokéhoz hasonló, de alsó és
                        felső állkapczájuk, mint egy óriási vastag, megnyult csőr, mely rakva van
                        alul-felül éles fogakkal, végén nagy kiülő gümővel, nyulik ki a főből.</p>
                    <p>Már a régi egyptomiak korában egész Alsó- és Felső-Egyptomban ismert és
                        tisztelt állat volt a krokodil, mely különben Afrikának minden folyója, tava
                        és mocsaraiban meglehetős számban található. Egyes vén példányok enormis
                        nagyságot - 30-33 láb - is elérnek s mivel szerfelett lassan fejlődnek, igen
                        nagy kort - 100-200, sőt 300 éves kort is elérnek; fejlődésük lassuságát
                        eléggé bizonyitja azon adat, hogy minden 5-6 évben nőnek egy lábat s igy egy
                        nyolcz lábnyi szörny legalább is 40-50 éves.</p>
                    <p>Az ősegyptomiak vallásában a nilusi krokodil (Crocodilus niloticus) symboluma
                        volt Typhonnak, a szárazság és minden rossz szellemének, ki, hogy az általa
                        megölt Osiris fiának, Horusnak boszujától megmeneküljön, krokodil alakba
                        rejtőzött s ezért egyes templomokban - mint a thébai és saisiban is - a nép
                        szentként tisztelt egyes vén óriási példányokat és mint Herodot is irja,
                        ezeket a papok étették s orruk, nyakuk s derekuk köré arany pereczeket
                        füztek s holtuk után bebalzsamozták, minek valóságát, a muzeumokban őrzött
                        krokodil-mumiák is bizonyitják; de ez azért nem gátolta az ősegyptomiakat
                        abban, hogy egy-egy vén szörnyeteget - mely egyszer emberhust izlelve,
                        folyton arra vadászott - el ne pusztitsanak. Egy felfujt disznóhólyagba volt
                        rejtve a háromszakállu szigony; s ekkor egy visitó malaczczal a viz
                        fel­szinére csalták s bevetették a hólyagot; a falánk szörny utána kapott,
                        de egyuttal fogva is maradt s szárazra vonva, hamar elbántak vele.</p>
                    <p>E pánczélos hüllők valamennyi faja inkább éjjeli, mint nappali életet él. A
                        nap legnagyobb részében mozdulatlanul hevernek a partok és szigetek forró
                        homokján, süttetve pánczélos hátukat a tropicus nap izzó sugaraitól; de
                        rejtőznek a part hozzáférhetlen, iszapos talaju náda­sai közé. Hallásuk
                        szerfelett éles, ugyannyira, hogy a viz alatt is meghallják még a távolról
                        is, ha a parton állat vagy ember mozog és ha hangot ád; s ekkor lopva a viz
                        alatt, gyors sikam­lással - a nélkül, hogy a viz nagyobb hullámokat vetne -
                        közeledik s a kedvező pillanatban villámgyorsan vagy farkának csapásával
                        zuditja a vizbe áldozatát, vagy iszonyu fogaival meg­ragadva, egy harapással
                        összemorzsolva a megragadott tagot - oly pokoli gyorsasággal rántja a viz
                        alá, hogy jóformán egy végső halálsikoltásra sem marad neki ideje - azután
                        addig uszik vele a viz alatt, mig meg nem fullad, ekkor ujra a viz szinére
                        emelkedik és ha a préda kicsiny, akkor elnyeli mindjárt; ha pedig nagyobb,
                        minő egy ember, vagy tehén, ezt a partnak egy rejtett helyére hurczolja, hol
                        iszonyu fogai és körmös előlábai segitségével, darabokra szag­gat­ja és
                        marczangolja, azután az est és éj folyamán darabonként felemészti. Egyes vén
                        ször­nyek pedig, melyek maguk élnek egy öbölben, vagy folyótorkolatban, a
                        nagyobb prédát a viz alatti gyökerek, vagy vizben megtorlódott ágak közé
                        rejtik, s mikor már feloszlani kezd, szab­dalják darabokra; az ilyen
                        feloszlásba menő hulla kedvesebb nekik, mint a friss; de éhsé­gükben mohón
                        fogyasztják el ezt is. Falánkságuk oly nagy, hogy megtámadnak minden élőt;
                        embert, állatot egyaránt, s oly vakmerők és vérszomjasak, kivált alkonyatkor
                        és éjjel, hogy még az óriás alkatu vizilovat is megtámadják. A vizben oly
                        ügyesen és gyorsan mozognak, hogy egyetlen sikamlás és bukással elfogják a
                        halakat, sőt az uszó és gázló madarakat is; farkuk egy-egy csapása öt-nyolcz
                        ölnyire viszi őket viz ellen ugy, mint a folyás irányában, ekkép nincs
                        biztonságban előlük semmi élő, ha vigyázatlanul a folyam vagy tóparthoz
                        köze­ledik; a szárazföldön szintén nagy ügyességgel és elég gyorsan, de
                        mindig egyenes irányban mozognak, mert fordulni lassan birnak, miután a
                        kemény és merev pánczélzat, a hajlékony­ságot akadályozza; a szárazon
                        gyávák, mert a napon sütkérezve, már száz-kétszáz lépésnyire a vizbe
                        rohannak, ha ember közeledik, de a vizben annál vakmerőbbek, mert nemcsak a
                        partról, de a csónakok és talpakról is lerántják vagy felkapaszkodva ezekre,
                        támadják meg a hajóso­kat. Dühbe jöve, mély, tompán döngő bőgésben törnek
                        ki, s farkukkal tajtékká korbácsolják a vizet; e bőgésük - kivált az éj
                        csendjében - megrázón félelmetes s leggyakrabban a párzás idején hallható. A
                        párzás csakis éjjel történik, s ilyenkor a himek dühösen küzdenek egy-egy
                        nőstényért, vad dühvel marczangolják egymást, farkuk tajtékká korbácsolja a
                        vizet, - mely ugy hangzik, mint egy erős zuhatag rohanása s félelmes, tompa
                        bőgésük messze elhallik az éjszakában. A megölt ellenséget a győző feleszi s
                        általában a vén krokodilok maguk a leg­szor­galmasabb pusztitói a
                        fiataloknak. Némely vidékeken, különösen ott, hol a folyó szerfölött
                        hal­dús, s a vidék bő vadállománynyal bir, társaságban élnek, s társaságban
                        vadásznak prédára, de azért egymás iránt is mindig ellenséges indulatuak.
                        Egyes vén, kinőtt krokodilok, kivá­lasztva egy-egy öblöt vagy nádast, hova
                        sok vad vagy vizi madár szokott járni, elüzik maguk körül a gyöngébbeket;
                        azon vidékeken, hol erősen üldözik őket, mint például Nubiában,
                        Nyugat-Afrikában - hol a négereknek husa kedvencz csemegéjük, zsirja pedig
                        hatalmas gyógy­szerük - igen elővigyázók lesznek, nehéz őket elejteni.
                        Európai iny e hust undoknak találja, mert erősen büzlik a pézsmaszagtól, de
                        a négereknek épp ez tetszik, s leginkább moschus-mirigyeiért vadászszák,
                        mely Tunisban, Maroccoban, mint hajkenőcs illatositó, a legkeresettebb
                        czikkek egyike. November és márczius közt van a tojásrakás ideje.
                        Vala­mennyi fajta átlagban 25-40, sőt 50-60 tojást is rak. E tojások kemény
                        héjuak, ludtojás, vagy ludtojásnál jóval nagyobbak és hosszas alakuak.
                        Kikeltésük a napra van bizva; mindannyian a vizhez közel, a part homokjába
                        vájt gödrökbe helyezik el; de kivált az alligátor-félék tanusi­tanak nagy
                        gondosságot a tojásrakásnál. A nő egy szabályos köralaku széles és mély
                        lyukat váj talpai és orrával a forró homokban, vagy a kiszáradt iszapban, s
                        ebbe soronkint helyezi el a tojásokat, minden sor tojás fölé egy réteg
                        száraz fű és falevél jő, mig csak a gödör meg nem telik. A hol a talaj erre
                        nem alkalmas, ott ugyane módon magas halmot emel tojásaiból és száraz
                        levelekből; 3 hét mulva kelnek ki a fiatalok, melyek 15-18 cmtr. nagyok; ugy
                        a kelés ideje alatt, mint a kikelés után 1-2 hóig anyjuk a leggondosabban
                        őrzi és védi őket a szárazon; vigyáz reájuk, ételt szerez nekik, s csak
                        mikor megerősödtek, szálnak a vizbe, hogy meg­kezdjék kétéltü életüket.
                        Bekövetkezvén az esős, vagy téli évszak, valamennyien téli álomba merülnek
                        az iszapba ásva magukat s ilyenkor - kivált az alligátor-félék oly
                        érzéketlenek, hogy mozdulatlanul türik el a legérzékenyebb sebzéseket és
                        vágásokat is.</p>
                    <p>Hogy nagy szaporaságuk nem áll arányban kevesebb létszámukkal, erről a
                        természet gondos­kodott, mert ha petéik mind kikelnének és megmaradnának,
                        ugy hazájukban nem lenne mara­dása semmi élő lénynek. Legtöbb tojást
                        elpusztit az ősegyptomiak által éppen ez okból szent­ként tisztelt Ichneumon
                        (Herpestes pharaonis) ezen nyulnagyságu négylábu, valamint a Nilusi intő
                        (Monitor niloticus) ezen 5 láb hosszu, barnásszinü gyikfaj, mely nemcsak a
                        tojásokat, de magukat a fiatal krokodilokat is nagy számban falja fel;
                        továbbá a fiatalok nagy része zsák­mányul esik maguknak a vén gyilok- és
                        alligátoroknak, valamint több faj vizi- és gázló madárnak.</p>
                    <p>Afrikában több módja divik a krokodil-vadászatnak. Vagy horoggal fogják, vagy
                        pedig lesből lövik. Legsajátságosabb azonban a lesvadászatnak a következő
                        neme: Egyes szegényebb né­ger­falvakban az illető vadász néhány krajczár
                        értékü holmiért, kibérel egy egy- vagy másfél­éves néger gyermeket apjától
                        vagy anyjától. E gyermeket derekán kötéllel átkötve, a folyó vagy tó partján
                        levert czövekhez köti s egy vékony vesszővel a meztelen gyermeket
                        meg­csapkodva, hogy az torkaszakadtából bőgjön és orditson, maga pedig
                        elrejtőzik. A gyermek­sirástól csalogatva, előjön a krokodil s a vadásznak
                        kedvező esélye van a lövésre. Néha azon­ban megtörténik, hogy a vadász
                        elhibázza, s a krokodil egy rántással gyermeket, czöveket a vizbe vonszolja.
                        Ekkor a vadásznak kártéritési dijul a bérletárnak tizszeresét kell fizetni
                        az „el­keseredett szülőknek”. Többször megtörtént azonban már az is, hogy
                        mig a vadász előre lesett, addig őt hátulról ragadta derékon egy krokodil s
                        egyetlen harapással összeroppantva hurczolta a vizbe, s a kikötött gyermek
                        meg áldozatul esett egy másiknak, a melyik bántat­lanul vihette el a siró
                        gyermeket.</p>
                    <p>A krokodilok közül a legveszélyesebb és legvakmerőbb fajták az Indiai
                        krokodil (Crocodilus biporcatus) és az Orinoco folyó, St. Domingo és
                        Martinique szigeteken élő Hegyesorru krokodil (Cr. acutus). Ezen két faj
                        vakmerősége és vérszomja, kivált éjjel és alkonyatkor hallatlan. 1854-ben
                        egy kisebbszerü halászbárkát az Orinoco közepén társaságban támadtak meg, s
                        a kormányost egyik a vizbe vágta a farkával, mig kettő a fedélzetre
                        kapaszkodva, két embert ragadott a hullámok közé; a bárka emberei
                        kétségbeesetten védekeztek, de a harmadik támadásnál ujra egy ember esett
                        áldozatul. Végre is a „Ticonderoga” nevü kis gőzös szaba­di­totta meg őket,
                        ágyulövésekkel üzve szét a vérszomjas szörnyeket.</p>
                    <p>India folyói és tavai különösen gazdagok e szörnyekben. Majd annyi ember
                        pusztul el éven­ként a krokodilok és gaviálok fogai alatt, mint a tigriseké
                        alatt. Az „East Indian World” 1864-1870-ig egy statisztikát állitott össze,
                        melyben hiteles adatokkal igazolja, hogy 6 év alatt, majdnem 400,000 ember
                        esett a krokodilok, tigrisek és mérges kigyók áldozatául. Ha egyszer e
                        szörnyek emberhust izleltek, dühös kitartással folyton ez után vetik
                        magukat, s e vágyako­zá­sukat különben maguk a bennszülöttek élesztik az
                        által, hogy halottaik nagy részét vallásos kegyeletből a Ganges szent
                        hullámai közé vetik, s e hullákat mind a krokodilok és gaviálok falják
                        fel.</p>
                    <p>Ismerve e szörnyek éjjeli vakmerőségét, a benlakók még a legnagyobb
                        szükségben sem igen mennek éjjel vagy este vizért a tó- vagy folyampartra,
                        vagy szállnak csónakra és talpakra. A kiket pedig az éj csónakon vagy bárkán
                        lep meg a folyón, ezek a bárkával folyton a folyam közepén, az ár sodrában
                        tartózkodnak, mert a krokodilok ilyenkor inkább a parthoz közel
                        tartózkodnak, inni jövő állatok s emberekre leskelődve.</p>
                    <p>Daczára ezen óvszabályoknak, mégis a leghajmeresztőbb szerencsétlenségek érik
                        egymást, melyekből egy cseppet sem okulnak, hanem a mohamedánok és
                        buddhisták ismert resigna­tió­jával belenyugosznak és elfeledik a
                        dolgokat.</p>
                    <p>Egy könnyü gyümölcsszállitó csónakot lepett meg az éj a Kambodja folyón. A
                        nő, keblén egy 4 hónapos gyermekkel a kormánynál ült, a férj pedig evezett.
                        Egyszerre a csónak egy erős lökéstől ingadozni kezdett s a másik perczben
                        egy nagy indiai krokodil kapaszkodott elő­lábaival a csónak szélébe, ugy,
                        hogy ez majd felborult s a másik perczben már egyetlenegy rán­tással,
                        mielőtt a nő csak sikoltani is birt volna, férjét a szörny a hullámokba
                        rántotta és ugyane perczben még egy iszonyu csapás érte a csónakot ugy, hogy
                        ez háromfelé szakadt s elmerült s a másik perczben pedig vérfagyasztó
                        sikoltással a nő gyermekével együtt a hullá­mok alá rántatott. E
                        vértfagylaló szerencsétlenség oly gyorsan történt, hogy a hozzá nem messze
                        horgonyzó nagyobb halászbárkáról még segélyére sem siethettek a
                        szerencsétle­nek­nek.</p>
                    <p>E szörnyek torkából a menekvés csakis csudával határos módon történhetik és
                        ha megtörténik is csudaritkán azon eset, hogy megmenthető lesz a
                        megragadott, ennek egyik vagy másik tagja ugy össze van marczangolva, hogy
                        kevés időre reá sebeiben hal meg, mint a következő eset is illusztrálja:</p>
                    <p>Négy dayak testvér Borneo-szigetén egy délután halászni rándult a
                        Lampur-tóra. Egyikük a csónak orrán állva, a hálót vetette ki, midőn a
                        vizből egy óriási krokodil merült fel s a szeren­csétlent ballábánál
                        megkapva, a vizbe rántotta. Pár másodpercz mulva azonban a csónak hátuljánál
                        ujra elmerült szájában az áldozattal, ki bár fuldokolva, de kétségbeesetten
                        sikol­tozott segitségért. A testvérek legifjabbika, minden fontolgatás
                        nélkül, felkapva yatagánját, a vizbe vetette magát s egyik kezével
                        megragadva bátyja jobbkarját, oly iszonyu csapást mért a borotva élességü
                        yatagánnal a krokodil tarkójára, hogy ez eleresztve áldozatát, a viz alá
                        merült, mire a szabaditó a csónakhoz uszhatott megmentett bátyjával. A
                        megsebesült már alig pihegett, mert czombja annyira össze volt zuzva,
                        roncsolva, hogy csak pár idegszálon csün­gött az egész lábszár. Még haza sem
                        értek, midőn az áldozat már kiszenvedett.</p>
                    <p>A hinduk épp oly szent cselekvénynek tartják a Ganges szent habjaiban a
                        fürdést, mint a törökök a Mekkába zarándoklást. E fürdéseknél is gyakran
                        megtörténik, hogy a fürdőzők egyike-másika vérfagyasztó sikoltással - mely
                        mintha egyszerre kettévágták volna, megszü­nik, - villámgyorsan a viz alá
                        rántatik s csak a vértől vöröslő viz mutatja a helyeit, hol eltünt. Egy
                        élelmes tolvaj - egy krokodilfejet szerezve álczának, igy rángatta viz alá
                        az értékesebb ékszerü fürdőzőket s fosztogatta ki őket. De csakhamar
                        utólérte a nemezis, mert egy alka­lommal, szintén vérfagylaló halálsikoltás
                        rengette meg a levegőt s a véres hullámok felett egy kikészitett száraz
                        krokodilfej uszkált, melynek koponyaüregeiben néhány ékszerdarab még akkor
                        is rejtve volt.</p>
                    <p>A krokodilok családja négy válfajjal bir, mig az alligátoroké hatra oszlik,
                        melyek kizárólag Amerikát és szigetvilágát lakják. Az alligátorok közül
                        legveszedelmesebbek, legvakme­rőb­bek: a Csukafejü alligátor (Alligátor
                        lucius), a Szemüveges kaiman (A. scelepros) és Kutya­fejü kaiman (A.
                        fissipes), de még e három közül is kiválik vakmerősége, vérszomja,
                        ravasz­sága és falánksága által a Csukafejü kaiman, mely Észak-Amerikának
                        32° 30’ északi széles­ségi foka alatti tavak, folyók, mocsarakban bőven
                        található, valamint Brazilia és az Antillák folyói és tavaiban is. E szörny
                        másfél öl hosszuságnál már kifejlett ugyan, de éppen nem ritkák a 16-18-20
                        láb hosszuságuak sem, mint ezt Azara, Rüppel és Humboldt is bizonyitják. E
                        szörny jóval vakmerőbb, támadóbb a krokodiloknál s falánksága s öldöklési
                        vágya is nagyobb ezekénél; e mellett oly dühös, ingerlékeny természetü, hogy
                        még a ½-1 láb nagyságu fiókák is dühösen szembeszállnak és megmarják az
                        embert, ha elébük áll, e mellett pokoli fürge, s különösen a támadásnál
                        villámgyors. A préda megejtésében a ravaszságból leczkét vehetne tőle akár a
                        róka is; mert az iszapban, a folyók közepén, a nádas közt oly ügyesen huzza
                        meg magát s burkolódzik az uszó növényzetbe, hogy lebegő, vagy megfeneklett
                        fa­törzshöz hasonlit, annyira, hogy még a szemes madarak is megcsalódnak,
                        reászállnak, vagy a halász nyugodtan akarja tova lökni az evezővel, hogy
                        csónakjához ne ütődjék, s a másik perczben villámgyorsan ragadja meg a
                        madarat, embert, állatot. Braziliában általában az alligátorokat Jacare-knak
                        nevezik s a benlakók a folyók, tavak, mocsarak partjain a legna­gyobb
                        óvatossággal járnak. A hol rendesen tartózkodni szoktak, ott a környéken -
                        kivált alko­nyatkor - erős pézsmaszag érezhető, mely valósággal fullasztó,
                        ha az állat közelben van és a párosodás idején. Ilyenkor a himek mindig
                        ingerültek; rémesen tompa, vad orditásuk s a viz habzása és csapkodása -
                        melyet farkukkal a veszekedés közben szinte gőzzé vernek - messze elhallszik
                        az éjszakában.</p>
                    <p>Daczára falánkságuknak a szabadban, a fogságban és téli álmukban az élelmet
                        fél évig, sőt tovább is nélkülözhetik.</p>
                    <p>1887 nyarán a hamburgi Hagenbeck állatkereskedő czégtől, két fiatal csukafejü
                        alligátort vettem. Az egyik egy-, a másik másfél láb hosszu volt. E kis
                        szörnyek egy szénával telt ládács­­kában jöttek. A mint a ládát
                        felbontottam, felbőszülve a fojtott melegtől s a zárt helytől, mint a csik,
                        fürgén vágták ki magukat a széna közül s sebesen szaladgáltak szerteszét.
                        Meg akarva fogni az egyiket, egy vésőt - melylyel a ládát bontottam fel -
                        tartottam eléje s a kis bestia, villogó szemekkel, nagyokat fujva, vágott
                        hozzá s harapott bele dühösen többször. A kemény vasvésőn fogai
                        meglátszottak, oly aczél-kemények és hegyesek valának ezek ily kis­korukban
                        is; fogaik nagysága és alakja egy nagyon kifejlett s duzzadt árpaszemmel
                        egyezett. Tartásuk és ápolásuk igen egyszerü volt, mert naponta 2 órán át
                        langyos vizben fürödtek s ebbe kapták étkül a vágott nyers marhahust, a
                        fürdő után pedig egy tágas, fenekén puha szé­nával bélelt négyszögletü
                        aquariumban mozdulatlanul hevertek. Ha érintve lettek, farkukkal csapkodva,
                        villámgyorsan vágták ki magukat s ilyenkor merev, sárgás-zöld, vad tekintetü
                        szemeik kiülők, villogók lettek s szájukat tátották s marni akartak. A
                        fürdőben még élénkeb­bek voltak. Ilyenkor, ha csak közeledett is valaki,
                        erősen, dühösen fujták ki a levegőt az orruk hegyén levő léglyukból s
                        tátogtak, csattogtak s olyanokat vágtak fejükkel, farkukkal a pléh
                        fürdőedény oldalához, csak ugy kongott. Naponta mindegyik két, jó dió
                        nagyságu vágott nyers­hust fogyasztott és ezt uszkálva nyelték - nem rágták
                        - el egyszerre, ritkán kétszer. Az érkezés utáni 12-ik napon, nagy csobogás
                        és a pléhedény kongása csalt oda. De már későn jöttem, mert a nagyobbik (a
                        1½ lábnyi) már akkorra megölte 1 lábnyi nagy társát. Ennek hátsó ballágyéka
                        annyira fel volt szaggatva, hogy belei kicsüngtek s hátsó ballába is össze
                        volt marczangolva. A gyilkos kis bestia mód nélkül dühös volt. Tátott
                        szájjal uszkált, össze-össze csappantva torkát, fenyegetett, vágott,
                        csapdosott s ki-ki vágta magát a fürdőből. Április végétől szeptember
                        közepéig semmit nem evett s nagyon lusta volt, de azért könnyen fel lehetett
                        ingerelni. Semmi hizelgés, kedveskedés nem használt, dühös, harapni vágyó
                        maradt mindenkihez. Egy férficselédünk mutató ujját, ki vigyázatlanul
                        markolta meg a fürdőben, annyira összemarta, hogy egy és háromnegyed hó
                        alatt gyógyult be s kicsisége daczára ördögi látványt nyujtott e kis bestia
                        véres, tátogó torkával, vadul villogó, dühös szemeivel. Október közepén
                        étvágya és virgonczsága tetőfokát érte el. Ekkor történt egy eset, melyben
                        ördögien gyors ügyességét bámulhattam. Volt egy bubos-bankám (Upupa epops),
                        mely oly szelid és kedves volt, hogy mindenhová utánam járt és követett. Az
                        alligátor a fürdőjében volt és én csendesen leülve, észleltem. A szelid,
                        gyanutalan banka ott futkosva az edény körül, végre ennek a peremére szállt.
                        Minden gyanu nélkül hagytam ott. Az alligátor egészen a fenékre ereszkedett
                        s vagy öt perczig onnan bámulta a bankát, majd lassan, alig észrevehetőleg
                        előre csuszott. Egyszerre - le nem irható gyorsasággal, felvágta magát -
                        szemmel nem lehetett kö­vetni, oly gyorsan - a másik pillanatban már a banka
                        a vizben vergődött, alá-alá rántva, fel-fel bukva. Mire odaugrottam, már meg
                        volt dögölve. Jobb szárnya közepén átharapva lecsüngött s melle közepén
                        összeroppantva és felszakitva volt.</p>
                    <p>Ezen apróság viselkedéséből, vadságából fogalmat alkothatni, hogy minő
                        irtózatos ellenfél egy kinőtt 16-20 lábnyi szörny, minő dermesztő lehet
                        sárgás-zöld szemeinek merev, sátánian vad pillantása, midőn éhsóváran
                        áldozatára szegezi s hogy törnek, roppannak üvegként össze ember és állatnak
                        legerősebb csontjai is, midőn az óriási izomerejü állkapczák közé kerülnek,
                        melyeknek mindegyik 18-24 jóhüvelyk nagy, hegyes, aczélkemény foggal van
                        felfegyver­kez­ve s ezen borzasztó fegyverek mellé, még pokoli gyorsaság,
                        erő és ravaszság sorakoznak.</p>
                    <p>Brazilia folyammenti óriási erdőségei - kivált az Amazon- és Rio-Negro-folyók
                        mentén - ezek gyakori kiáradása miatt rendszerint vizenyős, süppedékes
                        talajuak, s ezen csudás bujaságu erdőkben gyakoriak a kisebb-nagyobb,
                        csalóka, süppedékes környékü tavak. A mellékfolyók legtöbbje több ágra
                        szakadozik, tavakat, mocsarakat, öblöket és deltákat képezve s ezeknek
                        talaja olyan ingó, süppedékes, mint a szivacs és sokszor feneketlen
                        mélységeket rejt magában. Egyes folyók - ágyazatuk vastartalmu földje
                        következtében, nagy darabon keresztül majdnem tintafekete vizüek - s ezen
                        fekete vizek és rejtett erdei tavak legkedvenczebb tartózkodási helyei az
                        alligátoroknak, mert könnyen elrejtőzhetnek, ilyen helyeken egész nagy
                        társaságok­ban élnek s feltünő nagyságot érnek el és nem üldöztetve,
                        vakmerőségük is nagyobb, a lakott vidékeken átvonuló folyókban lakóénál.</p>
                    <p>A legkimeritőbb és legmegbizhatóbb adatokat e szörnyek szabad életmódja és
                        természetéről Hernandez y Zarras hires kutató és vadász feljegyzései
                        szolgáltatják, ki benső barátja és utazótársa volt Audubon-nak, a hires
                        természettudósnak. E rettenthetetlen buvár többször forgott oly
                        életveszélyekben, melyekből a menekvés valóban csak csuda által
                        történhetett. Egy ember sem pusztitott el annyi alligátort az életben, mint
                        ő s a rio-janeiroi muzeumban levő 32 lábnyi csudanagyságu alligátor, mely
                        eddig egyetlen a maga nemében, szintén az ő keze által esett el.</p>
                    <p>- Már ötödik hete, hogy a rengetegekben barangoltunk, midőn csónakunk a
                        Rio-Negro egyik mocsaras mellékágába ért, hol tömérdek vizi szárnyas
                        tartózkodott - beszéli Hernandez. - Audubon a csónakban maradt, mert igen ki
                        volt merülve, - én kutyámmal, e régi, hű bajtár­sam­mal, a süppedékes
                        talajon az erdőbe mélyedtem. Sohse láttam ily csalóka, veszélyes talajt. A
                        fák ritkásan álltak, s ha áttörtem egy-egy sürü folyondárszőnyegzeten, tavak
                        és erekkel boritott, magas füvü tisztásokat találtam. Egy kidőlt fára
                        kapaszkodva körülnéztem vizsgá­lódva. Mindenfelé csak mocsaras-tisztást
                        láttam, temérdek madárral. Le sem szálltam még a fáról, midőn a tó vize
                        gyürüzni kezdett s egy hatalmas alligátor bukkant fel, s sietve tartott a
                        part felé, hol kutyám dühösen ugatott. Egy jól czélzott golyóval a
                        balszemébe - a tóba teri­tettem, midőn már féltestével a szárazra
                        kapaszkodott. Most láttam csak, hogy e táj hemzseg e szörnyektől, mert midőn
                        az alligátor rettentő vergődéssel a tóba visszaesett, tizenöt-husz más társa
                        bukkant fel, s rohant reá, hogy felemészsze. Ujra töltve, sietve hagytam el
                        e helyet, tudva, hogy kutyám ugatása e szörnyek egész seregét csalja
                        elő.</p>
                    <p>Egy alig 4-5 lábnyi széles folyócska partján haladtam felfelé; e folyócska
                        egy jó nagy, fekete, iszapos vizü tóba szakadt. Már közel voltam a tóhoz,
                        midőn a talaj süppedékes kezdett lenni, s elhatároztam, hogy átugrom a
                        tuloldalra, mely szép magas s sűrü fűvel volt benőve. Vadász­késemet
                        magasan, majdnem hónom alá kötöttem, hogy az ugrásban ne akadályozzon,
                        könnyen szöktem át a tulpartra, de hangos szitkokban törtem ki, mert térdig
                        süppedtem az iszapba. Átkozva e csalárd, süppedékes talajt, iparkodtam egyik
                        lábamat kihuzni, de annál mélyebben süppedtem belé a másikkal; mikor meg ezt
                        akartam kihuzni, amaz sülyedt még mélyebbre, sőt ezen erőlködéseim
                        következtében czombjaim közepén felül sülyedtem alá. Gyorsan keresztbe
                        fektettem puskámat a füvön, igy akarva kiemelkedni, de ez sem sikerült, mert
                        ugy puskám, mint magam, minden mozdulatnál mélyebben, mélyebben sülyedtek
                        alá, ugyannyira, hogy már csak vállaim és karjaim álltak ki az iszapból. Nem
                        mertem mozdulni, hisz minden mozdulatomnál rohamosan merültem lejebb-lejebb,
                        s kezdtem kétségbeesni me­ne­külésem felől, mert éreztem, hogy lábaim alatt
                        egészen hig iszaptömeg mozog. Lehetőleg csendesen maradva, karjaimat
                        kiterjesztve, iparkodtam felülmaradni, de igy is éreztem, hogy lassan-lassan
                        mindig lejebb sülyedek. Minden menekülési módot megkiséreltem már, a füvet
                        is a meddig csak elérhettem, mind kitéptem, a mint belekapaszkodva, szárazra
                        vonni iparkod­tam magamat - midőn kutyám ugatása rezzentett fel fájdalmas
                        kétségbeesésemből. Kutyám, e régi, hű állatom, egy igen nagy, erős, félkopó,
                        fél oroszlán-kutya származék volt, igy remél­het­tem, hogy segitségével a
                        szárazra vontathatom magamat. Hozzám hiva, hizelgő és biztató szavakkal
                        helyeztem fogai közé kaputom csücskét s az okos állat, egészen megértve, mit
                        akarok, teljes erejével huzni kezdett; bár én is iparkodtam, még sem
                        sikerült, mert lábai mélyen besüppedtek az iszapba neki is annyira, hogy
                        félve, szűkölve eviczkelődött ki, s futott el a veszedelmes helyről és a tó
                        partján siralmasan kezdett vonitani, fel-alá futkosva.</p>
                    <p>Vérem lüktetését már sarkaimban is éreztem; füleim és fejem erősen zugtak,
                        szivem mind­inkább erősebben, aggodalmasabban szorult össze, mintha valami
                        nehéz, sulyos tárgy présel­né össze; lélekzetem akadozott, el-elfulladtam,
                        mert a mellemre nehezedő iszap gátolta a tüdők működését; szemeim kápráztak,
                        s gondolataim kezdtek összezavarodni és folyton azon tépelődtem, minő mélyre
                        fogok sülyedni az iszapban, s meddig fog haláltusám tartani, mig megfulok az
                        iszap mélyében? Időnként kiállhatatlan rothatag bűz széditett el, s a nap
                        reám tüzött egyenesen...</p>
                    <p>Egyszerre egy elém rajzolódó árnyék rezzentett fel tompa kábultságomból.
                        Jobbra tőlem egy rettentő nagy alligátor fejét és előtestét pillantottam
                        meg, mely lassan közeledett felém. A forró, csöndes levegő tele lett széditő
                        pézsmaszaggal, melyet e szörny árasztott maga körül. Önkénytelenül is
                        fegyverem után nyultam; iszapos volt ugyan, de a gyutacsok szárazon
                        maradtak; vállamhoz emeltem és nyitott torkába czélozva lőttem, mire az
                        utálatos hüllő gyor­san visszafordult, s vértokádó torokkal, nagy zuhanással
                        vetette magát a tóba; de nekem is gyorsan le kellett vágnom puskámat, mert
                        annyira sülyedni kezdtem, hogy az iszap már majd nyakamat érte. Elém
                        fektetett puskámba kapaszkodva, ujra vállig felküzdöttem magamat s láttam, a
                        mint kutyám a tóparton fel s alá futkosva, borzolt szőrrel, villogó
                        szemekkel dühösen ugatott; most jöttem rá, hogy kutyám csalta ki az
                        alligátort is a szárazra, mert folyton körülöt­tem futkosva, nyöszörögve, a
                        szörnyetegek figyelmét rám is felhivta. Közelembe édesgettem, nehogy még
                        jobban felébreszsze a szörnyetegek figyelmét; de mihelyt érezte a talaj
                        süppe­dé­sét, ujra vonitva szaladt el biztosabb talajra s ott futkosott fel
                        s alá a tóparton. Egyszerre dühös, szokatlanul panaszos vonitásba kezdett!
                        Én szivem mélyéig megremegtem! Nem-e ujabb szörny közeledését jelenti-e e
                        szokatlanul félő vonitás? Csakugyan azt jelentette! Kutyám behuzott farkkal,
                        borzolt szőrrel, lassan hátrált, egy iszonyatos fő elől, mely a tóból
                        emelkedett ki s a melyet rengeteg nagyságu test követett! Ez még az elébbi
                        szörnynél is nagyobb volt, lehetett 18-20 láb hosszu. A mint a tóból a
                        partra kapaszkodott, pár pillanatra megállt s rengeteg fejét majd felém,
                        majd a dühösen ugató kutya felé forditá, aztán egyenesen felém közeledett.
                        Végső kétségbeesésemben - megforditva fegyveremet - agyával, minden erőmet
                        összeszedve, sujtottam éppen jobb szeme fölé, midőn közelembe érkezett; de a
                        fegy­ver agya eltört s csak a csonka cső maradt a kezemben. Ez ütésre vagy
                        egy ölnyire hátrább vonult. Észrevettem, hogy a talaj ott, hol a szörny
                        állott, nem oly süppedős, mert colossális testét egészen jól megbirta. Most
                        ujra közeledni kezdett, rettenetes állkapczáit csattogtatva s mikor én a
                        fegyvercsővel feléje sujtottam, hű kutyám, hogy engem megmentsen, oldalt
                        tá­madta meg. Vad dühvel kapott csattogó állkapczáival a kutya után de ez
                        ügyesen félre ugorva, felemelt farka alatt suhant át, hanem a másik
                        pillanatban e rettentő erejü farok oly villám­gyorsan csapott le a kutyára,
                        hogy ez keserves vonitással, kettétört derékkal rogyott össze! Erre a szörny
                        sebesen megfordult, fogai közé kapva a kutyát, a, tóba rohant vele. Még egy
                        fájdalmas vonitását hallottam csak! Erre megeredt szemeimből a köny! Hű
                        barátom volt e kutya, mely éveken át osztozott velem veszélyben ugy, mint a
                        szerencsében, éberségével többször életemet menté meg s most is értem kelle
                        elvesznie! E küzdelem után ujra vállaim hegyéig merültem el az iszapba, a
                        csonka puskacső, mit sem használt már. Hű kutyám halála s jelen helyzetem
                        keserü, kétségbeesett fájdalommal töltöttek el. Lelkem mélyéből, sirva
                        fohász­kodtam Istenhez, hogy mentsen ki e rettenetes halálból!</p>
                    <p>Erős, izmos férfi létemre ily nyomorultul, ily undok halállal kell elvesznem,
                        lassan, mindig mélyebbre süppedni alá a bűzös mocsárba: várni a halált, mig
                        az iszap az álltól az ajakig, innen az orrba nyomulva, végre lezárja a
                        szemeket s összecsap a fej felett s a test alásülyed, ki tudja meddig, hová
                        s még buborék se jő fel utánna; csak eltünik nyomtalanul!</p>
                    <p>Ezen meresztő gondolatokból a tó felől jövő pocskolás riasztott fel! Uram
                        Istenem, megint egy uj szörny - még az utóbbi colossusnál is nagyobb,
                        mászott a partra! Leirhatatlan irtózás fogott el! Inkább az iszapba fulni,
                        csak ne e rettenetes fogak által elevenen szétmarczan­gol­tatni! Az irtózat
                        és halálfélelem önkénytelenül egy kétségbeesett sikolyt csaltak ajkaimra. E
                        hangra felém forditá fejét. Puskám csövét kerestem, de ez nem volt sehol,
                        mert alámerült a mozgolódásom által meghigult iszapban!... Ekkor a
                        végveszély perczében egy mentő gon­do­latom támadt... Ugy teszek, mint a
                        néger krokodil-vadászok! Ezek karjukat vastag bőrrel tekerve be, döfik
                        késüket a krokodil torka mélyére! Vadászkésem megvan, igy nem koczkáz­tatok
                        semmit, mert vagy az iszapba fulok, vagy az alligátorok zsákmánya leszek
                        ugyis, de legalább küzdelem nélkül nem adom oda életemet... sőt talán meg is
                        menekülhetek... csak oda, arra a keményebb talajra juthassak ki, merről
                        támadóim jöttek felém.</p>
                    <p>Szerencsére vadászkésem egészen hónom alá volt kötve, igy kevés vesződséggel
                        elérhettem. Hatalmas éles kés volt ez, hosszu szarvasszarv fogatékkal.</p>
                    <p>Egyik karommal már csak ügygyel-bajjal tarthattam fenn magamat az
                        elsülyedéstől, a másikba a kést szoritva, lestem ellenfelemet. Szinte
                        óhajtva vártam, bárcsak már mellettem lenne, hogy mielébb vége lenne
                        mindennek! A keményebb talajon gyorsan haladt, de köze­lemben már az ő lábai
                        is be-besüppedtek mélyen az iszapba, de hosszu teste fentartotta. Ördögien
                        vad és merev pillantással szegezte rám sárgás-zöld szemeit s tátott torkából
                        rémesen fénylettek elő hüvelykujj nagyságu hegyes fogai, s az undoritó,
                        fullasztó pézsmaszag szédi­tően ömlött felém, mintha fujtatóból fujtak volna
                        reám... Még jobban eltátotta torkát, hogy megragadjon, s ebben a pillanatban
                        - vad kiáltással, melybe undor, borzadás, irtózás vegyült, döftem késemet
                        torka mélyére ugy, hogy az függélyesen állva maradt benne! Rettentő erővel
                        csapta össze állkapczáit, de karomat nem morzsolhatta szét, mert a
                        függélyesen benn fészkelő kés, mintegy felpeczkelte állkapczáit! Iszonyu,
                        vad és tompa bődülésben tört ki; farkával oly rettentően csapkodott, hogy
                        egész iszapzuhatagok hulltak rám, s majd elszéditettek, de én nem
                        eresztettem el a kést, hanem egész erőmből tartottam. Leirhatatlanul
                        hánykolódott bősz dühe és fájdalmában, s akart menekülni. E hátrálás és
                        hánykolódásban azonban mindig kijebb huzott az iszapból; vérét fecskendőként
                        fujta reám iszonyu erőlködéseiben, ... s végre egy rán­ditással egészen
                        kihuzott az iszapból, de rögtön alásülyedtem megint, mert még mindig a lágy
                        talajon hánykolódtunk. Hátrálásában végre a kemény talajra ért! Itt
                        rohamosan huzott maga után a tó felé, mert oda akart, mint védő elemébe,
                        menekülni! Itt kifejthette egész erejét. Oly erővel rázott, hogy el kellett
                        eresztenem a kést... de hála Isten, kemény talajon voltam, mely megbirt,
                        olyan zuhanással, mintha egy hegy omlott volna bele - vetette magát a tóba,
                        vadász­késemet is magával vive torkában. Én pedig halálosan kimerülve, tele
                        iszappal és szenynyel vánszorogtam el csónakunkig, hol ujra könyezve adtam
                        hálát a teremtőnek csudás megszaba­dulásomért.</p>
                    <p> </p>
                </div>
                <div type="chapter">
                    <head>
                        A kék gyémánt.
                    </head>
                    <p>A Kék-hegyek déli lejtőin egymást érik a buja termékenységü, patakdús, apró
                        ligetkék.</p>
                    <p>E ligetkék egyikéből, egy könnyed épitésü lakocska vidám teteje kandikál elő,
                        beárnyalva Ausztrália csudás alaku fű-fái és óriás harasztjai által, e
                        mellett be van futva a virágos folyondárok indáitól, hogy az egész egy
                        óriási virágkosárnak látszik.</p>
                    <p>E lakocska erkélyén, az aranyzöld világitásban, két leányka nyugtatta
                        csillogó tekintetét a reggeli napsugárban fürdő tájon.</p>
                    <p>- Ah, mily gyönyörüek, nézd csak, Edith, - szólt a karcsú, aranyszőke haju
                        leányka, magas, bar­na társnőjéhez, három, négy csóka nagy madárkára
                        mutatva, melyek minden félelem nél­kül szedegették az erkély párkányára
                        szórt morzsákat. E madarak sötét aczélkék tollazata érczes fémfénynyel
                        ragyogott a tüzes napfényben, s leirhatlan kecsesek és szépek voltak,
                        narancs­sárga csőröcskéik és lábacskáikkal és kellemes, zengő trillákkal,
                        hullámos, de sebes repüléssel kerengtek a két leányka körül.</p>
                    <p>- Ezek az én kedvenczeim, - mondá a barna Edith. - Naponként felkeresik az
                        erkélyt s egészen ideszoktak, hogy reggelenként kalács- és gyümölcsmorzsákat
                        kapnak. Hátha tudnád, minő okosak ezek az atlasz-madarak, de ezt majd
                        elbeszéli Lewis Egon, - e név kimondásánál gyen­ge pir hajnallott át Edith
                        szép arczán - ő nagy természetbarát, s uj hazádnak állat- és növényvilágát a
                        legjobban ismeri.</p>
                    <p>A madarak még egy ideig a ház körül repkedtek, azután eltüntek, sebes
                        repüléssel a távoli rengetegek felé tartva.</p>
                    <p>A két leányka a nap legnagyobb részét az erkélyen tölté, vidám csevegés és
                        munka között s beszéd közben valahányszor Lewis Egon neve előfordult, Edith
                        bájos arcza mindig elpirult, mit Ada mosolyogva jegyzett meg magának.</p>
                    <p>A leszálló est a házba kergeté őket, s a lámpa világával fellobbant egyuttal
                        a szamovár lángja is, s mint mindennap, ugy ma is, a hazatérő Vane urral,
                        Edith atyjával, megjöttek a rendes vendégek is, az öreg Lewis és fia,
                        Egon.</p>
                    <p>Vidám csevegés közt mult az idő s a leánykák éppen a teát töltögették ki,
                        midőn még egy váratlan látogató érkezett, ki sietve, s látható
                        izgatottsággal lépett be.</p>
                    <p>Mindenki arczán kellemetlen meglepetés tükröződött, mert a belépő, bár egyike
                        volt a telep leggazdagabb embereinek, a legvisszataszitóbb egyéniség volt.
                        Amugy is a legrosszabb hirben állt, mint durva, vad, lelkiismeretlen ember,
                        ki semmitől sem riad vissza, és ezen hire­ket csak megerősitették
                        visszataszitó veres szakállu arcza, vadul villogó gonosz tekintetü szemei, s
                        nyers, durva modora.</p>
                    <p>De Vane asszony, ki eddig fanyar, kedvetlen volt, mint az éretlen vaczkor,
                        csupa nyájasság lett az érkező Toby Milessel szemben; maga mellé ültette s
                        szinte tüntetett szivélyességével, mikor teát töltött neki.</p>
                    <p>Toby Miles, a tea nagyrészét kiöntve, csészéjét whyskivel tölté meg.</p>
                    <p>- Már én igy szeretem, hiába, csak igy ér valamit az ilyen lélotty, - röhögé,
                        azután nagyokat hörpintve, bányáiról és nyereségeiről kezdett durva
                        dicsekvéssel beszélni, s erre lassanként az elébbi vidám hangulat komorrá s
                        feszessé változott, mit Edith észrevéve, zongorázni kezdett, de látva, hogy
                        Toby Miles még sem hagyja abban nagyhangu dicsekvéseit, a fiatal Lewis
                        Egon­hoz fordult, ki a hangjegyeket forgatta és hangosan mondá:</p>
                    <p>- Nemde, Lewis ur, lesz olyan szives, s beszél nekünk megint e csodás ország
                        érdekes növény- és állatvilágáról?</p>
                    <p>- Nagyon szivesen, - felelé Egon, mire Toby Miles dühösen villogtatá feléjük
                        szemeit, sőt Vane asszony is feddőleg tekintett leányára; mikor pedig látta,
                        hogy férje is élénken óhajtja, meredt nyakkal, tüntetőleg huzta hátra székét
                        az asztaltól, s Milessel kezdett beszélgetni.</p>
                    <p>A leánykák kérésére Lewis Egon az Atlasz-madarakról kezdett beszélni:</p>
                    <p>- Oh, csudálatos ügyes kis szárnyasok ezek, - kezdé, - mert mindegyik
                        párocska kikeres egy gyönyörü, kies helyecskét a legszebb tájékon valami
                        parányi forrás vagy tavacska partján, egy-egy virágdús bokor vagy fa alatti
                        tisztáson és itt egy kunyhócskát épit ágakból és füvek­ből. E kunyhócska
                        falait belül feldiszitik fénylő jegeczekkel, szines madártollakkal,
                        érczfém­fényü rovarszárnyakkal, fénylő kövecskékkel, el nem hervadó, szines
                        virágszirmokkal, s tarka virágmagvakkal, kagylócskákkal, szóval ami
                        csillogó, fénylő tárgyat találnak; elől pedig a bejáratot parkszerüen
                        rendezik el, zöldelő mohval rakják ki, melyre kagylók, fehér csontocs­kák,
                        szines kövecskék, fénylő jegeczek vannak diszül elszórva, e mellett be van
                        dugdosva jó illatu, el nem hervadó virágokkal, apró levelü növényágakkal, s
                        e pompás feldiszitett lakban vigad nőcskéjével és fogadja szárnyas barátai
                        látogatását, vagy ő megy látogatni egy másik pár palotáját. Épp ezért
                        nevezik az ültetvényesek és squatterek őket Bower-birdnek, azaz
                        kunyhós-madárnak. Mikor eljő a költés ideje, akkor a nő a kunyhócskában a
                        vad selyem lágy pelyheiből készült fészken ül s a him pedig a kunyhó
                        feldiszitett elején énekel és mulattatja, s naponként hord haza meglepetésül
                        neki csillogó, tarka dolgokat, s ezek rendezgetése és elhelyezéseivel
                        mulattatja tojásain ülő nőcskéjét. Ha a fiatalok kikelnek és megerősödnek,
                        akkor van a legnagyobb öröm. Lágy csevegés, csengő ének közt bujkálnak,
                        játszadoznak a szülők velük, a kunyhóba bujva, ki-kiszökve; néha 2-3 ily
                        kunyhó van egymás mellé épitve s ezekbe ki-bebujkálva játszik ének, csevegés
                        közt bujósdit az egész társaság.</p>
                    <p>A két lány tapsolt, annyira tetszett nekik az elbeszélés, de Toby Miles oda
                        sem figyelt.</p>
                    <p>- Eh, ostobaság! Ez beszél itt ni! Ez a legszebb történet, - rikkantott
                        térdére csapva. Ezzel egy kopott, hosszukás bőrzacskót vett elő és az
                        izgatottságtól reszkető kezekkel kioldozva, egy darab gyémántot
                        mutatott.</p>
                    <p>De minő gyémántot!</p>
                    <p>Az egész társaság, mintegy megbüvölve, csak hallgatag csudálta, mert királya,
                        fejedelme volt ez a köveknek, s a lámpák fényénél, akár csak egy lehullt
                        csillag, kék, zöld, lila, vörössárga sugarakat lövellt, olyan tüz- és
                        ragyogással, hogy szinte világitott. Olaszmogyorónyi nagy volt, mesterien
                        köszörülve, s a mi becsét megtizszerezte, az az a mély és átlátszón tiszta
                        kék szine volt, mely szin csudaritka a gyémántok között, miután ezek szine
                        gyengesárgás, sárgás és viztiszta szokott lenni. Ezen mély kék alapból
                        lövellt ki minden lapocskáján az a hatsugaru, a szivárvány minden szinében
                        játszó fény, oly izzón, oly intenziven, hogy szinte megvarázsol­ta a
                        nézőt.</p>
                    <p>Vane asszony majd leszédült a birvágytól és az irigységtől, s folyton csak
                        ezt rebegte:</p>
                    <p>- Egek, mily gyönyörü, mily értékes kő!</p>
                    <p>- Valóban e kő páratlan szép és ritka, - szólt őszinte csudálattal Egon is,
                        mig a két lányka karcsu fehér ujjaival a lámpa világában csillogtatta a
                        követ...</p>
                    <p>- Megér legalább is egy millió frankot, - folytatá Egon.</p>
                    <p>- Hol vette ön e követ? - kérdé az öregebb Lewis Mileshez fordulva.</p>
                    <p>Toby Miles, e kérdésre először oly fehér lett, mint a fal, szólni akart, de
                        nem tudott, majd erőt véve magán, förmedt a kérdezőre:</p>
                    <p>- Miért kérdi? Vettem, hogy kitől, kinek mi köze hozzá?</p>
                    <p>Most már Vane asszony egészen monopolizálta Milest s bár eddig is tulságosan
                        kitüntette e durva embert, de most valósággal elárasztotta egészen az
                        émelygésig kedvezéseivel.</p>
                    <p>- Minő elragadó szép lehet e kő csillogása a napvilágnál, - szólalt meg
                        Edith, - be kár, hogy nappal nem láthatjuk.</p>
                    <p>Toby Miles felüté fejét, s kedvetlenül és boszusan mondá:</p>
                    <p>- Bolond voltam, hogy többeknek is megmutattam; mert, hogy idejöttem, máris
                        utánam lopódz­kodott néhány gazember, hogy rám lessen; azért kérem, őrizzék
                        meg holnapig gyémán­tomat, igy legalább Edith kisasszonynak is betelik az a
                        kivánsága, hogy a napfénynél gyö­nyör­ködhessék benne.</p>
                    <p>Vane asszony mohón, ujjongva fogadta ez ajánlatot, férje azonban semmikép sem
                        akart, beleegyezni; de a sok unszolásra végre is engedett és neje átvette a
                        gyémántot megőrzésre.</p>
                    
                    <p>Másnap reggel férje távozta után, Vane asszony az erkélyre lépett, kitárva a
                        szoba ajtaját. Virágillatos lég, repkedő madársereg köszöntötték.</p>
                    <p>A csudálkozás felkiáltásai lebbentek el ajkairól, mert a gyémánt ezerszerte
                        szebben ragyogott a napfényben, mint a lámpavilágnál. Mikor az erkély széles
                        korlátjára tette, mintha nem is hideg kő, hanem magának a tüzes ősanyagnak
                        egy darabkája lenne, ugy szikrázott, ugy ragyo­gott; egész sugárkévéket
                        ömlesztett, szines csillagokat szikrázott magából és mint az égő
                        naphta­láng, szinte kékes ködöt lobogtatott maga körül.</p>
                    <p>- Ezt látni kell a gyermekeknek is, - kiáltott fel, - ily szépet még sohasem
                        láttak!</p>
                    <p>De midőn a nyitott ajtón belépett a szobába, a lánykák is nagy vidoran éppen
                        akkor léptek be.</p>
                    <p>- Jőjjetek, gyermekeim, jőjjetek és csudáljátok a pompás gyémántot; ah, száz
                        szem is kevés volna szépsége csudálására!</p>
                    <p>Ezzel kiléptek az erkélyre!</p>
                    <p>Vane asszony azt hitte, az ég szakad reá; visitó, rekedt kiáltás tört ki
                        melléből, mert a gyémánt eltünt. Eltünt oly nyomtalanul, hogy nem egy, de
                        száz szemmel sem lehetett sehol felfedezni egyetlen egy sugarát sem!</p>
                    <p>A két lány is zsibbadni érezte minden tagját az ijedtségtől. Szétnéztek a
                        vidéken, sehol egy lélek sem volt közelben; összekerestek minden zugot,
                        repedést, leszaladtak az erkély alá, hátha leesett, de nem találták. A
                        gyémánt megfoghatatlan, rejtélyes módon eltünt!</p>
                    <p>Vane asszony őrültként, önmagát átkozva, visitozva száguldozott az egész
                        házban össze­vissza; majd elájult, majd talpra pattanva, folyton csak ezt
                        rikoltozta:</p>
                    <p>- Ezért megöl, elpusztit bennünket Toby Miles. Tönkre vagyunk téve, veszve
                        vagyunk!</p>
                    <p>Edith némán, de kéztördelve, kétségbeesetten járt fel-alá a házban és ház
                        előtt, szemei ön­tudat­lanul is folyton a gyémántot keresék, midőn Lewis
                        Egont látta házuk előtt elmenni.</p>
                    <p>- Oh, jőjjön, oh jőjjön be! - kiáltott Egonnak, könyektől fojtott hangon s
                        ugy érezte, mintha kétségbeesése nem lenne oly nehéz, ha vele is közölni
                        fogja.</p>
                    <p>Lewis Egon is halotthalavány lett, mikor Edith mindent elbeszélt neki. Pár
                        perczig mélyen elgondolkozott:</p>
                    <p>- Megengedi, hogy atyját kiméletesen előkészitsem és értesitsem?</p>
                    <p>- Oh, tegye ezt, kérem, mily jó ön, - rebegé könyezve Edith, s észre sem
                        vette, hogy Egon kezeit folyvást szorongatja.</p>
                  
                    <p>Hosszu, századoknak tetsző órák után, megérkezett halvány, feldult arczczal
                        Vane ur is. Vane asszony, a mint férje belépett, ujra hangosan jajgatni és
                        ájuldozni kezdett, de midőn látta, hogy férje minden szemrehányás nélkül egy
                        székbe rogyik, ő is elhallgatott.</p>
                    <p>- Atyám, kedves atyám, nyugtass meg bennünket, mondd, mit végeztetek
                        Milessel?</p>
                    <p>Leánya gyöngéd, szeretetteljes szavaira reá emelé megtört tekintetét. Annyi
                        kétségbeesés, annyi fájdalom volt e tekintetben, hogy Edith szinte szivét
                        érzé megszakadni.</p>
                    <p>- Atyám, atyám, ne titkolj el semmit!</p>
                    <p>Vane ur csak fejét rázta.</p>
                    <p>- Ne, ne titkolj el semmit sem - sürgeté Edith feszülten.</p>
                    <p>Erre azután megtört hangon, alig hallhatólag mondá:</p>
                    <p>- Mikor Milesnek tudtára adtam gyémántja elvesztését, ha Lewis Egon nincs
                        velem, tán megölt volna dühében. Igy is esküdözött, hogy a börtönben fogok
                        elrothadni, ha gyémántját meg nem találjuk. Mikor Lewis Egon elmondta, mily
                        csudálatos módon tünt el gyémántja, ujra orditani, dühöngeni kezdett, azt
                        mondta, hogy a gyémánt nem veszett el, hanem anyád ellopta.</p>
                    <p>Vane asszony élesen felsikoltott, mint a keselyü.</p>
                    <p>- Oh, a nyomorult! - fakadt ki keserüen Edith.</p>
                    <p>- S választást engedett - folytatá Vane ur kétségbeesetten, - hogy vagy még
                        ma a börtönbe hurczoltat s vagyonomat lefoglalja, vagy pedig te kezedet
                        fogod nyujtani neki...</p>
                    <p>E szavaknál Vane asszony felugrott s örömsikoltással rohant lánya felé:</p>
                    <p>- Oh, mi boldogság, hála Isten, te e gazdag ember nejévé lész... - s tovább
                        folytatta volna örömkitöréseit, de férje egy borzasztó tekintettel torkába
                        folytotta szavait.</p>
                    <p>Edith oly halvány lett, mint a fal s szemei előtt elsötétedett minden. Az
                        asztalba kellett fogóz­nia, mert mondhatatlan kin és fájdalom nyilamlott át
                        szivén, annyira, hogy alig birt lábain megállani, de gyorsan erőt vett
                        magán.</p>
                    <p>Mire atyja szomoruan, de határozottan mondá:</p>
                    <p>- Edith, én nemet mondtam, mert nem lehetsz áldozata anyád
                        könnyelmüségének...</p>
                    <p>Erre Vane asszony sikoltozva, elkeseredve rohant ki a szobából, de szivében
                        örült, hogy leánya a gazdag Toby Miles felesége lesz, mert ez volt a vágya
                        mindig s ezért nem állhatta ki a szerény vagyonu Lewiséket, főkép, mikor
                        észrevette, hogy lánya vonzódik az ifjuhoz.</p>
                    <p>Edith ez alatt összeszedte magát s lelkén átvillámlott az, ha atyja
                        észreveszi, hogy irtózik Milestől, ugy inkább a börtönbe fog menni, semmint
                        kezét odaadja, ennek pedig nem szabad megtörténni s azért mosolyra
                        kényszerité ajkait, s bár halállal szivében, de nyugodt, bátoritó hangon
                        mondá:</p>
                    <p>- Én szivesen neje leszek Milesnek, ha kezem kielégiti őt gyémántjáért.</p>
                    <p>Vane ur székébe hullott vissza:</p>
                    <p>- Te, te, Edith, e durva, lelketlen gazembernek áldoznád fel magadat?</p>
                    <p>- Atyám, - esde Edith halk, de nyugodt hangon, - te nehezebbnek hiszed
                        elhatározásomat, minő az valóban.</p>
                    <p>- De hisz te Lewis Egont szereted s ő is téged - tört ki keserüen az
                        atya.</p>
                    <p>E szavakra is csak tagadólag rázta fejét és hosszas ellenkezés után, végre is
                        kinyerte atyja bele­egyezését, kit tévedésbe ejtett leánya nyugodtsága.</p>
                    <p>Azt persze nem látta, nem is sejtette Vane ur, hogy minő fájdalommal roskadt
                        Edith a pamlag­ra, midőn magányos szobácskájába ért s minő kétségbeesetten
                        zokogott és csakis Ada tudott volna beszélni azon kinos, álmatlan
                        éjszakákról, melyeket köny és zokogás közt virrasztott át.</p>
                    <p>Toby Miles az nap este, még alig alkonyodott, máris megjelent Edithéknél.
                        Dühös és durva volt s csak akkor engedett egy kissé, mikor Edith egész
                        nyugodtan kijelentette, hogy neje lesz. Mikor a menyegzői előkészületek
                        szóba jöttek, Miles kijelentette, hogy elkészülhetnek untig három hét alatt
                        s bármennyit beszélt is Vanené, nem engedett ebből egy napot sem, sőt
                        formá­lisan gorombáskodott vele és azt is kikötötte, hogyha gyémántja
                        előkerülne - itt olyan bősz pillantást lövellt Vane asszonyra, hogy ez
                        összerázkódott bele - azt kötelesek lesznek vissza­adni és mától fogva a
                        fiatal Lewisnek tiltsák meg, hogy a házba csak lábát is betegye.</p>
                    <p>Edith arcza lángolt s keserü szavak lebegtek nyelve hegyén, de egy pillantást
                        vetve atyja el­borult arczára, némán hallgatott.</p>
                    
                    <p>Egyik nap mult a másik után és Lewis Egon ezalatt benszülött szolgájuk, Patu
                        kiséretében a rengetegeket járta szünet nélkül.</p>
                    <p>A gyémánt elvesztése óta szavát se lehetett venni s atyja nyájas
                        kérdezősködéseire kedvet­lenül, kitérőleg válaszolgatott s most is a rövid
                        bucsu után, ujra a végtelen rengetegekbe indultak.</p>
                    <p>Az emberlakta vidékeket már jól elhagyták, midőn egy óriási Kauri-rengeteg
                        tárult fel előttük. E rengeteg fák óriási esztergált oszlopoknak látszottak,
                        mert derekukon nem volt egy ág, egy bütyök, hanem simán nyultak fel a
                        magasba s csak ott terült szét gömbölyü koronájuk. Ezek után nagy Eucalyptus
                        erdők következtek, melyekben alig volt árnyék, mert a levelek csudá­latos
                        módon nem lapjukkal, hanem élükkel fordultak a napnak s igy, mint valami
                        zsalugáder eresztették át a napsugarakat. Mennél dusabb lett a növényzet,
                        annál számosabbak lettek az állatvilág képviselői. A magas Kaurik és
                        Eucalyptusok tetején hófehér sárgasisakos kakaduk lármáztak, a vizek s
                        patakok körött levő gummifákon pedig százával ültek a rózsaszinü, gyönyörü
                        Inka-kakaduk; a szomorufüzekhez hasonló Kasuárfákon és pompás Banksiákon
                        pedig a kacsanagyságu, hollófekete, vérpirosfarku Holló-kakaduk mászkáltak.
                        Rétek, ligetek váltogatták egymást, melyeken nagyszámu känguruk ugráltak
                        fel, 6-8 öles szökésekkel szá­guld­va tovább, legelésző fiaikat a vadászok
                        láttára, hasuk alatti erszényükbe rejtve; a tavakon pompás fekete hattyuk
                        uszkáltak, méltóságosan szántva az átlátszó zöld és kék hullámokat. A füvek
                        egész fákká nőttek s a Xantorrhoeák ugy néztek ki, mint valami gygasi
                        virágbokréták; a páfrányok és harasztok szintén óriási fákká magasulva,
                        végtelen erdőket képeztek, s a viz­dusabb helyeken, a Pandanusok emberderék
                        vastagságú indáikkal felkusztak egészen az óriási gummifák legtetejéig.
                        Óriási fák váltogatták egymást setétszin levelekkel, vérpiros, rózsaszin,
                        fehér virágokkal s a virágzó gummifák körül ragyogó tollu mézszivók, a még
                        ragyogóbb szivár­ványszínü Lorypapagájok repkedtek, a virágok mézét
                        torkoskodva, s ha e nyalakodók csapatja fel-felrebbent, ugy tetszett, mintha
                        egy-egy szélroham rázná le a fák virágait. A lom­bozat sűrüiben, mint egy
                        pontos chronometeróra, pettyegtette az Óramadár a másodperczeket, a
                        Zebrapintyek trombitaszerü dala hangzott, melybe elragadó futamokként
                        zengtek bele a Fuvolamadár édesen lágy flótadalai; apró egérkék, mint a
                        madarak, fészket raktak a fákon s ki­feszitve röphártyáikat, mint a madár
                        szálltak le a magasból. A lapályok telve voltak a vér­vörös és mézdus virágu
                        Phormiummal, melyek felett csapatosan szállongtak a bronz-csillámu, fehér
                        nyakravalós Poëk vagy Tuik, melyek napkeltekor kaczagnak, napközben
                        csudaszerü lágy, üveghangokon énekelnek, napnyugtakor pedig sirnak.</p>
                    <p>Legyezőpálmák, kenyérfák, cocuspálmák, ernyőpálmák karcsu törzseiken kecsesen
                        lengették gyönyörü koronáikat, majd a csudálatos palaczkfa terjesztette szét
                        széles koronáját, melynek törzse óriási retekalakban hasasodik el; veréb- és
                        seregélynagy kajdácsok ezrei himbálództak a folyondárokon és futókákon; a
                        réteken és mezőkön pedig át-átszaladt egy-egy csapat óriási kazuár; elől
                        futottak a nők a fiatalokkal, mig a vén himek merészen szembeszálltak és
                        rettentő rugásokkal kergették el magukról a támadó dingókutyákat, vagy a
                        rekedt orditásu s tigrishez hasonlón csikozott szürke erszényes farkast.</p>
                    <p>Majdnem pulykanagy, ékszinkék galambok, fejeiken rengő tollkoronával, bugtak
                        a fatörzse­ken; fejük felett pedig recsegtek az ágak, midőn a fái-känguruh
                        nagy teste ágról-ágra szökellt. A sással benőtt, csendes vizü tavak és
                        folyók partjain meg-meglepték a Csőröndöt, ezt a négylábu, uszóhártyás és
                        kacsaorru emlős állatot, majd pedig a csudás alaku, árvalányhoz hasonló
                        tollazatu, görbecsőrü Kivik menekültek a sűrüségbe, izmos lábaikkal a 3-4
                        méter magas bokrokat könnyen szökve át, miután szárnyaik nincsenek. A
                        mocsarak hozzáférhetlen, de emelkedettebb helyein állott a Biru, e hatalmas
                        mocsári madár, váralaku óriási fészke sás és nádból összefonva, mely fészek,
                        akár csak egy jólrendezett lakház: háló-, étkező-, nappali-, költő
                        helyiségekre van osztva s egyik oldalán őrtoronynyal is bir, hol e neszes és
                        vad madár őrködik a nap legnagyobb részében. A sáros és mocsaras helyeken
                        vigyázva kellett haladniok, mert az ilyen helyeken tanyáz a rettenetes mérgü
                        halál-kigyó (Acantophis antharticus), mely­ről azt tartják a telepesek, hogy
                        nemcsak méregfogaival, de farka végén lévő tűhegyes tüske­forma nyulványával
                        is, mint a scorpió, halálosan tud szúrni.</p>
                    <p>A szárazabb talaju erdőségekben és a homokos tereken, 6-8 láb magas, néha
                        18-20 láb körü­letü dombokat találtak száraz levelek és homokból
                        összehordva; ezeken futkostak fel és alá a pulykaforma Talagellák, Leipoák
                        és bubos futótyukok; mert e dombokat ők hordták össze, hogy tojásaikat
                        belekaparva, a nap és a korhadás melege által költessék ki.</p>
                    <p>A legrejtettebb sűrüségekben pedig a pompás Lant-madár tanyázott, melynek
                        farka egy szabá­lyos lyrához hasonlit.</p>
                    <p>Daczára, hogy a madarak megszámlálhatlan serege és a legritkább vadak
                        ugráltak fel előttük, Egon mégis vállán hagyta fegyverét, s elgondolkozva
                        haladt előre, csak Patu szavaira riadt fel, ki délnek mutatva, mondá:</p>
                    <p>- Ott kell a keresést kezdenünk, ama kauri-csoportnál.</p>
                    <p>Egy magaslaton állottak s alattuk leirhatlan szépségü táj terült el. Egész
                        Svájcz volt, csakhogy a hegyecskék igen aprók voltak, s egyes
                        kauri-csoportok emelkedtek fel körültök, selyemlágy­ságu gyeppel alattuk, s
                        számtalan picziny tavacska csillogott a sötét eget ragyogtatva vissza,
                        számtalan apró forrás csörgedezett a virágzó bokrok között, s még a parányi
                        zuhatagok sem hiányoztak, hanem, mint törpéknek való cascade-ok, hullottak
                        egyik apró medenczéből a másikba; az egész táj hasonlitott a mesebeli
                        tündérbirodalomhoz, melynek lakói törpék és csupán csak a fák óriásiak
                        benne.</p>
                    <p>Vigyázva, a bokrok és fák sűrüibe rejtőzve, közeledtek. Patu örvendve
                        csiptetett szemeivel egy 4-5 darabból álló kauri-csoport felé. Lassan ennek
                        közelébe érve, látták, hogy egy piczi, tisztavizü forrás a kaurik alatt egy
                        selymes füvü gyepes térséget övez körül, melyen apró fehér és vörös virágu
                        bokrocskák virulnak. Az egyik bokor alatt 2-3 láb magas kunyhócska áll,
                        hasonlatos a mi csőszkunyhóinkhoz, el nem fonnyadó, zölden maradó illatos
                        ágacskák és füvekből fonva, s a gunyhó nyilása előtti tér szagos
                        faágacskákkal, el nem hervadó szines virágokkal volt arányosan betüzködve, s
                        fénylő kövecskék, sárga, piros, barna, feketén fénylő magvacskákkal, apró
                        kagylók, csigákkal, megfehéredett csontocskákkal szépen kirakva, sőt a
                        középen még három fénylő rézgomb is csillogott.</p>
                    <p>A léptek zajára két fénylő tollu, sötétkék szinezetü madárka, narancsszinü
                        csőr és lábakkal, aggódó csiripeléssel röppent ki a kunyhóból.</p>
                    <p>Egon izgatottan nézett be a kunyhóba. Más alkalommal tán órákig
                        elgyönyörködött volna - mert a kis kunyhó falai át voltak szőve a vadselyem
                        aranyként fénylő szálaival s be voltak tűzködve aranyos zománczu, szines
                        rovarszárnyakkal, fémfényü szines madártollakkal, ragyo­gó jegeczekkel,
                        tarka kövecskék és csigahéjakkal, szines magvakkal, örökzöld levélkékkel,
                        aljzata pedig szőnyegként a vad gyapot és selyem lágy pelyheivel volt
                        kibélelve. A kuny­hócs­ka hátulján kis mélyedésben volt a puha fészek
                        zöldeskék tojásaival, - de most elcsüggedve állt fel, mert nem találta meg
                        benne, a mit keresett.</p>
                    <p>- Lesz még több is, vigasztalá Patu, csak menjünk tovább.</p>
                    <p>Egon reménye mindinkább enyészett, mert találtak ugyan e tündéri tájon
                        majdnem minden kauri-csoport alatt kisebb-nagyobb, sokszor bámulatos
                        ragyogón diszitett mulató- és költő­kunyhócskákat, de nem azt, mit kerestek.
                        Mikor rájuk esteledett s tanyát ütöttek egy-egy banksia- vagy
                        auracaria-csoport alatt. Patu mindjárt elaludt, de ő nem tudott
                        elaludni.</p>
                    <p>Sokszor a felkelő nap is ébren, tompa elmerültségben találta. Félnap sem
                        szólt egyet sem, csak lázasan keresett, kutatott...</p>
                    <p>E nap is csak hiábavaló keresésben telt el. Többször megleptek 2-3 család
                        atlasz-madarat, a mint közös, pompásan diszitett kunyhócskáikban mulatoztak,
                        énekeltek s bujósdit játszottak egymással, megleptek egyes költőpárokat, hol
                        a nő a tojásokon ülve, hallgatá a himet, mely a kunyhó előtt az ő
                        mulattatására, kedvesen énekelve rendezgetett, diszitett, sétálgatott, hogy
                        a kotolás hosszu idejét nőcskéjének megröviditse.</p>
                    <p>Szomoruan nézett fiatal urára a hű öreg szolga, azután a tájat vizsgálta. Még
                        komorabb lett ő is, mert a táj már kezdett megváltozni. A hegyek, tavak,
                        források nagyobbak lettek, a növény­zet is gorombább, óriásibb, s az elébbi
                        csudaszép tájék kezdett vad, rideg jelleget ölteni. Egy­szerre urának
                        rekedt, csüggeteg szava riasztá fel elmerültségéből:</p>
                    <p>- Nem fogunk több fészekkunyhót találni, a táj már egészen megváltozott...
                        Igy minden, de minden veszve van, - suttogá önmagának.</p>
                    <p>A nap már kezdett későre hajlani, s a sugarak ferdén világiták meg a
                        kauri-csoportok töveit. Egon összeszoritott fogakkal, fejét lesütve haladt s
                        minden önuralmára szükség volt, hogy hangosan, lelkének minden keserüségével
                        ki ne kiáltsa: Ez az utolsó nap, holnapután lesz a menyegző, s én
                        elvesztettem őt örökre... Oly gyorsan tört előre, hogy a fürge, gyorslábu
                        Patu alig birt nyomában maradni. Egy hosszu emelkedés tövében haladtak tova.
                        Ez emelkedés teteje virágzó bokrokkal s cserjékkel volt benőve. Utjokat
                        egyszerre egy hat fából álló vén kauri-csoport zárta el, ugy, hogy e miatt
                        az emelkedésre kellett kapaszkodniuk. Mikor fel­értek, csörtetésükre zajos
                        szárnycsattogással két madárka szállt nyilsebesen a magasba.</p>
                    <p>- Ezek atlaszmadarak! - kiáltá Patu.</p>
                    <p>Egon a virágos ágakat törve, tépve sietett előre. Mert ott, a hol a
                        kauri-csoport az emelkedés tetejére veté árnyékát, mohos szikladarabok
                        hevertek egymáson, benőve rózsaszinü kövi­rózsával, fülfüvekkel, apró, vörös
                        virágu bokrokkal. A sziklák alól picziny forrás kanyargott lefelé, kigyóként
                        körülkeritve a virágdus bokrokat.</p>
                    <p>Hevesen dobogó szivvel közeledett ez utolsó, véletlenül talált kunyhócskához
                        és midőn lehajolva, beletekintett, hangos diadalkiáltás harsant el ajkairól,
                        mert e kunyhó, mint a rege­beli gnóm király varázspalotája, szemkápráztatóan
                        ragyogott, különösen egyik oldala ezer­szinü sugárban fénylő, kékesködü
                        sugárkévében verte vissza a lenyugvó nap sugarait.</p>
                    <p>Reszkető kézzel vette le s rejtette belső zsebébe azt a csillogó holmit,
                        azután kitörő örömmel a szintén örvendező Patut ölelte meg. Azután Moore egy
                        gyönyörü dalát kezdte énekelni, melynek hangjaiba belevegyült a vadszarkák
                        halk és bájos esti éneke is.</p>
                 
                    <p>A menyegző előtti nap estéjén, Vaneék váratlan meglepetésére, az öreg Lewis
                        fia kiséretében kopogtatott be hozzájuk.</p>
                    <p>- Mi is eljöttünk, hogy szerencsét kivánjunk a menyasszonynak, - szólt az
                        öreg Lewis vigan és mikor Egon mosolyogva Edith felé közeledett, szemeit
                        annyi fájdalommal, oly ékesszóló szemrehányással emelte rá, mintha csak ezt
                        mondaná: „Te még mosolyogni is tudsz, mikor én a halált hordom
                        szivemben.”</p>
                    <p>- Jőjjön ide, édes gyermekem, - intett Edithnek vigan, - a menyasszonynak
                        esküvője előtt holmi csekély ajándékot is szokás adni. Vegye hát ezt öreg
                        barátjától; - ezzel az öreg Lewis egy kis gyökérskatulyát adott át neki.</p>
                    <p>Edith tétovázva forgatta kezében, nem tudta mire vélni, hogy Egon szemei oly
                        boldogan ragyog­nak.</p>
                    <p>- Nyissa fel, gyermekem, nyissa fel! - unszolá őt.</p>
                    <p>Edith habozva nyitá fel a skatulyát, mire Toby Miles orditva szökött fel
                        helyéről. Azt hitte álmodik, mert az elveszett, igen, az elveszett kék
                        gyémánt ragyogtatta az asztalon szines su­garait s villódzva ontá magából a
                        kékesködü sugárkévéket ép oly ragyogón, mint ama gyászt előidéző estén.</p>
                    <p>Toby Miles, mint egy keselyü kapott a gyémánt után, s egészen ki volt kelve
                        arczából örömé­ben, s mikor pedig visszakapta, mint egy eszeveszett rohant
                        ki, hogy gyémántját mielőbb biztos helyre rejthesse.</p>
                    <p>Mintha csak most oldódott volna fel az Edith tagjait lenyügöző varázs, mert
                        örömkiáltással, mintegy ujjászületve vetette magát atyja keblére, azután
                        remegő hangon köszönte meg Egonnak, mindkét kezét feléje nyujtva.</p>
                    <p>- Edith, - kérdé Egon, kezeit erősen megszoritva, - nemde örökre enyémek
                        lesznek e kezek?</p>
                    <p>- Az önéi, - felelé nyiltan, hangosan, miközben atyja felé nézett, ki
                        örömében könyezve intett igent fejével, azután halkan, leheletkép sugta
                        Egonnak: - Életemet adtad vissza, s most én ezt az életet adom neked
                        érte.</p>
               
                    <p>Nem regét olvastál itt, szives olvasó, hanem megtörtént, való dolgot, mert a
                        fenti történet az 1876-iki „New-Zeeland Gazette”-ben volt röviden
                        felemlitve.</p>
                    <p>Az Atlasz-madarak az Éneklők (Oscines) rendjének a varju-félék (Corvini)
                        családjába tartoznak, hol az Atlasz-madarak (Ptilonorrchyncus) faját
                        alkotják. Eddigelé csupán két fajt ismerünk, u. m. a már leirt sötétkék
                        atlasz-madarat (Ptilonorrchyncus sericeus vagy holoseri­cus) és a galléros
                        atlasz-madarat (Chlamydodera maculata) ez utóbbi kissé nagyobb, s a him
                        tarkóján tollakból hosszas gallérkát visel; szinezetük barnásan olajzöldes
                        szürkésded, sötétebb foltok és csíkokkal. Mindketten Ausztrália Uj-Dél-Wales
                        tartományában fordulnak elő rend­szeresen, hol a vadonok legtávolabbi,
                        járatlan czédrus és eucalyptus erdőiben élnek, s mint­hogy sebes, kitartó
                        röptüek, tanyájoktól messze elkalandoznak. Ezen utjukban minden fénylő, apró
                        és szines tárgyakat összeszednek s a már leirt módon diszitik fel költő- és
                        mulató kunyhófészkeiket. A társaságot nagyon kedvelik, azért több család
                        együttesen közös, a szo­kott­nál nagyobb s czifrábban diszitett kunyhócskát
                        épit s ezen kunyhóhoz néha folyosókat, fedett csarnokot is épitenek, s
                        egymással, élénk kergetődzés, futkosás közt, énekelve, csicse­regve
                        bujósdit, kergetősdit játszanak. A benszülöttek felkeresik ezen kunyhókat és
                        kirabolják, hogy az összegyüjtött csillogó dolgokból ékszereket készitsenek
                        maguknak, s néha sokszor értékes dolgokat, csiszolatlan drágaköveket,
                        aranydarabkákat is találnak.</p>
                    <p> </p>
                </div>
                <div type="chapter">
                    <head>
                        Halálos hálótárs.
                    </head>
                    <p>Egy felhőtlen, de nyomasztólag forró nyári napon a budai hegyek sziklái közt
                        bolyongtam. Mindenfelől néma csend környezett, mintha a tikkasztó forróság
                        minden élő lényt álomba meritett volna. A homok- és a mészkő-sziklák csak
                        ugy sugározták magukból a meleget, a reátett kezet szinte égették, a láb
                        pedig égett, tüzelt a hevült homoktalajon. Egy kis árnyék után nézve, egy
                        magaslatot találtam, melyet egy vadkörtefa árnyékolt be és közvetlen ez
                        alatt pedig homokos térség terült el, beszórva nagy szikladarabok és
                        kövekkel, melyek árnyékos közeit gyér fűcsomók és apró bokrok nőtték be.</p>
                    <p>Mozdulatlanul ültem ott. Körülöttem egy szál fű, egy falevél sem mozdult,
                        csak a homok quarczszemecskéi villogtak, csillogtak a nap sugaraiban.</p>
                    <p>Egyszerre egyik bokrocska árnyékában egy jobbra-balra mozgó lapos fejecskét
                        pillantottam meg. Először egérnek véltem, de jobban megnézve, egy
                        meglehetősen nagy, karéjosan s rétes formán összetekeredett kigyót láttam,
                        mely szintén az árnyékba menekült a forróság elől. A gömbölyüen
                        összetekeredett test, melynek közepéből fejét magasra emelve, szemlélődött
                        jobbra-balra, fejét ide-oda himbálva, rögtön megismertették velem a mérges
                        kigyót, e mellett a nyaknál szélesebb, majdnem háromszögletü fej, az erősen
                        oldalt ülő, vadtekintetü szemek, a hamvas ezüstszürke szin, a háton végig
                        futó czikk-czakkos fekete vonal s a fényes, szederjes-fekete haspikkelyek,
                        semmi kétséget sem hagytak fenn aziránt, hogy egy vén viperával, az európai
                        kigyók legveszélyesebbikével kerültem össze.</p>
                    <p>Még eddig ritkán volt alkalmam, hogy egy vén himet ilyen közelről
                        szemlélhessek, a nélkül, hogy észrevenne, mert kóborlásaimban ugyan többször
                        vertem egy-egy fiatalabb, vagy öre­gebb példányt fel, de ezek a zörejtől
                        mindig rohamosan menekültek s csak ugráló, gyors csuszásukat s
                        fel-felvillanó szürkés- vagy barnás szinüket láttam.</p>
                    <p>E veszélyes bestia - a mérgeskigyókat jellemzőleg - magasra emelkedve
                        szemlélődött jobbra-balra, időközönként gyorsan öltögette ki villa-alaku
                        fekete nyelvét, a nélkül, hogy engem észre­vett volna; bár összetekert teste
                        mozdulatlanul pihent, de felmagasló fejét gyorsan, idegesen forgatta minden
                        irányban s nyelvét sebesen öltögette ki-be, mi ingerlékeny, izgatott voltát
                        mutatta. A tikkasztó meleg zivatart jelzett s ilyenkor e kigyók szerfelett
                        ingerlékenyek, izgatottak. Néhány perczig szemlélve, egyszerre látom, hogy
                        merőn, mozdulatlanul néz egy irányba, azután lassan kinyujtózkodva, egészen
                        a kis fűbokor alá vonult s ennek szálai közül nyujtotta fel fejét magasra.
                        Ezen állásban a legélesebb szem is alig vehette volna észre, annyira ügyesen
                        elrejtette magát a gyér fűszálak közé s mozdulatlanul, meredten figyelt a
                        tőlem jobbra eső kőtömeg felé. Most vettem csak észre, hogy onnan egy, az
                        egérnél alig na­gyobb cziczkány bujt elő. E szegény jószág gyanutlanul,
                        rövid, futkosó lépésekkel közelgett, meg-megállva, hegyes orrocskájával
                        egy-egy rovarka után szimatolva keresgélt a fűszálak között.</p>
                    <p>A mint a cziczkány közeledett, a vipera alakja is megváltozott egészen;
                        torkát és nyakát erő­sen felfujva, fejét lelapitva, vörösben szikrázó
                        szemekkel leste áldozata minden mozdulatát, majd pedig egészen a szemekig
                        hasadó torkát kitátva - fejét hátra szegve, várt, azután egy oly villámgyors
                        mozdulattal, melyet szemmel követni lehetetlen volt - vágott fejével a
                        bokorhoz ért állatkához - azután hátra szegve fejét, ujolag tátott torokkal
                        nézett áldozatára - miközben tisztán kivehettem a felső állkapocs elején
                        ülő, hosszas, hegyes, kissé befelé görbülő méreg­fogait...</p>
                    <p>A szegény állatka a támadás pillanatában kissé oldalt ugrott, de aztán,
                        mintha mi sem történt volna, ujra keresgélni kezdett, de alig 4-5 másodpercz
                        mulva mozdulatlanul megmeredt, kissé ingadozott, azután összeesett s néhány
                        kinos rángás után, miközben teste görcsösen remegett, mozdulatlanul,
                        meredten kinyujtózkodott.</p>
                    <p>A kigyó, mely ezalatt ujra karéjba tekeredve, vigyázott prédájára, most
                        feléje csuszott. Ekkor láttam, hogy jó két lábnyi hosszu, igen vén példány
                        volt s farka, nem mint az ártatlan ki­gyóknál fokozatosan, hanem egyszerre,
                        minden átmenet nélkül vékonyodott meg. Néhányszor megforgatva a cziczkány
                        testét, nyelvével össze-vissza tapogatta, majd ujra megragadta, fogai­val
                        huzkodta ide-oda, hogy kedvező fekvést adva neki, elnyelhesse... E
                        pillanatban azonban botom kicsuszott kezemből s nagy zörejjel esett le a
                        homokba, e zajra megriadva, villámgyorsan egy nagyobb szikladarab alá
                        rejtette magát. Egy darabig vártam, hogy tán ujolag előjön, de hiába. Ekkor
                        felvettem a cziczkányt. Bal czombján két vékony, párhuzamos, tán két vonal
                        hosszu kis karczolást találtam, mely nem volt mélyebb egy kis tüskekarcznál.
                        Ez volt a két méregfog marása, mely a kis állatot 4-5 másodpercz alatt
                        megölte.</p>
                    <p>Hazánknak déli alvidékein, Mehádia környékén, a budai hegyekben s a Rákoson
                        bőven található a Beri paizsócz, kurta-kigyó vagy vipera (Pelius berus), mig
                        rokona, a szinte ily veszedelmes Homoki Vipera (Vipera amodytes), Dalmátia,
                        Mehádia és a Bánátban található inkább; mig harmadik faja a Fekete Vipera
                        (Vipera nigra) a Kárpátokban és az erősen hegyes vidékeken található.
                        Daczára, hogy hazánkban bőven találhatók s mégis ritkán hallunk
                        kigyómarásból származó halálesetről, oka az, hogy e veszélyes hüllők nagyon
                        félénkek és a legkisebb zaj elől is menekülnek s csakis akkor válnak az
                        emberre veszélyessé, ha véletlenül meglepetnek és nem menekülhetnek, vagy ha
                        rájuk hágnak s virág vagy eperszedés közben hozzájuk nyulnak. Ilyenkor
                        nyakát felfujva szikrázó szem, tátott torokkal, hátraszegett fejjel,
                        villámgyorsan vág fejével, s meriti fogait áldozatába. Ugy, hogy azon
                        vidékeken, hol bőven fordulnak elő, se féljen senki marásuktól, ha elébb ugy
                        a mohszőnyeget, melyre pihenni dől le, vagy a bokrokat, melyről gyümölcsöt
                        vagy virágot szedni készül, egy pálczával megve­re­geti, vagy, ha lábával
                        megzörgeti a füvet s harasztot, mert erős bőrlábbelin fogai nem hatolnak
                        át.</p>
                    <p>Ugy hazánknak, mint Európának csupán e három faj mérges kigyója van, mig a
                        legborzasz­tóbb s legveszedelmesebb mérgeskigyók a tropicus világrészekben
                        töméntelen fajtákban tenyésznek.</p>
                    <p>E csudaszép világrészeknek, melyeknek paradicsomi növényzete, tarka, csillogó
                        állatvilága, dus termékenysége édenné tehetné e tájakat, a mérges kigyók
                        legnagyobb ostorai. Meg­döbbentő számokban mutatja a statistika évenként a
                        kigyómarások áldozatait. Elő- és Hátsó-Indiában évente 24-36,000 ember,
                        Afrikában, Észak- és Dél-Amerikában s ezeknek az egyen­litőhöz közelfekvő
                        szigetein pedig 8-10,000 emberélet esik áldozatul, hát még mennyiről nem
                        tudnak, mik a bel-, a polgárosultságtól messze eső vidékeken fordulnak
                        elő.</p>
                    <p>Ezen borzasztó csapás ellen emberi segitséget hiába keresnek, mert egyrészt
                        azon számtalan faj, másrészt ezen fajok teméntelen mennyisége hiábavalóvá
                        tesz minden kisérletet, mi ki­irtásukra sikeres volna az ottani dus
                        tenyészet és életviszonyok között.</p>
                    <p>A franczia kormány először 20,000, később 50,000 franc jutalmat tüzött ki
                        annak - se jutalom még most is fennáll - ki a Martinique-szigeten honos
                        Lándzsa-kigyó (Trigonocephalus lanceolatus) kipusztitására valami sikeres
                        módszert javasol. Próbáltak mindent, de sem ezek, sem a Kigyászó-sas, sem az
                        Ichneumon - e kitünő kigyópusztitók - nem segitettek. E legmér­gesebb
                        kigyófajok egyike nem hogy fogyott, sőt szaporodott, mert évente folyton
                        nagyobb lesz azon szerencsétlen áldozatok száma, kik a czukornád aratásnál
                        ezek marásától menthe­tetlenül elhalnak, mert a forró égövek legtöbb mérges
                        kigyófaja nem gyáva, hátráló, félénk jószág, hanem támadó, ingerlékeny
                        természetü s a zörejre nem hogy menekülne, hanem inkább zavarójára
                        rohan.</p>
                    <p>Épp e napokban irt gyermekkori barátom, dr. Anisits Dániel János
                        Assumcionból, Paraguay köztársaság fővárosából, hol ő a főváros vegyészi
                        hivatalának főnöke és gyakorló orvos, hogy sorsával meg volna mindenképpen
                        elégedve, de szinte idegessé teszi az a sok kigyómarásból származó
                        haláleset. Nincs nap, - irja, hogy a környéken, különösen az alsó
                        osztályokból, egy-két ember el ne halna, vagy örökre bénává ne lenne a
                        kigyómarásoktól. Őt magát is néhány­szor csak jó csillaga, csudával határos
                        módon mentette meg a haláltól.</p>
                    <p>„Egy napon, éppen a legmelegebb déli órákban hivattak egy beteghez, a
                        várostól jó 3 óra járás­nyira fekvő telepre. Utam majd erdőkön, majd pedig
                        sűrü, embermagas füvel benőtt ritkás ligetekkel beszórt, mocsaras savannákon
                        vezetett át. A hőség oly iszonyu volt, a nap annyira függőlegesen bocsátotta
                        alá sugarait, hogy szinte elkábultam; a máskor oly élénk, állatok és
                        madaraktól népes erdők és savannák szinte kihaltak voltak, mert ez olvasztó
                        hőségben minden élő a fák és bokrok árnyas rejtekében vonta meg magát. Én is
                        tehát - bár sokáig küzdöttem a lankasztó, ónsulyu álommal - a kantárszárat
                        hosszura eresztve, egyedül csak öszvérem bölcseségére biztam magamat, mely
                        egyenletes léptekkel, ringatódzva vitt a kezdetleges, inkább tört csapáshoz,
                        mint uthoz hasonló ösvényen. Az iszonyu meleg és az egyenletes ringatás,
                        bárhogy erőlködtem is, álomba szenderitett s félig ébren, félig alva, hol
                        előre, hol hátra ingadozva, bóbiskoltam a nyeregben.</p>
                    <p>Egyszerre azonban öszvérem villámgyors szökéssel oldalt ugrott s én, mielőtt
                        elkaphattam volna a kantárt, már a földön feküdtem az alacsony ilexbokrok
                        között.</p>
                    <p>Pár pillanatig heverhettem ott, azon gondolkodva, mitől ijedt meg e mindig
                        megbizható, higgadt állat, midőn hátam alatt valamit mozogni éreztem. Alig
                        hiszem, hogy akár egy kigyó-ember vagy gymnasticus valaha a világon
                        gyorsabban és ügyesebben talpra szökött volna, a minő gyorsan felugrottam
                        én, a rémület és ijedtség kiáltását hallatva!</p>
                    <p>Éppen ideje volt, mert legnagyobb rémületemre egy két méter hosszu, a
                        legszebb arany és király­zöld szinekben ragyogó, de szerfelett mérges
                        kigyóra, egy alvó Micára estem, mely szerencsémre szinte csak most kezdett
                        magához térni s fejét emelgetni. Ügyes ugrással hágtam vastag, majdnem
                        czombig érő csizmáimban nyakára s addig vertem lovagostorom gombjával, mig
                        feje teljesen elvált nyakától.</p>
                    <p>Most kezdtem csak kissé nyugodtabban megvizsgálni. Szine a kigyónak a
                        leggyönyörübb ragyogó aranyzöld volt, milyent festékkel produkálni sem
                        lehet, vastagsága kevéssel vasta­gabb egy erős férfi-hüvelyknél, de hossza
                        néha a két métert is meghaladja pár czentiméterrel. Az én példányom 1 méter
                        és 95 cm. volt s egy kifejlett himpéldány, szájában két hatalmas, befelé
                        görbülő méregfoggal, melyek hegyesek valának, mint a tű.</p>
                    <p>E kigyó mérge oly veszélyes, hogy a nap forró óráiban a marás után 5-6
                        perczre bekövetkezik a halál menthetetlenül.</p>
                    <p>Hálát adtam a gondviselésnek szerencsés menekülésemért, mert ha melléje esem
                        s nem föléje, ugy bizonynyal pár percz mulva e vadonban haltam volna meg,
                        távol, segélytelenül minden emberi teremtéstől.</p>
                    <p>Egy izben pedig Ritában tartózkodásom alatt, mielőtt még assumcioni állásomat
                        elnyertem volna, egy bevándorolt német család vendége valék. Rita egynéhány
                        kunyhóból álló telep Brazilia délvidékein s környéke ember nem járta
                        őserdőkkel van körülvéve, körülte pedig mérhetetlen czukornád-ültetvények
                        terültek el, mert a talaj és az erdők vizenyős, mocsaras természetük miatt
                        egyéb culturnövény tenyésztésére nem valók. Kilder ur - a telep gazdája -
                        nagyon sokat tett értem s igy örömest maradtam házánál annál is inkább, mert
                        sok munkása mocsárlázban szenvedett s ezek gyógyitását vállaltam magamra.
                        Egy nap lelkendezve szaladt egy vén négernő a család lakházába s
                        sirva-zokogva könyörgött, hogy mentsem meg unokáját, kit egy kis fekete
                        kigyó mart meg, midőn a Ritában halászott. Utközben kéztördelve, a
                        sirán­kozástól szaggatottan beszélte el, hogy unokája - egy 14-15 éves fiu -
                        a sekély vizben álldo­gálva, leste horgát, midőn a parti kövek alól alig egy
                        ujjnál nagyobb feketés kis kigyó csapta magát elő s a fiunak czombjába
                        harapott, ki szinte jajgatva szaladt haza pár lépésnyire fekvő
                        kunyhójukba.</p>
                    <p>Megérkezve a pálmalevelek és galyakból összetákolt kalibához, a gyermeket
                        rángatódzva és a szó szoros értelmében vérében uszva leltük egy
                        acajou-levelekből álló halmon, mely a fekvő­helyet képezte.</p>
                    <p>Kilder ur a fejét rázta. „Itt nincs segitség, e gyermeket a Colubre de sangre
                        (vérkigyó) marta meg” - mondá.</p>
                    <p>Én megvizsgáltam a fiut, ki előttünk adta ki lelkét, alig, hogy a kunyhóba
                        léptünk. Czombjai, alhasa, karjai lepve voltak vérrel, a test erősen fel
                        volt puffadva, s a gyermek fekete szine zöldes-sárgába játszó fakó szürkére
                        változott. Borzadva néztem a vérző tetemet, mely oly iszonyuan ki volt kelve
                        szinéből és alakjából. „Életemben ez a második eset, hogy vérkigyótól
                        megmart áldozatot látok” - mondá Kilder ur. - E kis kigyó mérge annyira hat
                        a szervezetre, hogy az áldozatnak vére a bőr likacsain egyszerre megindul s
                        igy vérzik el minden segitség daczára, jóformán alig 10 percz alatt.</p>
                    <p>Csakugyan - letörülve a fiu czombjáról a vért - meggyőződtem erről; mert
                        néhány másodpercz alatt - parányi cseppekben a pórusokon rohamosan tódult
                        elő a vér, s ellepte a letörült helye­ket. Hazafelé menet Kilder ur leirta e
                        veszélyes állatot. A mutatóujjnál kevéssel nagyobb, vastagabb, tömzsi alkatu
                        kis kigyó ez, fénylő, barnafekete szinnel, mely hasán kissé fakó feke­tébe
                        játszik. Tavak, folyók partján s a nedves erdők mohos helyein tartózkodik
                        leg­örömes­tebb. Könnyen ingerelhető, mérges, veszekedő kis jószág, mely a
                        zörejre nem mene­kül, hanem inkább megtámad, megharap embert, állatot
                        gyaránt, ki nyugalmában zavarja. Szerencse, hogy aránylag kevés számban él,
                        s nagyon könnyen észre lehet venni, mert folyton mozog, sohasem pihen
                        nyugodtan. Szokása, hogy felkuszik az erdők vagy ligetek szélső bokraira, de
                        ezeken is könnyen észrevehető, mert a szem rögtön megpillantja a
                        villámgyorsan ide-oda vágódó, csapkodó állatkát. Élete nem szivós, mert egy
                        vékony vessző könnyed csapása vagy egy lövésnek legkisebb fojtásdarabkája is
                        azonnal megöli.</p>
                    <p>Kilder urnál való tartózkodásom összeesett a czukornád aratásával. Itt
                        tartózkodásom ideje alatt 7 arató néger esett áldozatul e mérges hüllőknek.
                        Egyet egy barna-sárgás szinü Covala-kigyó mart meg a Sarsaparilla-gyökér
                        gyüjtése közben, kettőt pedig a pompás szinezetü Corall-kigyó (Elaps
                        corallinus). Ezen kigyó egyike a világ legszebb kigyóinak, mert teste
                        ragyo­gó, vérpiros czinoberszinü, és e szint szabályos fekete, fehéres
                        zöldbe játszó, széles karikák tarkitják, vastagsága erős férfihüvelyknyi,
                        hosszusága pedig 3-4 lábnyi. A két négert Vanilla-szedés közt marta meg két
                        Corallkigyó az erdőben, a fákon, hol nagyon szeretnek tar­tózkodni,
                        madártojások és fészkek után kutatgatva s a fák odvaiban pihenve. Ugy a
                        Covala-, mint a Corall-kigyó mérge oly gyorsan, bomlasztólag hat a
                        szervezetre, hogy a marás után két-három órára - még ideje sincs a testnek
                        kihülni - már nagyfoku puffadás és feloszlásba megy át. Bár mindent
                        megtettem - mit az orvosi tudomány e marásoknál csak javall, - mégis
                        tehetetlenül, önmagamra boszankodva álltam e szerencsétlenek mellett, mert
                        hiábavalónak tünt fel minden emberi segély, minden gyógyszer s az orvosi
                        tudomány segélye itt véget ért.</p>
                    <p>De különösen megrázott s lelkem mélyéig megrenditett azon négy szerencsétlen
                        néger, kik egy napon vesztették el életüket a czukornádaratás vége felé.</p>
                    <p>A czukornád müvelése nedves, mocsaras talajt, e mellett sok vizet igényel;
                        ültetése abban hasonlit a kukoriczáéhoz, hogy minden csomót, melyben hat-tiz
                        szál van, jó magasan feltöl­tenek és ezen feltöltött halmok közeit
                        folytonosan viz lepi majdnem az érés végéig.</p>
                    <p>Egy-egy ilyen czukornád-ültetvényben láthatni, minő csudálatos buja és dus a
                        tropicus vegetatio. Addig, mig a nád vizben uszik, gyérebben üti fel magát a
                        százféle növényfaj, de mikor az érés vége felé jár s a forró idény közepe
                        bekövetkezik és felszikkasztja a vizeket, az elébb majdnem üres közöket pár
                        nap alatt áthághatatlan sűrü szövedéke lepi el a különböző folyondárok-,
                        kuszók-, bokrok-, sásak-, száraz- és ernyős-növények százféle nemeinek,
                        melyek rakva vannak a szinek minden árnyalatában ragyogó legcsudálatosabb
                        alakzatu virá­gokkal, füzérekkel, bogyókkal. Ezen szövevényesen sűrü, nedves
                        és árnyas helyek legked­venczebb helyei az iszonyu Zsakarakának, Brazilia e
                        legfélelmesebb és legközönségesebb mérges kigyójának és a lándzsa-kigyók két
                        fajának: a Szögfejü lándzsa-kigyónak (Trigono­cephalus lanceolatus) és a
                        Dülényded pikkelyü lándzsa-kigyónak (Trig. rhombeata).</p>
                    <p>A Zsakaraka (Trigonocephalus atrox) egy öl hosszu, vastag, vörösesszürke,
                        ferdén foltozott, fehéreshasu szörny, mely nagy izomereje mellett, oly
                        ingerlékeny, dühös természetü, hogy megtámad, megrohan minden eléje kerülő
                        embert állatot egyaránt; mozgása gyors, mint a kilőtt nyilvessző, mig
                        szögfejü rokona 7-7½ láb, sárgászöldszinü és barnán foltozott; a leg­utóbbi
                        pedig nagy, feketés, dülényded alaku foltokkal van tarkázva és e két utóbbi
                        is hasonló dühös, támadó természetü a Zsakarakával.</p>
                    <p>Az aratás vége felé én is kimentem Kilder urral megnézni a munkát. Már csak
                        az erdő felé hajló, legbujább és legsürübb rész állt az ültetvényből. A
                        négerek jó kedvvel, melancholikus, egyhangu danáikat dudolva, vágták a kövér
                        szálakat nagy sarlóalaku késeikkel, fekete, meztelen testeik, mint
                        bronzszobrok fénylettek a veritéktől. Már a közepe felé járhattak az
                        ültetvénynek, midőn egy átható, rémes jajkiáltás, melyet egy másik követett,
                        ugrasztott fel bennünket egy pamutfa alól. Lélektelenül csörtettünk mi is
                        arra felé. A négereket fakó arczczal, széles késeikkel hadonázva, ijedt
                        zajgásban találtuk, mig ketten fakó halaványan, ingadozva, késeiket eldobva,
                        törtettek a tisztás felé.</p>
                    <p>E két ember meredt, halálfélelemtől eltorzult, ijedt tekintetét sohasem fogom
                        feledni! Az ijedtség, a fájdalom, az élethez ragaszkodás olyan kétségbeejtő
                        összesége volt ez, mit elmon­dani nem lehet. Midőn Kilder urat meglátták,
                        siránkozó, reszkető hangon kiáltozták: „Engem talált, engem talált!” ... s
                        ott hagyva a munkát, jajgatva a nádkötegre rogytak. Néhány néger utánuk
                        szaladt, s fájdalmasan kezeiket tördelve, kiáltoztak: „Tomot találta, Yumbot
                        találta, Tomot marta meg, Yumbot sebezte meg!” Valami rémületes, lélekrázó
                        volt e kiáltozásokban. A két szerencsétlen 6 első és 39 másodpercz alatt
                        szemünk előtt mult ki puffadó, torzult, rángatódzó arczczal, kifordult
                        szemekkel, kezeikkel a nádtömegeket görcsösen markolászva, mig egész
                        testüknek legkisebb idegszála is görcsösen reszketett.</p>
                    <p>Mind a kettőt egy-egy Zsakaraka marta meg mellükön, a bal csecs alatt
                        közvetlenül. A mint a nádat vágták, egyszerre csak kivágódott a nádszálak
                        közül a Zsakarakák óriás teste s dühtől szikrázó szemekkel kapták fejüket
                        hátra s a másik perczben tátott torokkal, erősen sziszegve, nyilsebesen
                        vágtak a rémültökben mozdulni nem tudó szerencsétlenek mezitelen
                        melléhez.</p>
                    <p>A két kigyót agyonverték ugyan a négerek, de mit használt ez, a két
                        szerencsétlent fel­támasztani nem lehetett. Mind a két kigyó kifejlett,
                        egyik 6, másik 5 és ½ láb hosszu vala hatalmas méregfogakkal és lapos,
                        szivalaku nagy fejjel. Bár az aratás ideje alatt nem egy Zsakarakát és
                        Szögfejü lándzsa-kigyót vertek agyon a négerek, mielőtt még marni tudtak
                        volna, de a négerek természetében levő közöny és gondatlanság nem inté őket
                        nagyobb vigyá­zatra és óvatosságra, ugy, hogy a délután folyamán ugyan e
                        módon halt meg egy herkulesi alkatu négermunkás s végre egy asszony. Mikor a
                        czukornádkötegeket szekerekre rakták, hogy a sajtoló malomba szállitsák, a
                        levágott szálak közül sziszegve vágódott ki e rettenetes szörny s a
                        megrémült asszonynak nagy dühvel nyakába és arczába harapott s ugráló,
                        csap­kodó gyors csuszással a bokrok és fű közé menekült, mielőtt
                        agyonverhették volna.</p>
                    <p>Mind a négy áldozat, mikor alkonyat előtt eltemették - már erősen puffadt és
                        oszló állapotban volt, annyira rombolólag hatott a vérükben levő kigyóméreg
                        a szervezetre.</p>
                    <p>- Ez szomoru nap volt - mondá este Kilder ur - de nemcsak nálam, hanem minden
                        czukor­nád­ültetvényen az aratásnak megvannak a maga áldozatai. E gazdag
                        országnak ezek a legrette­ne­tesebb ostorai s higyje meg, sokszor beteges
                        vágyódást érzek hazám után, melynek nincsenek ilyen halálos szörnyei. De hát
                        mit tegyünk? Minden országnak megvan a maga természeti csapása!</p>
                    <p>Beszélgetés közben a következő érdekes, de hajmeresztő esetet mondá el,
                        melyet az ültetvény előbbi urától hallott elbeszélni a kivel ez az eset
                        megtörtént:</p>
                    <p>- Ezen ültetvényt én egy portugall birtokostól, Conceico urtól vettem meg, ki
                        innen Rio de Janeiroba költözött felesége kérelmére. Az ő lakházuk amott
                        feküdt, hol ön azokat az omla­dékokat látja, mert én az előbbi lakház
                        legnagyobb részét melasse-ülepitőnek használtam fel, magam pedig e
                        magaslatra épitkeztem, mely kellemesebb, egészségesebb s biztosabb, mint az
                        előbbi volt.</p>
                    <p>Egy reggelen Conceica asszony az éléstárból tojásokat akarván kihozni, melyek
                        egy nagy, fedett-tetejü kosárban voltak, midőn a kosár tetejét leemelte, egy
                        hatalmas nagyságu kigyó emelkedett ki ebből, s a rémületében megdermedt nőre
                        vetve magát, ennek derekát és bal­karját körülgyürüzte. A rémület első
                        perczében velőtrázó sikoltás tört ki a szerencsétlen nő ajkairól, de azután
                        a rémület annyira megdermesztette, hogy mindkét kezével egy hombárba
                        kapaszkodva, mozdulatlanná merülve maradt ott. Kiáltására egy fiatal mulatt
                        leány rohant be, ki látva urnője helyzetét, a verandára szaladva,
                        segitségért kiabált. Szerencsére még a cseléd­ség nagy része s ama Conceica
                        ur is otthon volt. De ezeket is megdermesztette az eléjük táruló látvány!
                        Conceica asszony halottfehér arczczal, kitágult szemgolyókkal, mozdulatlanul
                        állt a nagy kosár előtt, kezével egy hombár szélébe kapaszkodva, mint a kit
                        a halálos rémület szo­borrá dermesztett meg, derekán és balkarján egy
                        roppant nagy Zsakarától átgyürüzve, melynek felső teste hol előre, hol hátra
                        himbálódzva, sziszegve, nyelvét öltögetve hajlongott, lóbbálódzott a
                        szerencsétlen nő arcza előtt, zöldes fényben szikrázó szemeit
                        rá-rámeresztve, mintha csak áldozata halálfélelmében látszanék gyönyörködni.
                        A kigyó folyton a leggyorsabb mozgásokat tette, egy perczig sem pihenve,
                        majd a leomlott fekete haj dus hullámai közé rejtőzött, majd ezek közül tünt
                        elő feje tátott torkával, szikrázó szemeivel; mozdulatai mind gyorsabbak,
                        szilajabbak lettek, villámgyorsan majd a nyakat, majd a karok
                        egyikét-másikát gyürüzve körül, hintálta, lóbbálta magát, fejével az áll,
                        majd a hónaljak alól bukkanva ki s igy lőni nem lehetett, nehogy az urnőt
                        találják, mozdulni pedig még kevésbbé, mert a legkisebb zörej vagy mozgás e
                        félelmes bestia dühét felingerelte volna s az első áldozat bizonyára
                        Conceica urnő lett volna, ki félholtan, mintegy önkivületben, görcsös
                        merevségben állt ott. Halottnak lehetett volna az asszonyt tartani, ha arcza
                        nem változtatta volna gyorsan szinét. A szerint, a mint a kigyó jobban
                        összeszoritotta mellét vagy nyakát, arcza szederjes-vérpirosra változott,
                        majd meg zöldes haloványság lepte el, mint a kiben már egy csepp vér sincs;
                        szemei mereven kitágulva, mozdulatlanul meredtek a félelmes szörnyre, mely
                        időnként magasan feje fölé nyulva, villámgyorsan hátra-hátra kapva magát s
                        tátott szájjal arcza és szemei előtt him­bálódzott fejével. Daczára, hogy
                        torkát egészen kitátotta s félelmesen ragyogott két hosszu, befelé görbült
                        méregfoga s szemei mind élénkebb zöld fényben tündököltek, még sem látszott
                        ingerültnek vagy támadónak, mert tojással jól teleette magát a kosárban, a
                        helyzet mégis a leg­­válságosabb volt. Minden perczben attól lehetett
                        tartani, hogy Conceica asszonyt elhagyja ereje és eszmélete s összerogyik,
                        vagy valami önkénytelen mozdulatot tesz, akkor pedig rög­tön megmaratik e
                        halálos szörnytől, melynek természete minden átmenet nélkül a
                        legfékte­lenebb dühbe és támadásba szokott átmenni a legcsendesebb
                        kedélyállapotból. Mindenki tanácstalanul állott, mindenki reszketett a
                        fiatal nőért, de legjobban kétségbeesve volt a férj, ki kétszeresen érezte
                        azt az iszonyu szenvedést s rémületet, melyet szeretett fiatal neje áll ki -
                        egy hangot, egy erős lélekzetvételt nem mertek tenni, ismerve e bestia
                        dühös, lobbanékony ter­mészetét... „Viseljen gondot feleségemre és
                        gyermekeimre, uram és én megmentem asszo­nyunkat, - szólalt meg egyszerre
                        egy néger Conceica ur háta mögött - ti pedig lassan álljatok félre innen s
                        meg ne merjetek mozdulni”, - folytatá halk, elfojtott hangon.</p>
                    <p>Mindnyájan halkan félreálltak, erre a néger egy kicsi fasipocskán halk, lassu
                        ütemü, de oly sajátságos dallamu nótát kezdett játszani, hogy mindenki
                        megrezzent e dallam vad, idegen­szerü hangjaira.</p>
                    <p>E hangokra a kigyó is egyszerre hátra kapta magát s felnyújtott nyakkal
                        mozdulatlanul kezdett figyelni; a mint a zene ütemei kissé gyorsulni
                        kezdtek, két lassu kanyarodással lebontakozott a nő karjáról s majd derekát
                        és csipőjét övezve körül, fejét egészen a földig leeresztette. E közben
                        szemei, melyek mindinkább vesztettek zöldes fényükből, mereven a sipoló
                        négerre irányzódtak, majd megtágitva gyürüit, a nőről lassan a földre
                        csuszott s lassu tekergéssel a néger után kezdett csuszni, ki e közben
                        lassan hátrálva, de szemeit folyton a Zsakarakára irányozva, haladt kifelé.
                        E jelenet nézői meredten, szinte megbűvölten nézték e látványt, s csak akkor
                        mertek mozdulni, mikor a sip hangja már az ültetvények közül hangzott fel s
                        csak ekkor rohant be Conceica ur is s zárta karjai közé nejét, kinek kezei,
                        lábai s egész teste oly görcsösen meg voltak meredve, mint egy hulláé. A
                        dédelgető és megnyugtató szavakra, en­gedett ugyan a merevség s a szemek is
                        elveszték lélektelen, meredt kifejezésüket, de a fiatal nő néhány rémült
                        sikoltás után, eszméletlenül roskadt férje karjaiba. Conceica asszony nehéz
                        beteg lett és sokáig élet-halál közt lebegett. E nehéz betegség és az
                        iszonyu rémület annyira megrázták idegeit és egész valóját, hogy a fiatal,
                        alig 19 éves asszony dús, hollófekete haja megőszült és már a kigyók nevének
                        emlitésére is reszketni kezd. Épp ezért költözött Conceica ur Rio de
                        Janeiroba, hogy ne emlékeztesse nejét többé semmi azon rémületes órákra.
                        Azon négert pedig ki urnőjét megmentette, azóta nem látták. Nyomtalanul
                        eltünt. Sipját még sokáig hallották, mint enyészik el jobban-jobban a
                        messzeségben, de ő maga nem tért vissza! Hogyan és hová lett, isten tudja,
                        bár feltalálására mindent elkövettek.”</p>
                    <p>- Ez ugyancsak rejtélyes egy eset volt - mondám.</p>
                    <p>- Ne kételkedjék - viszonzá komolyan Kilder ur - Conceica urat mindenki a
                        legkomolyabb és legszavahihetőbb embernek ismeri és a rió de janeiroi muzeum
                        havi folyóiratában is meg­találhatja az esemény leirását.</p>
                    <p>- Az egészet elhiszem - folytatám én - mert az mind természetes, de miért
                        kelle ama négernek is eltünnie?</p>
                    <p>- Erre nem felelhetek önnek - volt a válasz - de a vidékeken sokszor ennél
                        csudálatosabb események is történtek már.</p>
                    <p>- Még az esős évszak beállta előtt elnyertem assumcioni állomásomat, igy a
                        ritai vidékre ez ideig nem volt alkalmam jönni mert elég dolgot adtak
                        vegyészi állásom s orvosi gyakorlatom itt és a vidéken. E vidéken egy kezdő
                        orvosnak semmitől sem szabad visszariadni, különben senki sem fog hozzá
                        fordulni, igy néha megesik, hogy sokszor csekély dijért - többször ingyen -
                        egy-két napi utat is kelle tennem. Assumciont egy tengerszoros választja el
                        Buenos-Ayrestől s daczára, hogy Paraguay fővárosa, mégis közelebb esik a
                        határszélhez, mint a tartomány közepéhez. Egyik nap hajnalán azzal vertek
                        fel, hogy menjek el Gaereito-ba. Ez egy kis falu, nyomorult kinézésü
                        kunyhókkal, alig másfélezer lakossal s az egyetlen szilárd épület a vám­ház,
                        mely részint fa, részint vályogból van épülve. Elvégezve dolgomat, azt
                        fontolgattam éppen, hogy hol hálhatnék meg, mert már rám esteledett s
                        annyira fáradt, bágyadt voltam, hogy alig tudtam lábaimon állni, de ha még
                        elfáradva nem lettem volna is, sem mertem volna neki indulni ez erdős, vad,
                        lakatlan vidéknek, hogy hazatérjek, igy hát nagyon kellemesen lepett meg,
                        midőn a vámigazgató meghitt, hogy az éjszakát töltsem házában.</p>
                    <p>A vámház egy nagy és egy kis szobácskából állott; a nagy szobában aludt az
                        igazgató, a kicsi­ben szerecsen szolgája, ki az éjjel jövő szekereknek,
                        lovasoknak nyitogatta ki a sorompót - s e két szoba között egy téres nyitott
                        verandaforma folyosó volt - ez volt a hivatalos helyiség, mely beosztás az
                        épületnek leirhatlan csudálatos formát adott. Az igazgató, a mig künn dolgát
                        végezte, addig én elkészitettem az öszvéremről leszedett pokróczokból az
                        ágyamat a földön, miután a szobában csak egy függő-ágy és hosszu keskeny
                        kecskelábu asztal, meg egy nagy fiókos szekrény állott. Éppen le akartam
                        feküdni, midőn belépett házigazdám.</p>
                    <p>- Az ördögbe is, csak nem a földön akar aludni? - kérdé.</p>
                    <p>Igenlő válaszomra, fejét rázta és figyelmeztetett, hogy a legnagyobb vigyázat
                        mellett is be-becsusznak a kigyók s valami szerencsétlenség érhet. „Vesse
                        ágyát az asztalra. Ez országban egyedüli biztos helyek az asztal vagy
                        függőágy, ezekre nem mászhatnak fel a kigyók. Földön, vagy ágyban aludni nem
                        tanácsos. Jőjjön, oszsza meg szerény vacsorámat s ez alatt elbeszélek önnek
                        egy történetet, mi elveszi kedvét a földön való alvástól. Ez velem történt
                        meg és ugyanez tett sántává is.</p>
                    <p>- Egy éjjel - mivel roppant meleg volt - félébren, félálomban hevertem
                        ágyamban. Ágyam ott állott a szögletben, hol ama pálmahéj-karszék áll.
                        Egyszerre éreztem, hogy lábaimnál valami hideg, sikos test mozog ide-oda.
                        Tisztában voltam, hogy valami kigyó bujt ágyamba, s most valami meleg helyet
                        keresgél, hol meghuzhassa magát. Azt az érzést nem tudom leirni, a mi
                        elfogott! A rémület, a halálos rémület volt az, mert vérem ugy nyargalt
                        ereimben, mintha szivem egy robbanó bomba lenne, s ez lökné szét ereimbe
                        minden csep véremet; a hideg veriték vert ki, s szivem majd görcsösen
                        összehuzódott, majd kitágult, azt hittem, megfulok minden pillanatban.
                        Mozdulni és kiabálni nem mertem; tudva - hogy a legkisebb mozdulatnál vagy
                        kiáltásnál a kigyó azonnal meg fog marni; azzal, hogy mérges kigyó volt,
                        rögtön tisztá­ban voltam, mert vidékünk méregtelen kigyói nagyok és
                        vastagok. A félelem és ama gondo­lat, hogy csak mozdulatlanságom nyujt
                        reményt a menekvésre, annyira elzsibbasztották minden tagomat, hogy mereven,
                        mozdulatlanul feküdtem ágyamban, mint egy halott s csak magamban imádkozva a
                        teremtőhöz, hogy mentsen meg a rettentő helyzetből; hogy mit imád­koztam,
                        magam sem tudom, mert a kétségbeejtő helyzet, a halálfélelem s az élethez
                        való ragasz­kodás elvette minden józanságomat, azt hittem, meg kell
                        tébolyodnom. Egyik pillanat­ban azt fontolgattam, hogy egyetlen ugrással
                        kiugrom az ágyból, de a sötétség és a megmarás­tóli félelem visszatartottak.
                        Ez alatt azonban a veszélyes bestia sem nyugodott, hanem - mint egy
                        pokolbeli ördög, mely kiszámitva gyötri és ejti kétségbe áldozatait -
                        ide-oda csuszkált lábszáramon, czombjaimon. Azt tudja ön, hogy a kigyók
                        nagyon szeretik a meleget, ezért lopódznak a lakásokba, ágyakba és szabadon
                        alvó emberek mellé, igy az én kigyóm is a leg­melegebb és legkényelmesebb
                        hely után keresgélt, lábaimon lassan felcsuszott, s hasamon át, ingem alá
                        bujt és innen a nyitott inggalléron át kijött, s nyakam alatt akarta magát
                        össze­gombolyitani, de mivel szük és kényelmetlen volt neki itt a hely,
                        csekély erőlködés után, arczomon keresztül, ismét ingem alá bujt a
                        gallérnál, s mellemen fel-alá mászkálva, keresgél­ve, hónom alá került s itt
                        akart tanyát ütni minden áron. Pokoli kinokat szenvedtem ez alatt, mert
                        mászkálása közben nyelvével ide-oda tapogatódzott meztelen testemen, s ez
                        annyira csiklandozott s a csiklandás hónom alatt oly kiállhatatlanul gyötrő
                        vala, hogy emberfeletti erőm és kinomba került, hogy merevségemet
                        megtartsam. Hónaljamnál sem találva alkalmas helyet, visszacsuszott hátamon
                        át czombjaim közé; itt soká ide-tova forgolódott, nyelvével sebesen
                        tapogatódzott, végre nyugodt lett s elaludt, fejét, nyakát lágyékomra
                        fektetve.</p>
                    <p>Mily hosszu volt az éj, a perczek századoknak tetszettek! Vérem forgása a
                        nagy rémülettől szinte megállt s a merev hanyattfekvés annyira
                        kiállhatatlanná és fájdalmassá vált, hogy minden tagomat szinte szakadni
                        érzém; nyakam, derekam, vállaim fájdalmas zsibbadtságban lüktettek,
                        sarkaimba pedig oly fájdalmas viszketegség állt, hogy majd megőrültem;
                        kinomban orditani s vánkosaimba harapni szerettem volna, de a halálfélelem
                        még nagyobb volt s igy nem mertem mozdulni. Ha ezen idő alatt megőszültem
                        vagy megőrültem volna, egy cseppet sem lehetne csudálkozni e felett, mert
                        lehetetlen leirni, elképzelni másnak azt az állapotot... Hogy imádkoztam,
                        hogy kértem az istent, hogy küldje már a napot, vagy küldjön egy szekeret
                        vagy embert, hogy a sorompót kinyitni kelljen, mert a kulcsok idebenn nálam
                        állanak s szol­gámnak be kell érettük jönnie!</p>
                    <p>Végre megszánt az Isten! Távolról mindinkább erősbülő nyikorgást, nyeszergést
                        hallottam s a kenetlen fakerekek nyikorgása, most égi zene, az angyalok
                        éneke gyanánt hangzott füleimbe... szerettem volna felujjongani, bár még nem
                        voltam megmentve.</p>
                    <p>Csakugyan egy rövid negyedóra alatt - bár ez is véghetetlen hosszunak
                        látszott előttem - szerecsen szolgám bejött a kulcsokért.</p>
                    <p>- Gyujts gyertyát, Jimbó, de lassan az Isten szerelméért, egy kigyó fekszik
                        rajtam! - kiálték én elfojtott torokhangon, nehogy ellenségemet
                        felébreszszem.</p>
                    <p>A gyertya felgyult, Jimbó lassan ágyamhoz jött.</p>
                    <p>- Micsoda kigyó van rajtam? - lehellém aggodalommal.</p>
                    <p>- Ah, uram, - rebegé Jimbó, a rémülettől fakó pofával, egy lépést hátrálva -
                        ez egy Covala!</p>
                    <p>Minden csep vérem meghült ujra s hajszálaim az ég felé meredtek e rettenetes
                        név hallatára. A Covala neve egyenlő a halállal! Emberfölötti erővel
                        igyekeztem lefelé pillantani, a nélkül, hogy mozdulni mertem volna.
                        Csakugyan megpillantottam e rettenetes dög jobb ágyékomra fektetett, lapos,
                        háromszögü fejét.</p>
                    <p>- Maradjon, uram, csendesen, - lehellé Jimbó és kisuhant, de rögtön egy
                        villával tért vissza. Balkezével a gyertyát, jobbjában a villát tartva,
                        lépett ágyamhoz s az étvilla hegyét a kigyó nyakacsigájára irányozta, oda,
                        hol a fej a nyakkal egyesül.</p>
                    <p>Elbődültem, mert még a veséim is megreszkettek arra az éles fájdalomra, mi
                        lágyékomba nyilalt, midőn a villát belém döfte s orditottam, mint a kit a
                        kinpadra huznak, mert a gazember oly erősen döfte czombomba a villát, hogy
                        ágai csontjaimban görbültek el.</p>
                    <p>De Jimbó nem törődött orditozásaimmal, hanem rám kiáltott, hogy tartsam
                        szorosan a villát addig, mig ő egy hurokkal visszatér, hogy a kigyót
                        megfojthassa. Én saját kezemmel oly erő­vel nyomtam a villát saját husomba
                        halálos félelmemben, mintha nem is nekem fájna, hanem egy darab fába nyomnám
                        bele. Most már mozdulni is mertem, mert a kigyó nem tudja fejét emelni, nem
                        is haraphatott s mire Jambó visszatért a hurokkal, a kigyó már meg volt
                        dögölve.</p>
                    <p>Kirántva a villát - mi megint ujabb fájdalomorditásra késztetett - vágtam a
                        falhoz, a kigyóval együtt, hogy megállt benne. Négy hétig feküdtem még ez
                        eset után s hogy mit szenvedtem, nem mondom el, de jobb ágyékom annyira
                        megsérült, hogy azóta - mint látja - sánta vagyok. Mihelyt felkeltem -
                        mindjárt kidobtam az ágyat és függő ágyat szereztem be; ebben nyugod­tan és
                        veszély nélkül alhatom.”</p>
                    <p>Ez elbeszélés csakugyan elvette az én kedvemet is a földön való alvástól s a
                        hosszu, kecske­lábu asztalra vetettem ágyat.</p>
                    <p>Még csak néhány szót a kigyó-méregről.</p>
                    <p>A mérges-kigyók rendesen két, a felső állkapocs elején elhelyezett
                        méregfoggal birnak. E fogak hosszuak, hegyesek s befelé görbülnek,
                        mozgékonyak és belül üresek. E fogak minde­gyike a fel-állkapocs mind a két
                        oldalán elhelyezett csatornával van összeköttetésben, mely csatornák viszont
                        egy-egy kis tömlöcskébe nyilnak, melyek a mérget tartalmazzák. A harapás
                        pillanatában a fogak kissé felnyomódnak, mi által nyomást gyakorolva a
                        csatornákra, ezek megnyitják a tömlőket s a nyomás következtében, egyuttal a
                        méregtömlők a mérget a csa­tor­nába, ezek pedig a fogakba nyomják, miknek
                        üregein azután a sebbe ömlik. A kigyóméreg csakis a vérre veszedelmes, a
                        gyomorba jutva, néha a legkisebb hatást sem teszi, mig a vérbe kerülve, ezt
                        annyira és oly gyorsan felbomlasztja, hogy perczek alatt halált idéz elő.
                        Ugy Indiában, mint Amerikában s Afrikában a benlakók tőreiket s nyilaikat a
                        legtöbb esetben ilyen kigyóméreggel kenik be s ezekkel a legkisebb karczolás
                        is halált von maga után. Igy 1856-ban Párisban az az őrült ötlet jött
                        divatba, hogy a hölgyek diszes lánczon és értékes kövekkel kirakott
                        hüvelyben ilyen megmérgezett tőröket hordtak s nagy ostentatióval tengeri
                        nyulakat, kutyákat és macskákat sértettek meg e tőrökkel, hogy ezek
                        mérgezettségét fitogtassák. Ekkor történt az a szomoru eset, hogy egy ilyen
                        tőrrel egy főrangu urhölgy egy igen csekély karczo­lást ejtett mutatóujján -
                        és bár a tőrről a méreg nagy része már lekopott s a hosszas állás folytán is
                        veszthetett hatásából, mégis a leghirnevesebb orvosoknak is alig sikerült
                        életét meg­menteni s az elébb viruló fiatal hölgyből, egy összeesett,
                        nyomorék alak lett, kinek fél fele - mint a szélhűdötté, egészen béna,
                        érzéketlen lett, feje, nyaka, szemei folytonosan ideges Vid-tánczban
                        rángatództak s egy kis tolókocsin tolták ide s tova, mert egy lépést sem
                        birt maga tenni, szóval, egész élőhalott lőn. Időnkint heves szaggatások,
                        nyilamlások kinozták, annyira, hogy sokszor a halált kivánta enyhülésül s
                        ebből láthatni, hogy ha a kigyóméreg nem okoz is halált, de rettentő
                        utóbajai szoktak lenni.</p>
                    <p>A forró égövek alatt gyorsabban hat a kigyóméreg, mint a mi mérsékelt, vagy
                        hidegebb tájainkon, igy nálunk a segély lehetősége nincs kizárva. Ezenkivül
                        a szervezet a hideg, esős napokon és ha nincs felhevülve, felgerjedve, nem
                        oly fogékony a méreg iránt, mint tulmeleg napokon és felhevült állapotban. A
                        fiatal kigyó mérge gyengébb, mint az öregeké, valamint akkor is lehető a
                        segély, ha a kigyó röviddel azelőtt már megmart embert vagy állatot s igy
                        mérge nagyobb részét elvesztette s ehhez idő kell - bár ha nem sok is - hogy
                        szervezete a mérget utánpótolhassa; valamint, ha marása csontot ér vagy ha
                        nagyobb véredényt nem sért meg.</p>
                    <p>Általában a mérges-kigyót könnyen fel lehet ismerni a méregtelentől, igy:</p>
                    <p>A mérges-kigyó farka nem fokozatosan vékonyodik, hanem egyszerre, feltünőleg
                        lesz vékony: feje lapos, háromszögalaku, tekintete vad, félelmes s szájuk
                        egészen a szemekig hasad s torkát kitátva, láthatók lesznek felső állkapcsa
                        elején a többinél jóval hosszabb páros méregfogak. Ezenkivül, ha nyugvó
                        állapotban vannak, karikába tekerődzve, nyakukat, fejüket magasra emelve,
                        szemlélődnek, mit a méregtelenek sohase tesznek.</p>
                    <p>Hazánkban nagyon könnyü óvakodni a mérges kigyóktól, mert először is csak
                        bizonyos, azaz a melegebb vidékeken fordulnak elő; másodszor rendkivül
                        félénkek és méregfogaik annyira gyengék, hogy erős czipőkben vagy csizmákban
                        reájuk hágva is, fogaik nem hatolnak a bőrön keresztül. Mindenki jól teszi,
                        ha a kigyókkal szemben óvatosan jár el. Még azon gyüjtő és természetbuvár
                        is, ki jól ismeri a fajtákat, csalódhatik az első rátekintésre, mert néha az
                        ártatlan, sima siklóhoz szinre nézve annyira hasonlit a vipera is, hogy
                        könnyen összetéveszt­hetni, mint ez a hires természetbuvár Bechsteinnel is
                        megtörtént. Ne nyuljon senki vigyá­zatlanul a kigyókhoz, mig egészen meg nem
                        győződött ártatlan voltuk felől, a ki pedig nem ismeri őket, hagyjon nekik
                        békét!</p>
                    <p>Azon vidékeken, hol vipera található, czélszerü, ha a következő szempontokat
                        tartjuk szem előtt:</p>
                    <p>Mielőtt a mohszőnyegre a fü közé leheverednénk, a bottal zörgessük meg azon
                        területet; épp igy tegyünk azon bokrokkal, virágtövekkel, melyekről virágot,
                        vagy egyebet szedünk. E zörej­re mindenkor elmenekülnek, mert gyávák és
                        félénk természetüek.</p>
                    <p>Ezen tanács a budai hegyek déli oldalaira kirándulókra éppen nem felesleges,
                        mert meglehe­tős számban található itt és a környéken a vipera.</p>
                    <p>De, ha valakit megmar a kigyó - s biztosan nem ismeri, hogy mérges-e, vagy
                        nem - e sebeknél következőleg járjon el azonnal: A sebet azonnal mossuk ki
                        vizzel, ha ez nincs, nyállal vagy vizellettel; (kiszopni nem tanácsos, mert
                        a szájban vagy ajkakon seb, vagy repedés lehet s igy csak a veszélyt
                        növeljük,) a mosás után a sebet azonnal messük ki, késsel vagy ollóval;
                        elég, ha 2-3 vonalnyi mély és hosszu sebet vágunk, mi csekélység; ha kés,
                        olló nincs nálunk, ugy a sebre egy darabka követ, vagy fadarabot téve, azt
                        oly erősen, mint csak lehet, lekötjük, hogy a vérforgást meggátoljuk; hogy a
                        daganat tovább ne terjedjen, a seb felett a kéz vagy láb erősen lekötendő;
                        ha hamarosan tüzes vassodronyt kerithetünk, ki kell égetni vele a sebet; e
                        mód fájdalmas ugyan, de legbiztosabb; s ha gyógytárt hamar érünk, a
                        felvágott sebet chlórvizzel, vagy salmiakszeszszel mossuk ki s 2-3 csepp
                        salmiakszeszt egy pohár vizben beveszünk. Ezen eljárás által meggátoljuk a
                        méregnek a vérbe való felszivódását s igy a legrosszabbnak eleje van véve.
                        Általában a megmart egyén igyék erősen rumozott, forró teát s izzasztó
                        italo­kat és a lehető leggyorsabban pedig forduljon értelmes orvoshoz,
                        nehogy a marásnak utóbajai is legyenek.</p>
                    <p>A viperamarás ismertető jelei ezek: a seb két vékony, egymás mellett álló
                        karczból áll, kettő vagy négy vonal hosszban; az egész egy nagyon könnyü
                        tüskekarczoláshoz hasonlit; ha a seb egy karczból áll, ugy a seb mögött a
                        hátsó fogak benyomása is látható; ha a seb gyorsan el­dagad s karcz nem
                        látszik, de ilyenkor a daganat központján egy olajos nedvcsepp látható; ha a
                        seb szélei erősen vörösek vagy kékesek lesznek.</p>
                    <p>De minden kigyómarásnál legtanácsosabb, nem fontolgatni, hanem minden itt
                        leirt elővigyá­zati szabályt és elősegélyt megtenni s ezután leghamarabb
                        orvoshoz fordulni, ezen eljárással nálunk a megmart egyén - megmenekül a
                        legrosszabbtól - a haláltól!</p>
                    <p> </p>
                </div>
                <div type="chapter">
                    <head>
                   A Vastagfejü ur.
                    </head>
                    <p>A festői és virágos arabnyelv, mely csupán magára a kardra háromszáz nevet
                        alkotott, az állatok királyát, az oroszlánt, a fenti néven kivül, még vagy
                        harmincz, képletekben gazdag névvel ruházta fel, melyeknek mindegyike
                        pompásan és erőteljesen jellemzi a hatalmas állat­királyt s erejét,
                        méltóságát, más egyéb merész tulajdonságaival együtt.</p>
                    <p>Igy e neve Raad (menydörgés) rettentő hangjára, Saaba (a nyájak ura)
                        korlátlan hatalmára vonatkozik, e nevei pedig: Essed (rémületet keltő)
                        „vérjegesztő”, „nyájak tizedelője” stb. az általános félelmet és pusztitást
                        jelzik...</p>
                    <p>„Háromszor jelenti jöttét az éj közepén, mikor a sötétség legmélyebb,
                        rettenetes orditásával a sivatag ura” - mondja egy arab példabeszéd - „s
                        orditásával elsőbben azt jelenti: jövök, másod­szor: térjen ki utamból
                        minden ember és állat, harmadizben pedig: reszkess sátorodban ember, rejtsd
                        el magzatodat anya, mert a csordák bikái kővé merednek rémületükben, a
                        széllel versenyző nemes mén pedig reszkető félelmében lomhább lesz a
                        homokban csuszó csigá­nál”...</p>
                    <p>És ez nem valami költői képlet vagy metaphora, nem is az arab nyelv
                        keletiesen fellengző tulzása, hanem való tény, mert nincs ember vagy állat,
                        kiket e rettentő erősségü hang meg ne reszkettetne.</p>
                    <p>Először valami leirhatatlan, idegreszkettetően sóhajtozó süket bömböléssel
                        kezdődik, mely rémesen, mintha a mély földgyomorból morogna süketen felfelé,
                        görög végig a sötét, néma éjszakán, azután taszitó hördülések között a
                        mennydörgés csattogó, robogó skálájában foko­zódik egészen egy fülcsenditő,
                        légreszkettető magas orditásig, miből fokozódó mélységgel ujra az elébbi
                        sóhajtozó hörgésbe száll alá.</p>
                    <p>E rettenetes hanghoz hozzá képzelve a koromsötét éjszakát halotti csendjével,
                        melyben a legkisebb nesz is hangos visszhangot ver messzire a tájon, nem
                        csoda, ha a legbátrabb sziv is elszorul s reszketve huzódik meg sátora és
                        tanyája mélyén az arab - az állatsereg pedig egye­nesen fejét veszti
                        bele.</p>
                    <p>Micsoda torok, micsoda tüdők kellenek ehhez a rettenetes hanghoz, mely
                        két-három, sőt négy mértföldnyi távolból is, mint a mennydörgés süket robaja
                        görög végig a puszták alvó csend­jében, ezt csak akkor képzelhetjük el, ha
                        egy szabadban élő, kifejlett oroszlán erejével pár­hu­zamba állitjuk.</p>
                    <p>Talpának egyetlen csapásával beszakitja a kaffer-bivaly vaskemény homlokát,
                        melyen az ólom­golyó ellapul és letöri a csordák bikájának, a tevének s
                        lónak gerinczét, melyet 8-10 mázsa terhet játszva hordanak, továbbá
                        állkapczájának egyetlen roppantásával képes át­harap­ni valamely állat
                        hátgerinczét s össze tudja lapitani a puskacsövet.</p>
                    <p>Farkának legyintésével a legerősebb embert, lovat ledönti lábáról és mint a
                        macska az egérrel, ugy ugrik át egy két-három éves bikával állkapcsai között
                        két-három öles sövényt s fut vele egyenesen, feltartott fővel három-négy
                        mértföldnyire fekvő barlangjához...</p>
                    <p>Természetesen, a ki a menazsériák és az állatkertek, kivált a mi nyomoruságos
                        állatkertünk oroszlánjait látja, az előtt e dolgok hihetetlenek. Persze
                        ezeknek bőgése csak nyafogás a szabadban élőkéhez képest és csak kóczos
                        serényü vánszorgó macskák, mert árnya nincs meg rajtuk a szabad sivatagok
                        állatkirályának, erőt, rettenetet mutató külsejének és hiányzik az a vad
                        méltóság és tekintély, mi e hatalmas vadat korlátlan szabadságában oly
                        félelmessé és fenségessé teszi.</p>
                    <p>Épp ezért a föld egyetlen állatáról sem regéltek annyi csudás és megragadó
                        dolgot sem az ó-, sem a jelenkorban, mint éppen erről. Nemes, erőt sugárzó
                        magatartása, szikrát, tüzet lángoló tekintete és gyönyörü serénynyel
                        koronázott hatalmas feje, méltóságos, nyugodt járása a fenség varázsával
                        övedzik - és a könnyen hevülő emberi elme ez okból felczifrázta mindazon
                        szellemi tulajdonságokkal is, melyek ily fenséges külsőnek megfelelnek.</p>
                    <p>Csakhogy a természetbuvárlás józan világa, a keresztes lovag, „Androclus”, és
                        a „Blandine”-féle meséket egészen más világitásban mutatja be és a sokat
                        emlegetett hálát, méltóságot, nagy­lelküséget a valódi értékükre szállitja
                        le.</p>
                    <p>Igaz ugyan, hogy az oroszlán sok nemes tulajdonnal dicsekedhetik, minővel a
                        tigris, párducz nem birnak, de valójában nem egyéb ő sem egy óriási
                        macskánál, a macskafaj álnok, ravasz, kiszámithatlan természetével.</p>
                    <p>Azokból az egyes vakesetekből, midőn fegyvertelen emberek összetalálkoztak
                        világos nappal az oroszlánnal s ez merően megnézve a szobormozdulatlanul
                        rámeredő embert, - lassan-lassan hátrálva, végre elfutott - nagylelküségre
                        következtetni kissé merész dolog.</p>
                    <p>Ennek világos magyarázata az, hogy rendesen éjjel járva zsákmánya után, a
                        8-10 mérföldes barangolástól fáradtan és jóllakottan barlangja vagy a
                        sürüség mélyébe vonult, honnan azon­ban a legyek és szomjuság kizavarták...
                        s igy álmosan, a napvilágtól elkáprázott, félig zárt szemekkel, ha emberrel
                        vagy állattal találkozik - nem bántja, mert természete nem olyan, mint a
                        tigrisé, mely jóllakottan is öl, marczangol. - Ez esetekben, - ha nem
                        bántják, ő sem bánt senkit - de bezzeg találkozzék valaki éjjel vagy
                        alkonyatkor össze az oroszlánnal - az ugyan nem beszéli el senki fiának se e
                        kalandját a világon - és ez okból az arab és sivataglakó beduin
                        alkonyattájban még sátora elé sem lép s a szomszéd sátorba sem indul el
                        fegyver nélkül.</p>
                    <p>A hirhedt Battyak, Cassanova, Leow, Brown s más egyéb állatszeliditők, éveken
                        át ápolva, beczézve oroszlánjaikat, utoljára mégis ezek fogai alatt lehelték
                        ki lelküket. Hol itt a hála, nagylelküség? Ez a macskafaj alattomos, álnok,
                        bosszuálló, vérszomjas természete.</p>
                    <p>Ha az oroszlán characterét ily módon jellemezni akarnók és azt a sok adatot,
                        mi megtörtént, pro és contra leirnók - ez maga egy kötetet tenne ki, - és
                        még akkor se adna megbizható, tökéle­tes képet ez óriási macska
                        kiszámithatlan természetéről. - Ezek helyett azonban csak néhány érdekes, de
                        nagyon jellemző kalandot rajzolunk a következőkben:</p>
                    <p>Mungo Park egy izben Oryx-antilopokra vadászva, egy magaslaton három
                        oroszlánt látott előbukkanni a cserjésből.</p>
                    <p>A lovak megvadulva tépték ki fékeiket a hottentotta kisérők kezeiből, s
                        lobogó serénynyel száguldtak vissza a távolban fekvő tanyahelyre. Mungót és
                        kiséretét a legnagyobb zavar és ijedelemben hagyva hátra, mert egyike a
                        legnagyobb oroszlánhimeknek lassu léptekkel feléjük közeledni látszott, -
                        azonban csakhamar eltünt a cserjés között.</p>
                    <p>Swinton őrnagy, Mungo kisérője, parancsot adott, hogy senki se merjen
                        tüzelni, mig jelt nem ád - alig mondá ki azonban e szavakat, az oroszlán
                        alig ötven lépésnyi távolságban ujra ki­bukkant a sürüből és mielőtt
                        fegyvereiket használhatták volna - pár villámgyors szökéssel közöttük
                        termett.</p>
                    <p>A meglepetés első zavarában, egyetlen lövés nélkül, szanaszét futottak,
                        különösen a gyáva hottentotta kisérők. - De nem mind - mert a közöttük levő
                        Ádám nevezetü, hosszu, csontos legény, eszeveszett félelmében, ugy neki
                        botlott egy Omrah nevü benszülött fiunak, hogy mindketten a földre
                        zuhantak.</p>
                    <p>Ez az Omrah, fiatal kora daczára, rendkivül bátor, eszes, tapasztalt fiu
                        volt, a hosszu Ádám pedig a világ legnagyobb száju dicsekedője és leggyávább
                        nyulfia vala.</p>
                    <p>Az oroszlán egész rettentő méltóságában felegyenesedve, büszke nyugalommal
                        pillantott a futók után, midőn a hosszu Ádám szintén fel akart tápászkodni,
                        hogy elinaljon, de az állat­király talpának gyenge legyintésével a földre
                        terité s egyik lábát mellére nyugtatva, erejének tudatában, ujra büszke
                        méltósággal nézett szét a tájon.</p>
                    <p>Az eszes Omrah tudta, hogy menekülése csakis mozdulatlanságától függ, ezért
                        nyugodtan fekve maradt. Szemei azonban követték az oroszlán minden
                        mozdulatát s midőn látta, hogy ez még mindig a futók után nézve, háttal áll
                        neki, szép lassan mindig tovább kezdett hemperedni, e módon kisértve meg a
                        menekülést.</p>
                    <p>A haraszt és a fű gyenge ropogása azonban felkelté az oroszlán figyelmét.
                        Rettentő mély morgással fordult meg, mire Omrah azonnal mozdulatlanná
                        meredt.</p>
                    <p>A hosszu Ádám Omrah szerencsétlenségére, lábaival volt a fiu felé fordulva.
                        Az oroszlán szintén ebben a helyzetben heveredett le a hosszu Ádám mellé,
                        olyan szerencsétlenül, hogy hátsó részével egészen ennek arczára nehezedett
                        és e helyzetben mind a két áldozatát szem­mel tarthatta.</p>
                    <p>Ez alatt az őrnagy és Mungo Park megállitotta a futókat és tanácskozni
                        kezdtek, mi módon menthetnék meg a két áldozatot.</p>
                    <p>Az őrnagy mindenkép magára akarta az állatkirály figyelmét vonni, hogy
                        áldozataitól el­terelve, elejthessék, azonban egy Bremens nevezetü bátor,
                        merész hottentotta vadász nem engedte:</p>
                    <p>- Ha lövünk, mindakettő el van veszve - mondá. - Az állatkirály e perczben
                        nem éhes, sőt nem is haragos. Farkának sajátszerü csóválgatásáról látom,
                        miként némelykor a macskának, neki is játszani van kedve... Ha mozdulatlanul
                        maradnak, bántatlanul hagyja őket és megunva a játékot, távozni fog...</p>
                    <p>Az oroszlán minden szokását ismerő vén vadász tanácsára, nyugodtan vártak
                        tehát.</p>
                    <p>A hosszu Ádám ezalatt majd meghalt rettentő félelmében. Egyik aléltságból a
                        másikba esett, mert majd megfulladt a rettentő teher alatt s hozzá még az
                        oroszlán hátulja éppen orrán és száján nyugodott és az ebből kiáradó
                        pestilencziális szagot még az ő hottentotta gyomra se türhette.</p>
                    <p>A megfulladás veszélyével küzködve, mindenkép ki akarta fejét szabaditani.
                        Mozgásának az lett a következménye, hogy az oroszlán, mint a macska az
                        egérrel szokott tenni, kimereszté rettentő körmeit és játszva hozzákapott
                        lábszáraihoz, hatalmas sebeket szaggatva rajta, mikből csak ugy dőlt a
                        vér.</p>
                    <p>A táborból ez alatt átkiabáltak, hogy ne mozogjanak, hanem halottcsendesen
                        maradjanak. A hosszu Ádám megérté a kiabálást, bár a rettentő teher majd
                        beszakasztá mellét, mégis moz­dulatlan maradt, mert szája legalább
                        kiszabadult.</p>
                    <p>Omrah, ki ezalatt folyton csendesen feküdt, észrevette, hogy az állatkirály a
                        hosszu Ádám sebeiből patakzó vért mohón kezdi nyaldosni és ez minden
                        figyelmét igénybe veszi, megint megpróbálta tehát nagy lassan a tovább
                        hengeredést...</p>
                    <p>De az oroszlán villámgyorsan felpattant és övénél fogva, mint egy egeret,
                        szájába ragadta és a hosszu Ádám mellé vive, ennek fejéhez fektette,
                        miközben ujra leheveredett s előlábát a hosszu Ádám mellére fektetve, tüzes
                        pillantásokkal meredt mindakét áldozatára.</p>
                    <p>A táborban ezalatt rémülettel nézték a jelenetet. De a bátor Omrah az
                        oroszlán fogai között is megtartá minden nyugalmát és nem mozdult.</p>
                    <p>A hosszu Ádámot e közben ujra a megfulladás veszedelme környékezé. A hatalmas
                        talpak egyike szájára és orrára tévedt s majd betörte az ábrázatját. Nagy
                        kinnal rántotta félre a fejét, mire az oroszlán iszonyu fogaival karjába
                        harapott és jól összemarczangolta. Ádám azonban ujra lélegzethez jutott.</p>
                    <p>A kiömlő meleg vér annyira tetszett a bestiának, hogy a jobb kart egészen
                        válláig összevissza harapdálta és nagy kedvteléssel ujra, meg ujra tisztára
                        nyalogatta talpait a ráömlött vértől...</p>
                    <p>A szegény Ádám, farkára lépett kigyóként vonaglott fájdalmában, mire az
                        oroszlán körmeit oldalába vágva, egyik oldalról, a másikra dobálta, mint
                        valami gombolyagot s egyre szikrá­zóbb pillantásokkal mereszté rá rettenetes
                        szemeit. Ugy látszik, csak arra várt, hogy étvágya visszatértével - egészen
                        felfalhassa.</p>
                    <p>- Tovább már nem várhatunk - szólalt meg erre Bremens. - E bestiát valahogy
                        el kell riasz­ta­nunk, különben a meleg vértől étvágyat kapva, szétszaggatja
                        mindakettőt.</p>
                    <p>Erre aztán a következő hadi tervben állapodtak meg. Vagy száz lépésnyire
                        visszahuzódva a cserjésbe, egyesült orditással rohantak kifelé. Kivált a
                        hottentották bőgtek leirhatatlan módon.</p>
                    <p>Az oroszlán - mintha rugó lökte volna - ugrott fel s macskaszerü léptekkel
                        pár lépést hátra­huzódva - az orditozókra meredt. Ezek azonban csak lassan
                        közeledtek, nehogy felingereljék. Valahányat léptek - az állatkirály annyit
                        huzódott hátrafelé - azután egyszerre megfordulva, hangos orditással
                        futamodott meg a szinhelyről...</p>
                    <p>A bátor Omrah a közeledők zajára vigan talpra ugrott. Okos, bátor
                        viselkedésével egy kar­czo­lást se szerzett, ellenben a hosszu Ádám csunyán
                        összevissza volt marva és szaggatva és való­sággal vérében uszva szedték fel
                        és vitték a táborba, hol nagysokára azonban mégis fel­épült.</p>
                    
                    <p>Ennél még érdekesebb az a jelenet, mikor az állatkirály párjával -
                        macskamódra, csuszva, meglapulva - minden bokrot, minden mélyedést
                        felhasználva, lopja meg azokat az antilop­fajokat, melyeket szélgyorsaságuk
                        miatt, még az ő négy-öt öles szökéseivel sem birna beérni és melyek hosszu,
                        hegyes szarvaikat veszedelmes ügyességgel tudják használni a támadásnál, még
                        a rettentő állatkirály ellenében is.</p>
                    <p>Ezen kevés antilopfajok egyike az Oryx- vagy a Beisa-antilope. Megriasztva,
                        vagy megtá­mad­va, tűhegyes hatalmas szarvát előrefesziti s vad dühvel ront
                        ellenségére és keresztül töri magát embereken, kutyákon, a nyargaló
                        zebracsordákon, szétszór, felöklel mindent, a mi utjába akad - s épp ezért -
                        noha nemcsak az antilopfajok, de a világ összes állatai között is egyike a
                        leggyönyörűbbeknek, legkecsesebbeknek - mégis alig vadászszák és messze
                        kikerü­lik őket a benszülött vadászok - annyira félnek hegyes
                        szarvaitól.</p>
                    <p>Egy zulu vadász, a hires Tsakraa szemtanuja volt egy ilyen küzdelemnek, mikor
                        egyike a leg­hatalmasabb oroszlánpároknak, támadott meg két
                        Oryx-antilopot.</p>
                    <p>„Strucczokra vadászva - beszéli Tsakraa - véletlenül egész nyáj szökellő
                        antilopra bukkantam. Bár nagyon messze voltak, mégis reméltem, hogy
                        megközelithetem őket, mert egészen a lát­határig huzódó sikság be volt
                        szórva mimóza-ligetekkel és bokrokkal; de a mi különösen megörvendeztetett
                        és jó fedezetet nyujtott, az az a sok torony- és kucsmagombaforma
                        termita-hangyatelep volt, melyek a fák és ligetek szélén egymást érték.</p>
                    <p>Paizsomat hátamra kötve, csuszva közeledtem a nyáj felé. Könnyü szellő
                        fodrozta a síkság magas füvét és a szép állatok békésen legelészve,
                        lassan-lassan felém közeledtek; egy-egy virgonczabb bak magasra
                        fel-felszökött a levegőbe, megvillantva hófehér hátulját, ... de egy­szerre
                        az elől legelő vén bak a levegőt szimatolva, patáival nyugtalanul dobogott
                        és egy éles, mekegő bőgést hallatva, magasan a levegőbe szökött, mire az
                        egész nyáj egy tömegbe verődve, megfordult, s magas szökések közt
                        villámgyorsan rohant végig a sikságon.</p>
                    <p>Mitől riadt meg a nyáj, nem tudtam eltalálni. Szelet nem foghattak, mert a
                        könnyü szellő felőlük lengedezett felém és engemet is egészen elfedtek a
                        bokrok és a termesz-hangyák három-négy öl magas telepei.</p>
                    <p>Éppen egy ilyen hármas termesztelep mellett rejtőzve, mely fölé egy vén
                        mimózának legvas­ta­gabb ága nyulott - asszagájom segitségével felhágtam a legkisebbre, ennek tetejéről pedig
                        egy ugrással feljutottam a középsőnek, a legmagasabbiknak a csucsára, hogy a
                        nyáj után nézzek.</p>
                    <p>Ez már a messze távolba rohant, folyton fokozódó, vad ijedtséggel.</p>
                    <p>Mi az, a mi igy megriaszthatta őket? Mindenfelé nézegettem, de nem láttam
                        semmit, midőn egyszerre, lábszáraimon olyan heves csipéseket éreztem, mintha
                        tüzes vassal sütögetnék.</p>
                    <p>Azon a lyukon, mit asszagájommal a majdnem kőkeménységü domb oldalába vágtam,
                        csak ugy özönlöttek felém a mérges marásu „katonák”, a termeszhangyáknak ez
                        a harczias része, a miért telepüket megbontottam: és erős rágonyaikkal belém
                        kapaszkodva, mindjobban csiptek, martak.</p>
                    <p>Sietve néztem körül, hol juthatok le leghamarább.</p>
                    <p>De minden csepp vérem jéggé fagyott.</p>
                    <p>Az alig harmincz-negyven lépésnyire levő bokrosból két hatalmas oroszlán
                        lépegetett elő. A fekete sörényü óriási hím a futó nyáj után bámult, a nő
                        azonban magasra emelt fejjel, sárgás-zöld tüzben égő szemeit rám meresztette
                        s felhörrenő morgással korbácsolta bojtos farkával oldalait.</p>
                    <p>Erre a hím is megfordult...</p>
                    <p>Láttam, mint mered, mint berzenkedik magasra sörénye, mint izzulnak, mint
                        szikráznak jobban szemei. Tompán, röviden felorditott.</p>
                    <p>Mint egy szobor, olyan mozdulatlanul álltam az agyaghalom tetején, de azért
                        minden porczikám reszketett.</p>
                    <p>Az a négy, rettenetesen izzó szem folytonosan rám volt szegezve és ha
                        mozdulok, egyik vagy másik rögtön rám rohan.</p>
                    <p>Egyszerre erős csörtetés és dobogás hallatszott a bokrok között, mire az
                        oroszlánok meg­fordultak, s apró léptekkel, majd csuszva közeledtek a
                        tisztás felé.</p>
                    <p>Ezt a pillanatot tüstént felhasználtam s minden erőmet összeszedve, egy
                        ugrással elértem a fejem fölött levő mimóza-ágat, s felkapaszkodtam a
                        fára.</p>
                    <p>Alig, hogy elértem az ág végére, máris nagyokat hördülve, rohant visszafelé
                        az oroszlánpár, mert az a csapat zebra, mely erre tartott, szimatot kapva,
                        azon az ösvényen vissza is rohant, a melyről jött.</p>
                    <p>Vad orditással s óriási szökésekkel ugráltak felém, s csak ugy döngött a
                        föld, a hogy körül­száguldozták a fát.</p>
                    <p>A hímnek egy iszonyu szökéssel végre is sikerült az alsó ágak egyikére
                        feljutni, de ez recsegve tört le alatta s nagyot zuhanva esett a földre. Ez
                        csak fokozta mindkettő dühét - és én remegni kezdtem már csak gondolatára is
                        annak, hogy ha a hím a termeszhalomra szökik, onnan egy ugrással könnyen a
                        fára is feljuthat.</p>
                    <p>Igyekeztem tehát mindenkép elrejtőzni, hogy ne fokozzam végsőig a két bestia
                        dühét.</p>
                    <p>Szerencsémre, a törzságak egyikén a társas-szövőknek gunyhótető alaku fészke
                        volt rakva. Ezek a kis szárnyasok nagy tetőformát szőnek ügyesen füből s ez
                        alá a közös tető alá rakják azután fészkeiket. Ez évről-évre nő, a szerint,
                        a mint a társaság több százakra szaporodik s néha egy-egy tágas
                        gunyhótetőnél is nagyobbra terjed, sőt néha maga a fa is összeroskad a
                        fészek sulya alatt.</p>
                    <p>E mögé a tető mögé rejtőztem, s ugy összehuztam magamat, a hogy csak
                        lehetett.</p>
                    <p>De azért az oroszlánok nem távoztak. Le-lehasaltak a fa alá, majd morogva,
                        orditva, talpaltak fel-alá. A hím, mint valami óriási macska, hátát
                        felpupositva, forgott, murrogott, majd aczélos körmeit a kéregbe vágta,
                        tépte, szaggatta és nyujtózkodott.</p>
                    <p>A nap már a zenithen állt; a delelőt is tulhaladta, sőt utjának háromnegyed
                        részét is már meg­tette, ekkor a nő felállt és egy közeli forráshoz ment
                        szomját oltani. A hím ezalatt még figyel­mesebben őrzött, s nagyokat morogva
                        kerülgette a fát.</p>
                    <p>Már csak két óra választott el a nap nyugtától és a síkságon már nyuladoztak
                        az árnyak, midőn az oroszlánok egyszerre figyelni kezdtek, azután halk
                        morgással, a bokrok és termeszkunyhók árnyékába lapulva, nesztelenül
                        csusztak a tisztás felé.</p>
                    <p>A füves lapályon két gyönyörü, egy-egy megtermett szamárnál jóval nagyobb,
                        erősebb állat közelgett. Lassu ügetéssel, a bokrok és cserjék közé rejtőzve,
                        majd ki-kicsapva a tisztásra, legelészve szökelltek előre.</p>
                    <p>Alakjuk és szinezetük hajszálig egyezett, de nagyságuk jóval különbözött
                        egymástól... Kékes hamuszürke szinezetük a fej és nyakon világosabb és
                        sajátságos fekete csikokkal volt tarkázva; hátukon setét sörény hullámzott
                        és hosszu bojtos farkukkal serényen verték az alkonyodó nap sugaraiban
                        tánczoló szunyogokat. Nagy, erős alakjuk daczára végtelen kecs- s
                        könnyedséggel mozogtak, de legszebb ékességük fél ölet meghaladó, majdnem
                        egyenes állásu, ébenfekete szarvaik voltak, melyeknek hegyei, mint a tű,
                        mint a dárda, oly élesek. A kisebbnek, a tehénnek szarvai nagyobbak voltak a
                        himéinél.</p>
                    <p>A vidám zöld szinben pompázó lapályon gyönyörü két alak volt ez a két Oryx
                        antilop, s a két oroszlán ezekre lesett...</p>
                    <p>Mint a macska, mikor a fű közé levágódó pacsirtára les, hosszan elnyult
                        testtel, egészen a földre lapulva, kuszott előre a két óriási macska.</p>
                    <p>Hatalmas testük alatt, mintha árnyak lettek volna, egy levél sem zördült meg,
                        hanem zöld fényben égő szemeiket a közelgőkre meresztve, minden bokrot,
                        minden mélyedést felhasz­nál­tak, hogy magukat elrejtsék, s nagyokat nyulva,
                        szöktek egyik termesz-kunyhótól a másikig, s ennek fakó sárgás oldalaihoz
                        ugy odalapultak, hogy szinezetük szinte egybeolvadt emezeké­vel.</p>
                    <p>Mennél jobban közelgett a két könnyülábu állat, az oroszlánok teste annál
                        idegesebben reszketett. Minden izmuk, minden idegük vonaglott az ébredező
                        vérszomjtól, s az aczélos körmök ki-kimeredtek, be-behuzódtak s bojtos
                        farkukat idegesen, csendesen csóválgatták.</p>
                    <p>Egyszerre a nő-oroszlán eltünt a hím mellől. Tsakraa magas rejtekhelyéről jól
                        látta, a mint a nagy félkörben a cserjésbe huzódva - kigyóként kuszott
                        előre, hogy az Oryxoknak háta mögé kerüljön, s igy egyiket a hím körmei közé
                        hajtva, a másikat meg ő ejthesse prédául.</p>
                    <p>Nagy feje, villogó szemei fel-felmerültek a magas fü közül, a hím pedig,
                        minél inkább köze­ledtek, annál jobban behuzódott a termeszhalom árnyékába
                        és sörényének minden szála ingott, berzengett. Fülelve lesett, hallgatódzott
                        a közelgő dobogásra... és midőn a két Oryx már csak két-három ölre lehetett
                        - farkát idegesen csóválva felegyenesedett s megnyult testtel szökött
                        előre.</p>
                    <p>Egyetlen egy ugrással a hím hátán teremve, rántotta a földre, s egy
                        talpcsapással eltörve a nyakgerinczét, egyetlenegy harapással átharapta a
                        nyakát és a tehénnel mit sem törődve, dühös, jóleső morgással szívta, nyalta
                        a bugyborékoló vért...</p>
                    <p>Minden más Antilopfaj hanyatt-homlok rohanva menekült volna tova. De nem igy
                        az Oryx! Az első perczekben szoborrá bénult ugyan, de azután, mint a villám,
                        vak dühvel és előre szegzett szarvakkal rohant a gőzölgő vér habzsolásába
                        elmerült állatkirályra és három lábnál hosszabb tűhegyes szarvait oldalába
                        merité.</p>
                    <p>Iszonyatos bődülés, légrázkódtató fájdalomorditás harsant fel és a felszökő
                        oroszlánt megint egy ujabb döfés találta, hogy felhemperedett és ez oly
                        gyors egymásutánban ismétlődött, hogy Tsakraa jóformán alig látott a
                        küzdelemből valamit.</p>
                    <p>Hímjének panaszos orditásaira öles szökésekkel rohant elő a nőoroszlán, s
                        egyetlen talp­csapás­sal leütötte az Oryx-tehenet - és ráállva, mély
                        győzelemorditása menydörgött végig a lapályon.</p>
                    <p>Azután apró, macskaforma szökelléssel hímjéhez ment, mely mozdulatlanul
                        hevert a zsák­mány mellett.</p>
                    <p>Sokáig nyugtalanul morogva, szimatolva járta köröskörül, majd meg-megállva,
                        hörgő, kurrogó, rövid bődüléseket hallatott. Mikor ezekre nem felelt,
                        nyalogatni s nagy fejével döfölgetni kezdte és mikor ezekre se mozdult,
                        türelmetlen, haragos morgással néhányszor sebesen köröskörül futkosott, majd
                        megint mellé szökve, fejét hizelegve sörényes nyakához dörzsölte, s orrával
                        döfölgetni, emelgetni kezdte hímjének hatalmas, sörényes fejét, de ez nem
                        mozdult, hanem lankadtan, erőtlenül mindannyiszor visszaesett.</p>
                    <p>Ekkor vad dühvel nyargalta köröskörül s orditott, bőgött, hogy a lég, a föld
                        reszkedett bele. Szikrázó szemeit köröskörül jártatta a sikon, valami élő
                        ellenséget keresve, hogy dühét ki­tölthesse és koronkint panaszos, fájdalmas
                        nyávogásban tört ki.”</p>
                    <p>Tsakraa mozdulni, de még lélekzeni se mert buvhelyén.</p>
                    <p>Szerencséjére két kafferbivaly czammogott elő egyszerre a lapályt szegélyző
                        távoli erdőszél bokrai közül - és az oroszlán most ezekre rontott szertelen
                        dühében.</p>
                    <p>Erre Tsakraa egész bátran leereszkedett a fáról, tudva, hogy az oroszlán
                        egyhamar nem tér vissza.</p>
                    <p>Ott feküdt az állatkirály vérében uszva. Oldalát át- és átjárták a hosszu,
                        hegyes szarvak, szü­gyébe pedig bele volt törve az Oryx-tehén mind a két
                        szarva, a mi akkor történhetett, midőn a nőoroszlán leütötte - ez aztán
                        egyszerre megölte a hatalmas állatkirályt.</p>
                    <p> </p>
                </div>
                <div type="chapter">
                    <head>
                        A szárnyasvilág Proteusza.
                    </head>
                    <p>Kár, hogy a régi görögök és rómaiak előtt Amerika a „terra incognita” volt,
                        különben ez igénytelen, szürkés-barna köntösü madárkát bizonyosan Proteusz
                        szentelt madarává avatták volna, a minthogy szentelt madara volt Jupiternek
                        a sas, Junónak a páva, Vénusznak a galamb.</p>
                    <p>Bohócza, de egyuttal andalitóan édes énekese az amerikai tropikus őserdőknek!
                        Ruházata fakó; a végtelen őserdők s az izzó tropikus nap nem adtak neki
                        csillogó mezt, mint az itt lakó szárnyasok legtöbbjének. A szivárvány minden
                        szinében játszó orchideák, passiflórák és kaktuszok virágai mellett, csak
                        egy elszáradt, barnás, odahullott falevélnek tünik fel, mit egy kóbor szellő
                        hullatott e vakitó környezetbe.</p>
                    <p>De az az áldott, jóságos természet, mely minden, még a legcsekélyebb
                        teremtményét is szerető anyaként dédelgeti, asztalt terit neki, ágyat bont,
                        a csillogó tollruha helyett adott neki oly tulajdonságokat, mik magasan
                        fölébe emelik a ragyogó tollu tropikus lakóknak; adott neki gazdag
                        változatu, lágy hangot, bűbájos éneket, játszi kedélyt, széles jó kedvet s
                        oly utánzási tehetséget, mely bámulatba ejti ugy a természetbuvárt, mint a
                        laikust egyaránt; a madár­ismerőt és kedvelőt pedig exaltációba hozza még
                        csak nevének emlitése is.</p>
                    <p>Az Egyesült-Államok 40. szél. fokától délre - egész Mexikóig elterülő
                        áthatolhatlan őserdők­kel, ligetekkel, bokrokkal beszórt tengerpartok,
                        ültetvények vagy cserjés liánosok vagy pamut­fás savannák kedvencz
                        tartózkodási helyei a mi dalnokunknak, az amerikai csufoló rigónak (Mimus
                        polyglottus), a mint a természetrajz nevezi. Ez a tropikus erdők csalogánya;
                        de nem az a méla, párját vesztett tört-, vagy fájószivü dalnok ő, ki akkor
                        is sir, mikor nevetni akar, hanem egy játszi, pajzán kedvü kóborló
                        troubadour, kinek egész élete nemcsak dal, hanem táncz, tréfa, bohóskodás -
                        meg a szerelem!</p>
                    <p>Beszól, betekint minden fa és bokor zöld kebelébe, a liánok, gobeák
                        szövedékeibe harsogó dallal, trillákkal, belebug a fenyvesek koronáin zugó
                        szélbe, hálahimnuszt zeng a százados cser vagy jávor ágcsarnokai közt,
                        mámoritó bordalt, tüzest, gyujtót a csobogó forrásnál, vigat, örvendezőt egy
                        édes bogyókkal rakott bokron, andalitót, költőit egy orchidea vagy
                        passiflora szindus virágainál, a milyen a környezet, neki minden bokor,
                        minden fa korcsma, hang­verseny­terem, hol örökös a dal, táncz s
                        muzsika.</p>
                    <p>A mi erdőink mélák, hallgatagok; az őserdő él, minden fája, minden porczikája
                        lüktet, lármáz; a mi erdőink hangja csak egy méla, elvesző akkord, egy
                        lármás hangversenyben.</p>
                    <p>Ott megvan minden fának, minden bokornak a maga lármás, kiabáló, veszekedő,
                        kurrogó, sü­völ­tő lakója éjjel ugy, mint nappal; csak mikor a tropikus nap
                        már a zenithen izzik, akkor van csend, nyugalom az őserdő homályos,
                        össze-vissza kuszó, fonódó, tekerődző aranyzöldesbe játszó
                        lomblabirintusában. Ilyenkor a kajmán a part aláhajló nádai és sásai közt
                        nyujtózik, a papagájok a magas fák hüsében bóbiskolnak, a jaguár, puma a
                        csalitok aljára furva magát, gőzölgő nyitott torkát a föld hüvös páráival
                        enyhiti.</p>
                    <p>De dalnokunk nem lusta kreol, ki függőágyában hintázik, nem elhizott
                        ültetvényes, ki a néger­lányok legyezői alatt szuszog, vagy horkol, hanem
                        fittyet hányva az égető napnak, az őserdő aranyzöld homályában ágról-ágra
                        szökell és trillázgatva, azon töri fejét, kire ijeszszen reá, kiket csaljon
                        meg? Pedig már a nap első sugarainál, az első vérpiros csiknál keleten,
                        elkezdi bohóskodásait, csalogatásait.</p>
                    <p>Megcsalja a fák fölött keringő, vöröslábu ölyvet, a mint az prédára
                        vadászgatva, kering széles körökben, a fehérfejü, nagy, barna sas kiáltását
                        utánozva, mire a vöröslábu ölyv szárnyait összecsapva, mint a földobott kő,
                        hull alá a fák védő sürüségébe; szétugraszt egy békés, épen egy vad
                        narancsfán csemegéző selyemmajom-családot, a jaguár kurrogó torokhangját
                        utánoz­va, midőn zsákmányolni jár; eszeveszetten ugranak szét, hull az apró,
                        kis kesernyés narancs jobbra-balra, ők meg föl, egészen a fák sudarára, a
                        tetejébe, mert a jaguár ép oly ügyesen föl tud mászni, mint ők a
                        vadnarancsfára s oly ügyesen szedi le őket, mint ők a narancsokat; erre,
                        mintha csak egy jóizüt nevetne, utánozza a lazurszajkó kerregő, nevető
                        kiáltását, mire sivitva rebbenek szét a hilguerok és monjiták, az őserdők
                        torkos verebeinek csapatjai az édesbogyóju kék málnabokrokról, mert e nevető
                        kékruhás tyrann a legvérengzőbb gyilkos, egy-két monji­tá­nál meg sem áll;
                        erre ő maga száll a bokrokra, hosszu farkát billegtetve, szigoru szemlét
                        tart, egy-két édes bogyót bekapva, férgecskék és levelészek után néz, mert
                        azok a tolvajok a javát már mind letorkoskodták, nagy ideje volt rájuk
                        rezzenteni, mert bizony semmi sem maradt volna; szemléjét végezve, a földre
                        száll s ott váratlan razziákat tart a belopódzó vékony nap­sugárkákban fürdő
                        apró hernyócskáknál, lepkéknél és báboknál, nagyokat ugrálva bukdos, azután
                        zeg-zugos repüléssel a magas jávor fák ágaira száll, ott szökdel erre-arra,
                        nem nyugod­va! Csipp, csipp, krrrr! Hát ez mi? Megáll, fülel! Megint csak a
                        halk csipogás, csipp, csipp, krrr! Megfeszitett figyelemmel néz erre-arra,
                        egyszerre azután a kékszarka hivó hangját utá­nozza! Erre megzörren a jávor
                        egyik nagyobb kinyuló ágának sürü levélbokrétája, csipogás, csiripolás,
                        zörgés-börgés hallatszik, fészkelődő vergölődéssel; a sürü levélbokréta
                        közül öt-hat helyen, zöldes pelyhü, nagyszemü buksi fejecskék kandikálnak ki
                        s csipogva tátogatják széles, sárga szájacskáikat.</p>
                    <p>„Aha, megvagytok hát, tudtam, hogy eláruljátok magatokat” s mintha csak ezt
                        mondaná e száz­hangu Proteusz, a fészek szélére áll, mire a kékszarka éhes,
                        eledellel hazatérő anyjukat váró fiókái, megrettenve huzzák össze magukat a
                        téres fészek pelyhes ölébe!! De ő, dalno­kunk, nem vérszomjas kannibál!
                        Barátságosan pillant a kicsinyekre, össze-vissza nézi, forgat­ja őket
                        csőrével, azután a fészek széleit huzogatja, vizsgálja, mintha csak a
                        jóságát, czélszerü­ségét akarná megpróbálni; a kicsinyek még jobban félnek,
                        összebujnak, lassan, szepegve csicseregnek; erre, hogy felbátoritsa őket,
                        megint az anyának hivó hangját utánozza! A kicsi­nyek megint örvendve a
                        fészek szélére rebbennek: „Mégis itt van a mama!” Körülnéznek: „Nincs itt
                        még se, nem látjuk; csak ez az idegen bácsi”...</p>
                    <p>Mikor mindent apróra összenézett, megforgatott, - akár csak egy gondos
                        nagymama, a ki a kicsike unokát nézi meg, jól és tisztában van-e hagyva -
                        lelibben a fészek széléről és a már egy kicsit nekibátorodott bámuló
                        kicsinyeknek egy édes lágyhangu dalt döngicsél, - akár csak egy édes,
                        álmatag bölcsődal - álomba ringató édes trillákkal és andalitó futamokkal;
                        erre a kicsikék megint összebujnak, ő pedig tovaszáll zeg-zugos, hol
                        egyenes, hol haránt, sebes lib­be­nésekkel, e közben meglátva egy kinyuló
                        ágon sütkérésző apró szürke evet-családot, éles, rekedt hangon kezd
                        vijjogni, krákogni, mire azok eszeveszetten surrannak vissza a sürü lomb
                        közé, remegve, félve, hogy jön a feketefejü héja.</p>
                    <p>Nem unja meg a csalogatást, bohóskodást egész nap; akár eszik, akár pihen,
                        mindig csak az éneken, a bolondozáson jár az esze.</p>
                    <p>Nemcsak tollas pajtásait, vagy négylábu lakótársait ülteti fel ámitó
                        hangjaival, hanem sokszor az utvesztett, a végtelen erdők nyomtalan
                        labyrintusaiba tévedt utasok is felülnek s kóvályog­nak össze-vissza napokig
                        a csalóka hang után...</p>
                    <p>Audubon után közöljük röviden az alábbiakat: „Egy nem rég megtelepült farmer
                        vadászgatva, letért vagy letévedt az ösvényről s a vad üzésében elfeledte,
                        hogy a fák kérgén itt-ott jegyzé­se­ket tegyen. Sokáig tévelygett s az éjt
                        egy fa tetején töltve, napfölkeltekor ujult erővel akarta az utat keresni!
                        Már majd fél nap telt el a másodikból. A rengeteg oly kétségbeejtően
                        egy­forma mindenütt, hogy sokszor csak akkor vette észre, hogy folyton egy
                        helyütt, egy nagy kört jár be, mikor már háromszor-négyszer egy helyre tért
                        vissza! „Már a harmadik napot töltöttem e kétségbeejtő helyzetben, ruhám
                        rongyokban lógott, porom alig két lövésnyi volt, mert ellődöztem
                        kétségbeesésemben, remélve, hogy igy ellenségre vagy jóbarátra találok!
                        Lábaim roskadoztak, arczom vérzett; kétségbeesésemben már csak a halált
                        láttam, mint szaba­ditót. Itt fogok elporladni, gondolám, - beszéli maga az
                        eltévedt - a gyümölcs és bogyók nem igen ujitották föl lankadt erőmet, mert
                        élelmem egy szemig elfogyott... A lázas kétségbeesés és egy neme az
                        őrülésnek késztetett, sarkantyuzott, előre, előre, hátha!... Már jóformán
                        össze­folyt előttem minden, lábaim roskadoztak, mellem sipolt, de csak
                        mentem, gázoltam tánto­rogva össze-vissza! Egyszerre - mintha egy
                        villamfolyam árama járt volna át - rezzentem össze: fejszecsapkodást
                        hallottam! Szivem hevesen vert, egy örömsikoly tört elő ziháló mellem­ből;
                        mert világosan hallottam a fejszecsapást, a faforgácsok recsegő pattogását.
                        Nem is igen messze volt tőlem; mintha azokon a sárga virágu szömörczefákon
                        tul hangzanék! Feledve mindent, törtem magamat a hang felé! A hangok
                        el-elhaltak, ismétlődtek hosszabb szünetekben! Csak akkor fogott el a
                        kétségbeesés, mikor roskadozó lábaimon összejártam a környéket; csend -
                        semmi emberi lény, nyom még kevésbbé! Egyszerre egy kis harangocska távoli
                        csengése ringott felém! „Telep, telep - rebegém, - van itt.” A harangocska
                        hangja távolról, lassan ringva, hátam mögül hallatszott. Összeszedve
                        magamat, mentem, támolyogva, reménynyel szivemben, magamban az „Ave”-t
                        imádkozva. Egy kis patakon gázoltam át, mindenfelől a fehér virágu dogwood
                        és az óriási hickory-fák vettek körül: „Első utam a kis templom lesz, hála
                        neked jó Isten”, rebegém, ki kivezetsz, megváltasz kis harangod szavával e
                        rengetegből!” E pillanatban - távoli óraütés hangzott: megolvastam, négyszer
                        hallottam; olyan sajátságos lágyan hangzott, de mégis óraütés volt.
                        Törtettem arra egyenesen, életkedvem ujra visszatért s visszatért szivembe a
                        remény! A sok kuszó, összefonódott lián, gobea közt alig tudtam haladni,
                        alig volt erőm, hogy vadászkésemmel egy kis tért vagdossak e szövevény közt.
                        Egy helyütt pláne akárcsak egy sürün szőtt szőnyeg függött alá a fákról az
                        ezerféle inda, összebogozva, ujra gyökeret verve a földön, körülölelve a
                        cserjéket, dőlt fákat, ágakat, oly sürün, erősen, hogy kétségbeesve álltam
                        meg ez eleven függöny előtt.</p>
                    <p>De egy érczfalon is keresztül törtem volna, mert közvetlen közelemben
                        szekérnyikorgás, fütty, ostorpattogás hallatszott, mintha az ökröket
                        nógatnák... „Hollá, emberek, hej! segitse­tek!” kiáltám tele torokkal s
                        valóságos dühvel szaggattam, téptem a szövevényt, felriasztva ezernyi
                        madarat, lepkét a rángatással és czibálással! Macskanyávogás, kotkodácsolás,
                        galamb­bugás, kukorikolás, fütty, megint ostorpattogás, kerregés
                        hallatszott, én pedig kétségbe­esetten, mint egy öklelő vad - fejemet,
                        kezeimet előre feszitve rohantam és törtem át a szövedéket és övig estem egy
                        büzös-nyálkás mocsárba! Az önfentartás ösztöne vánszorogtatott ki a tulsó
                        tisztásra. Sehol semmi... Előttem kezdett minden összefolyni,
                        összezavarodni, erőm megtört, lerogytam, mind e hangok csak káprázat, a
                        közeli végkimerülés halluczinácziói voltak, sehol semmi??? Még emlékezem,
                        hogy ezután egy csodaszép, lágy, ezüstcsengésü halk ének csendült meg, minő
                        a szerafok zenéje, minő a megnyilt menny éneke, a lágy andalitó trillák,
                        valami megnevezhetlen, álmos, fáratag, kéjes zsibbadásba ejtettek, a
                        kétségbeesést fásultság, valami megnevezhetlen tompitó gyönyör, kéjes érzés
                        váltotta föl, mintha az édes hangok megbüvöltek volna; fölnéztem, nem messze
                        tőlem egy barna, fehérhasu, hosszu farku, karcsu termetü madárka ült egy
                        ágon, hosszu farkát billegtetve, énekelt oly csodaszépen... többre nem
                        emlékszem... mire magamhoz tértem, egy indus wigwamban találtam magamat...
                        Ott mondták, hogy az erdő fiai találtak reám, mikor elmondtam élményeimet,
                        az asszonyok kezei­ket csapdosták össze és nevettek; sokakat megcsalt már az
                        „Jua-ki-roock”, igy nevezik ők a csufoló madarat.”</p>
                    <p>A mit itt elmondtam, nem mese, még kevésbbé tulzás vagy nagyítás. A
                        leghiresebb természet­tudósok, a legfáradhatatlanabb természetbuvárok
                        megerősitik az elmondottakat!</p>
                    <p>A csufoló rigó természete hasonlit egy pajzán, fejét mindig uj és uj csinyen
                        törő gyermekhez: vig, jókedvü, könnyelmü, virgoncz állat; napkeltétől dalol
                        napnyugtáig, sőt a holdfényes éjeken is megcsendül tündéri dala nem egyszer!
                        Kóborló, vándorló teremtés s mindannyinak természete a szerint a vidék
                        szerint változik, a hol lakik! A megtestesült kiváncsiság, minden lyuk,
                        minden ág, minden hang, zörej, ének, mozgás felkelti figyelmét s az a
                        bámulatos tanulé­konyság és kitünő, hajlékony és alkalmas hangszervezete
                        képessé teszi, hogy a hallott hangot, legyen az bármi, csak hangterjedelmét
                        és erejét meg ne haladja, élethüen utánozza! Ma itt - holnap ott, - végtelen
                        térségeket kóborol össze, különösen párosodás és költés idején!
                        Gyümöl­csösök, ültetvények, telepek körül is lebzsel, vigyáz, figyel,
                        kiváncsiskodik - és után­zási passzióból minden hangot felfog és eltanul;
                        innen van azután, ha az eltévedt vándor az ember nem lakta rengetegben
                        fejszecsapást, haragszót, óraütést s a homokos, viznélküli, fás fenyéreken
                        forráslocsogást és evezőcsapkodást hall.</p>
                    <p>A szerelem bübájos korszakában ép oly érdekes, mint egész évi, farsangoló
                        kedvében; mihelyt a párosodás megkezdődik, eltekintve a himek párviadalától,
                        mindegyik még azon is iparkodik, hogy a nőcskének, mely a himtől csak
                        szineinek fakósága és határozatlansága által különbözik, ő tessék meg!
                        Mindegyik him a virágos s az alacsony ágacskán ülő és figyelő nőcske előtt
                        termetének karcsuságát, tollazatának fényét, szépségét s mozdulatainak báját
                        és könnyedségét iparkodik - a többieké felett - kitüntetni, hogy ő legyen a
                        választott.</p>
                    <p>A földön nagyokat huppanva ugrálnak, szárnyaikat leeresztve, széles hosszu
                        farkukat majd legyezőszerüleg oldalra, föl s alá szétterjesztik, tánczolnak,
                        zeg-zugos harántos repüléssel kóvályognak, majd szájukba vesznek egy-egy
                        elhullott, hosszu, végén kis bokrétás vagy pelyhes füszálat s ezt magasan
                        tartva, mindenféle komikus ugrándozást, mozdulatot s tánczot visznek
                        véghez.</p>
                    <p>A táncz végeztével következik a „dalnok-verseny”. Körülülik a nőcskéket s
                        mindegyik a legelbájolóbb dalait, legédesebb futamait énekli hévvel, tüzzel,
                        édesen, andalitóan; a dalok után pedig ki mit tud, mindenféle hangot
                        utánozva, kerczegnek, harangoznak, kukorikolnak, röfögnek, gágognak,
                        csengetnek, ümmögnek, kerregnek, nevetnek stb. Több utazó, különösen Scater
                        dr. buvár állitja, hogy valami édesebb, hasonlithatlanul elragadóbb éneket
                        nem hallott, mint egy ilyen csufoló rigó szerelmi énekversenyt!</p>
                    <p>A verseny végezte után, mindegyik nőcske boldogitá a győztest szerelmével, s
                        a boldog pár elkezdi a fészeképitést, közösen dolgozva, valami sürü lombu fa
                        sudarán, gyenge hajlékony ágacskákból és füből, kibélelve jó puhára állati
                        szőr vagy növényi pehely- és pamuttal. A nőcske 5-6 halványzöld alapu,
                        barnafoltos tojást rak, s ezeket 22-25 napig üli; ez alatt a him a
                        legédesebb dallal s mindenféle bohósággal gyönyörködteti s eteti, éppugy,
                        mint később mind­két nem a kicsinyeket, édes, leves gyümölcsök, bogyók,
                        férgek, kukaczok, lepkék s bábokkal stb.</p>
                    <p>Joggal nevezik Audubon, Wilson, Wallace, Sclater dr., Gerhardt stb.
                        természettudósok az éne­kesek királyának, mert vajmi kevés énekes áll
                        fölötte még énekben, sőt az amerikai konti­nens egyik énekese se mulja őt
                        felül! Megjegyezzük, hogy nem általánosságban beszélünk, mert a Sáhma,
                        Fuvolász, Beo és Poë, szintén versenyezhetnek e czimért, még pedig sikerrel;
                        csakis a rokonfajok és amerikai kontinens éneklőit értjük!</p>
                    <p>Mint kalit- és szobamadár a legháladatosabb és a legmelegebben ajánlható!
                        Tartása könnyü, nem kényes és finnyás, hanem jó ápolás mellett 15-25 évig
                        elél a kalitban.</p>
                    <p>Legjobban bizonyit ez állitásunk mellett az óriási behozatal. Európába
                        évenkint minimo calculo 6,000 drb csufoló rigó him, 3-4,000 nő hozatik s a
                        kereslet e mellett mégis élénk és nem soká vendége a piacznak, mert
                        elkapkodják.</p>
                    <p>Nekem a legkedvesebb madaraim egyike! Már évek óta tartok többet, sőt
                        sikerrel tenyész­tettem is, mi rendesen sikerül - akár csak a kanárinál - ha
                        egy párt teszünk össze!</p>
                    <p>A fent leirtakat - megvallom - mielőtt e madarat tartottam, túlzásnak hittem,
                        különösen után­zó­képességét; de tapasztalataink, melyeket részint én,
                        részint nagybátyám tettünk, feltétlen hiveivé tettek e tündérhangu
                        dalnoknak.</p>
                    <p>Az eddig kapott himek mind egyforma szinüek voltak, csakis az árnyalat volt
                        az öregeknél sötétebb; egy öreg csufoló rigó him felül farka végeig
                        sötétbarna, vállain egy sor vékony, szárnya közepén vastag fehér folttal;
                        hasa, torka, melle, minél öregebb, annál hófehérebb, a fiataloknál
                        homályosabb; a nő sokkal kisebb és szinei fakóbbak, világosabbak, a fehér
                        folt na­gyon keskeny; alakja hosszu, karcsu, magas lábakkal; farka
                        tulhosszu, mozgékony, legye­ző­szerü állással; ha kiterjeszti, két oldalán
                        3-3 fehér tollal, mi kiterjesztve igen szép a sötétbarna középpel. Vannak
                        egyes szineltérések is, például a begy barna foltokkal, kissé sárgás.</p>
                    <p>Sok természettudós mint jellemző sajátságot emliti, hogy nagyon vad
                        természetü s ezt hátrá­nyául rójja föl, hogy veri, vágja, csapkodja magát a
                        kalitkához s a sodronyokhoz s nem igen lehet megszeliditeni.</p>
                    <p>Merőben tagadom ezt! Kezelésem alatt legalább eddig 150-180-nál több állott,
                        ezek közt fele nő! Igaz, hogy első időben a madarak nagyon vadak és neszesek
                        voltak! De a legvadabb és legvergődőbb példány is, egy hét alatt, röpködés
                        és vergődés nélkül eltürte, ha vizet, étket és homokot kapott; csakis annyi
                        jelét adta félénkségének, hogy az alsó fácskáról a kalitnak leg­felső fájára
                        szállott, de minden rohamosság nélkül.</p>
                    <p>8-10 nap mulva megmaradt az alsó fácskán s kevéssel azután, még a kezemben
                        lévő, félig benyujtott vályucskából kapkodta ki az étket.</p>
                    <p>E tapasztalást tettem majd minden lágyétkünél: rigó- és csalogányfajnál;
                        eddig e fajok vad, vergődő állatok hirében állottak, pedig mondhatom, hogy
                        ép e fajok szelidülnek legelébb és legjobban; természetes a velük való
                        bánásmód lassu, könnyed mozgást követel, nem pedig élénk hadonászást és
                        csapkodást.</p>
                    <p>Késő tavaszszal és egész nyáron kifüggesztettem őket a szabad légre, magam
                        pedig a veran­dá­ra nyiló szobában dolgoztam! Egyik a másik után énekelt,
                        hogy letettem tollamat s önfeled­ten szivtam magamba az édes hangok árját,
                        melyeknek elbűvölő, gazdag dallamát, édességét s kimondhatlan lágyságát
                        leirni nem lehet!! Hallani, csodálni és gyönyörködni lehet csak énekükben s
                        csodálatos hang- és énekanyag áll rendelkezésükre; soha egyformán nem énekel
                        egyik sem; minden éneke más-más, mindig uj változat, uj báj és édesség s az
                        évekkel finomul a hang, a koloratura! Nem meglepő, csodaszép-e az, midőn a
                        hold fénye bevilágitja szo­báinkat, félszenderegve várjuk az álmot; minden
                        olyan regés, olyan fantasztikus s egyszerre egy halk, álomszerü hang csendül
                        meg, mintha üvegharangokat rázna künn a szél, mintha az ezüst halk csengése
                        rengne ábrándosan, lágyan a titokteljes félhomályban; oly varázsos, oly
                        elbüvölően andalitó ilyenkor éneke, hogy szinte a távoli regevilágban
                        képzeli magát a hallga­tó, a tündérek dalát hallgatva!!</p>
                    <p>E mellett szorgalmasan énekel; dala az egész évben cseng, csakis augusztus és
                        januárban nem; akkor vedlik; nem mint a mi fülemilénk, mely az év bizonyos
                        szakában énekel rövid ideig!!</p>
                    <p>Én nem tudok másként, csak a legnagyobb elragadtatás hangján irni róla; s ezt
                        megérdemli teljesen! Igaz, de ez csak észbeli tehetségét mutatja, hogyha
                        helyet változtat, az idegen kör­nye­zetben, mig meg nem szokik, hallgat,
                        kissé vad lesz és nyugtalan; de ez minden madárnál, még az annyira otthonos
                        kanárinál is többé-kevésbbé előfordul; de azután ujra az az édes, tündérdalu
                        dalos lesz, mint volt!</p>
                    <p>Jegyzeteim közt sok érdekesre akadtam róla, álljon itt a sok közül:</p>
                    <p>Falun voltam, oda is velem jöttek; egy délután az ölyv rekedt kiáltását
                        hallottuk az udvaron; néném csirkéit féltve, kifutottunk, de azok nyugodtan
                        kaparásztak; jobbra-balra nézegettünk, sehol semmi! Egyszerre
                        macskanyávogás, galambbúgás hallatszott, utána fecskecsicsergés,
                        sárgarigófütty, furulyaszó, kutgémnyikorgás és oly éles kotkodácsolás, hogy
                        a kaparászó tyukok is mind figyelni kezdtek! Ekkor vettük észre, hogy az
                        egyik csufoló rigó mórikál s nevetgél, mint a gerle! Egy más alkalommal
                        pedig a kolomp hangját, czinke-cserregést, veréb­csiripolást utánzott, sőt
                        még azt a vékonyszemü láncz-csörgést is, a mivel az ökrök a jászolhoz vannak
                        kötve, oly természethüen utánozta, hogy csak bámulni tudtunk a
                        hasonla­tosságon! Estefelé pedig a fejést; ezt pláne többen egyszerre
                        csinálták: az a sustorgó, pattogó ütemes locsogás, mint mikor a tehén
                        tögyéből a félig telt edénybe zuhog a kifejt tejsugár, olyan természethü
                        volt, hogy a tejet behozó mindenes majd kiejtette kezéből a telt dézsát.</p>
                    <p>Volt alkalmam öreget, fiatalt látni s tartani, sőt magam is neveltem
                        többeket.</p>
                    <p>E madár szaporasága bámulatos. Két törzspártól, - egy pár évenkint, a
                        szabadban 5-7 tojást rakva költ háromszor, a fogságban gondos ápolás mellett
                        kétszer 3-4-et nyertem öt év alatt, a fiatalokat szinte párositva 190
                        darabot, miket részint ajándékozás, részint eladás által
                        értéke­sitettem.</p>
                    <p>Itt a madárbarátokat, különösen a tenyésztőket figyelmeztetem, hogy nagyon
                        kifizeti magát e költetés, mert a csufoló rigónak mindig van jó piacza. És
                        itt több nagyhirü természettudósnak kell - bár sajnálattal - ellentmondanom,
                        mert a fogságban született fiatal himek, különösen a szintén fogságban
                        született szülőktől származók, korántsem oly elbüvölő énekesek, minők a
                        szabadon fogottak. Ezt volt alkalmam sokszorosan, nem egy vagy tiznél, hanem
                        százaknál tapasztalni. Pedig Sclater dr., Russ dr., Reichenov, Breke, Lindt
                        azt állitják, hogy a vadon fogottak énekével minden árnyalatban egyforma a
                        fölnevelteké. Igaz, hogy énekük alapjában egyforma, az a különös, elragadó
                        édességü, gazdag változatu ének ezeké is, de mégis hiányzik az az
                        ugynevezett tulfinom, szivhez szóló, mély lágyság, a vibráló, édes rezgés és
                        az a költői változatosság, az az üde frisseség és mesterkéletlen
                        zománcz.</p>
                    <p>Nálam rendesen, a közönséges lágyétek-keveréket kapják, hetenkint 2-3-szor
                        földiszitve egy pár lisztféreggel s olykor egy-egy darabka édes
                        levesgyümölcs, mi nekik ünnep; ezen a napo­kon énekükben önmagukat
                        igyekeznek fölülmulni! Rendesen május végén költettem őket, beadva hosszu,
                        szálas, félszáraz ruganyos füvet a kalitba nekik, hársháncs, áloe-rost,
                        lószőr, pehely és vattát eleget s ebből ők, a téres kalit szögletében
                        elhelyezett ágon művészien szép, gömbölyü, tágas fészket csináltak; a him
                        itt is ragyogtatta fentirt tulajdonságait, bohóskodott, ugrált, de azért a
                        nővel oly szorgalmasan dolgozott, hogy a fészek 3 nap alatt kész volt. A nő
                        naponkint, - reggel 6 és 7 óra között négy, csak az egész öt év alatt 4-szer
                        tojt öt tojást. A kicsinyeket a föntirt ételekkel táplálták mindketten
                        szorgalmasan, de ilyenkor szükséges mégis, hogy az ember adjon mindennap
                        jócskán lisztférget, édes levesgyümölcsöt, hogy a kicsinyek életerősek
                        legyenek, az ily tartás mellett öt év alatt 3-szor történt az ujszülöttek
                        között halálozás; egy alkalommal egy fészekben kettő, azután egy; ennek okát
                        nem tudom adni, miért.</p>
                    <p>Minden madárbarátnak melegen ajánljuk e fajt, mert a bübájos énekü dalnok
                        ezerszeres ka­mat­tal fizeti vissza a kiadást, melyet vételénél tettünk; sok
                        keserü órát, nyomott kedélyhan­gula­tot, borus érzést üz el édes hangjával,
                        annak pedig, a ki gyermektelen, vagy épen epés, unatkozó kedélyü, valóságos
                        áldás. Elmondhatjuk, hogy jó szelleme s valóságos kedvőrző és kedvtartó
                        Larese és Penatese annak a háznak, a hol van.</p>
                    <p> </p>
                </div>
                <div type="chapter">
                    <head>
                     óVadászképek.
                    </head>
                    <p>Deres, hideg hajnali szellő suhan át az őszi természeten s fenséges csend, a
                        nyugalom meg­kapó fensége borong a még setét, sziklaövezte rengetegen. A
                        fenyők koronái között zugó szellő bus sóhajtása beleolvad a lombos fák
                        zizegő zörrenésébe s a mily halk sóhajjal támad, oly halk sóhajjal hal el. A
                        fogyó hold vékony sarlója élesen válik el a setét égkárpittól; fény­lik, de
                        nem világit s a fekete homályba vesző erdőszélen, a völgytorkokban ide-oda
                        suhanó kisértet-phantomokként lebegnek a szürke ködgomolyok.</p>
                    <p>A keleti ég halvány derengését most szürkülő félhomály követi s egyszerre
                        érkezik meg vele a távol ködeibe vesző hegyormok éles reggeli szele s átzug,
                        átsüvölt panaszos zugással a fák sudarain, halk pergéssel kapkodva le a
                        sárgulni kezdő leveleket...</p>
                    <p>Azután megint méla csend!</p>
                    <p>De a derengő világosság megtöri e hallgatag varázst. Fürge veresbegyecskék
                        reggeli csipe­gése, majd az ébredező pintyek egyes elejtett daltöredékei
                        költögetik a még szunnyadó vissz­hangot.</p>
                    <p>A már gyérülő, de arany és rézvörös szinben piruló bütykös jávor-szil lombjai
                        közül a bibor­piros bogyók egész raja lepi meg a vendégszerető galyakat. A
                        mohó csipdesés és ugrálásban, mint hulló vércseppek potyognak a biborszinü
                        bogyók alá a bársonyzöld mohra.</p>
                    <p>Lángolóbb s fénylőbb lesz a keleti láthatár szélén derengő csíkocska, a hold
                        ezüst sarlója, a csillagok reszkető világával... már-már alig látszik a
                        csodatisztán, átlátszó korány rózsaszin lehében. Majd egészen biborlepelbe
                        burkolódzik, melyből az aranysugarak sugárkévéje lán­golva tör elő s a
                        le-letüző aranynyilaktól a fenyér- és harasztfedett talaj harmattal,
                        ködpárával hintett füvei az őszi pókok összevissza szőtt hálóival ragyogó
                        ezüst fényben fürdenek.</p>
                    <p>Egy komor zöld fenyőcsoport homályából, kényesen szedve lábait, halkan lépdel
                        elő a csillo­gó harmatot siró bokrok közül a karcsu őzbakocska szelid
                        nőstényével. Majd bizalmasan le­hajolva, itt-ott egy nedves füszálat
                        csipegetve legelgetnek, de sohsem alvó éberséggel emeli fel-fel fejét
                        mindkettő, szaglálva, szimatolva a szelet, hallgatva a madárdaltól tarkitott
                        vissz­han­got s lombsuhogást és mohó tekintettel mélyednek a zöld homályba.
                        A gyanakodó bak soká marad ez állásban magasra emelt, kémlelő fejével, mig a
                        gyanutlanabb nőstény, himje őrködésében bizva, szorosan ehhez simulva,
                        egy-egy rügydús ágacskához kap s tépi le halk zörrenéssel s apró
                        harapdálásokkal rágcsálja feketén szegélyzett szájacskájával. Rubinként
                        mosolyognak a piros bogyócskák e kis ágacskán s még egy-két kései
                        másod-virág is fehérlik a zöld levelek közül.</p>
                    <p>Sok és ennél még megragadóbb erdei képeket láthat és figyelhet meg a vadász,
                        kit ezek aztán ugy odabilincselnek a szabad természethez, hogy fárasztónak,
                        büntetésnek tartja a városbani tartózkodást. Persze, a városi ember azt se
                        tudja elképzelni, mint képes valaki egy-egy nyul után az erdőszélen, vagy
                        benn a rengetegben éjeken és órákon át - szobormozdulatlanságban
                        el­leselkedni abban a néma magányban?</p>
                    <p>Dehogy magány, dehogy néma az! Él, piheg éjente is az erdő! Mert a teli
                        holdtól megvilá­gitott rengetegen, mint egymást érő nehéz fohászok suhannak
                        végig az éji szellő fuvalmai. Az éjjeli virágok körül, a hova a hold ezüst
                        sugarai belopódzkodnak, egymást érik a nagy, éjjeli pillangók, a pávaszemek;
                        a fü és bokrok közül Szentjános-bogárkák villognak, szállnak a ho­mályban,
                        mint a mesebeli erdei gnómok lámpáskái s a megezüstözött faderekak
                        mohpárnáján rovarok szaladgálnak. Zajtalan repüléssel, árnyként suhan
                        egy-egy bagoly végig az erdőszé­len, le-lecsapva a vigyázatlan egérkére vagy
                        cziczkányra, melyek a gabonaföldek szélein ke­resgélnek, honnan a fogoly- s
                        fürjfiókák csipogása hallik. Majd megszólal egy-egy szerelmes ünő s kurta,
                        rekedt rigyetéssel hivogatja párját, mely neki a távolból folyton közeledve
                        vála­szol. E nehézkes duóba belevág egy-egy éjjeli prédára induló róka is s
                        éles, gyors egymás­utánban nyafog a szemközti hegyoldalról, az egész tájat
                        beharangozva vele s elhallgattatja a bak és az ünő hivogatását. Mély
                        kondulással harsan fel az erdő mélyéből a hímszarvas tüle­kedő orditása s
                        egy-két oktávával mélyebben felelnek neki a kihivott vetélytársak,
                        távolság­tompitotta hangokon. Baljóslatún vegyül közéjük a baglyok rikoltó
                        kaczagása s hosszan, fájdalmasan sivit fel az éjjeli ölyv is. Néha a messze
                        távolból sajátságos, ismeretlen hangok csendülnek fel, miket a
                        legtapasztaltabb vadász sem ismer s el-eltünődik rajta, mik lehetnek azok? s
                        mintha maga a hegyoldalak visszhangja is erről gondolkodnék - csak később,
                        jó hosszu szünet mulva ismétli többszörösen...</p>
                    <p>Halk, szomoru hangok töredeznek alá a magasból, néha-néha éles gágogás; a
                        messzeségből alig hallhatóan hoz egy-egy töredéket a béka-brekegésből a
                        kósza éjjeli szellő. A távoli mocsár felé törekesznek a magasan huzó éji
                        vándorok is s a szomoru pityegés és gágogás mindig messzebb-messzebbről
                        hangzik s végkép elfojtja az erdő mélyéből feltörő éles malacz­sivitás,
                        melyet nyomon követnek az anya és a vén kan tompa, mérges röfögései.</p>
                    <p>Leshelyén csendesen megvonva magát, meg-meglophatja a vadász még a szemes,
                        ravasz rókaanyát is, a mint ez az erdőszélen, a hol egy-két vihardöntötte
                        fatörzs nyulik el a tisztáson, fiait tanitja a nyulvadászatra. Előbb az anya
                        lapul a törzsre s azután le-leszökik kisebb-nagyobb távolságra. Követik ezt
                        a fiatalok is, miközben az anya, mint egy pedáns, szigoru professzor,
                        vigyázza fiai minden mozdulatát, morgás, kurrogás s csaholás között
                        igazgatja, kapkodja nyakon az ügyetleneket, többször elpróbáltatva velük a
                        lesugrásokat, mig csak valamennyinél jól nem sikerül.</p>
                    <p>Az ilyen erdőszéli, vagy a répa- és kukoriczaföldek közötti gyepes
                        tisztásokat nagyon szeretik a nyulak is éjjeli játszó- és legelőhelyeikül
                        felkeresni.</p>
                    <p>Annyira bohók ezek, hogy a passzionátus vadász néha még a lövésről is
                        elfeledkezik. A teli hold fényesen világit s egyszerre, majd minden zaj
                        nélkül, egy árny jelenik meg. Nagy fülei ide-oda mozognak, orra folyton
                        mozog, fel-feláll, fülel, szemlélődik; lassan-lassan előbbre csuszik,
                        egy-egy füszálba harap, de ostoba pofácskája majd elmered, majd összehuzódik
                        a nagy vigyázattól és aggodalomtól; majd két lábára ülve, megint
                        szemlélődik!</p>
                    <p>Egyszerre ijedt, villámgyors oldalugrást tesz és egészen meglapul, mert
                        erről-arról mozgó árnyak közelednek a fentebbi tempók között. Erre emez
                        lassan felegyenesedik, mire az ujon jöttek ugranak félre és lapulnak meg
                        ijedten. Ez ijedtségtől emez is megriad s mindannyian ujra meglapulnak s
                        csak aggodalmas orrfintorgatással majszolgatnak fülelődve, mig lassan
                        fel­emelkedve, apró ugrálás, csuszkálással közelednek egymáshoz. Elég, hogy
                        az egyik nagyob­bat ugorjék, már páni rettegés lepi meg az egész társaságot,
                        mely a legbohókásabb állásokkal és mozdulatokkal legelget, hengerbuczkázik
                        egymással. A vénebb hímek a két lábukra ülve, gyors orrfintorgatás között
                        előlábaikkal egymás felé csapdosnak, makognak, sivitanak, át­ugorják
                        egymást, le-lelapulnak, majd mindannyi belemelegedik a játékba,
                        elszéledeznek a játszótéren - de azért a legkisebb zörej, egy-egy élesebben
                        odavetődő árnyék bombapatta­nás­ként ugrasztja szét a társaságot.</p>
                    <p>Mennyivel mozgalmasabb e csendes képeknél a mocsarak és lápok zizegő nád- és
                        káka-birodalma!</p>
                    <p>Már messziről hangzik folytonosan a nádi zenér éles, figyelmeztető fütyölése.
                        Ez a mocsár­világ őre. Egész nap portyáz, szállong, mászkál fel-alá a
                        nádszálakon a tájat fürkészve és ha ember, kutya vagy ragadozó madár
                        közeledik, rögtön felhangzik éles, intő kiáltása, figyel­meztető füttye,
                        mire a mocsárvilág összes vadjai és szárnyasai rejtekbe menekülnek. Nincs
                        érdekesebb kép, mint egy-egy ilyen esetet rejtekből meglopni; de nincs is
                        nehezebb, mert e fürge madár valóságos százszemü Árgus s a legkisebb gyanus
                        jelre azonnal felhangzik éles, intő, csirregő, ismételt, néha elnyujtott,
                        néha gyorsan csettegő füttye. Erre egyszerre meg­változik a mocsárvilág
                        képe!</p>
                    <p>A renyhélkedő vakvarjúk egészen a redves füzfatörzsekre lapulnak, a kócsagok
                        elsuhannak a nád közé, mig az apró gémek ügyesen a nád és káka aszu-barna
                        szinü levélzete közé vonják magukat oly ügyesen, hogy tollazatuk szine
                        egygyé válik a levelek fakó szinével. A vizi lencsét és hinárt habzsoló
                        ruczák, vizityukok elbuknak, vagy a nád és káka aláhajló levelei közé
                        sikamlanak; csak széles, egymást keresztül-kasul szelő nyomaik a sürü vizi
                        növényzet között mutatják a menekülés irányát. A parton sütkérésző vidra, a
                        lyukja előtt rákot, halat csemegéző vizipatkány hangos csobbanással merülnek
                        viz alá s az az elébbi ezerhangu hápogás, csörgés, dobolás, pityegés és
                        pocskálás mintegy varázsütésre megszünik; csak a nádasvilág ez örökké éber
                        őrének füttye harsog folytonosan, gyorsabban, erősebben, a szerint, a mint
                        közeledik vagy távolodik a veszély.</p>
                    <p>Akkor a legcsodálatosabb ez az ezerhangu hangverseny, ha a mocsár felett a
                        magasban egy-egy réti, vagy fehérfejü halászsas kóvályog. Ilyenkor, mintha ő
                        volna a karmester, ki e hang­chaoszt igazgatja, mert a mint lejebb
                        ereszkedik, vagy felfelé csap, a mocsárvilág szárnyasai a szerint
                        vészthirdetőn felsivitanak, vagy örvendező alsóhangokban zajongnak és
                        valamennyi­nek szeme és összes figyelme állandóan a szédületes magasban
                        méltóságosan uszó hatalmas ragadozóra van irányozva.</p>
                    <p>Sokáig zug, zajong még a madársereg, feleselve, veszekedve éjjeli
                        nyugvóhelyéért! A köze­ledő sötétség beálltával egy-egy fokkal folyton
                        csendesül, mig végre, mikor a hold felbukkan ezüstös arczával, megszünik a
                        lárma is s csak a feltámadó szél zizegteti, hullámoztatja az ingó nádtenger
                        végtelenjét.</p>
                    <p> </p>
                </div>
                <div type="chapter">
                    <head>
                     A győzhetetlen.
                    </head>
                    <p>A kelő hold világló fehér fénye átlátszó ezüstös párával lehelli be az
                        őserdők lombsátorát. A feltámadó hüvös szellőtől megrezdül az alvó
                        lombtenger és zizegő sóhajtás száll végig a rengetegen.</p>
                    <p>Az őserdő most kezd ébredezni, mert a szellőlebbenésre feljajdulnak
                        egymásután az Ai sikol­tó kiáltásai s a Criangók, Ibijauk hörgő hangjai
                        versenyre kelve a nagy éjjeli baglyok huho­gásával; a Tatuk és Armadillok
                        csontpánczéljai zörögnek és mikor másodszor, harmadszor jajdul fel a
                        Whip-poor-Will-madár, akkor már az erdők is lerázzák magukról az álmot és
                        fel­harsan az az ezerhangu hangchaos, amely recsegés, bömbölés, jajgatás,
                        orditás, visitozás, sziszegés, hahotázó röfögés és a sirás ezerféle
                        vegyüléke. A légben fekete kisértetekként óriási denevérek suhannak el, a
                        vampyrok pedig ama nagy dogwood-fát rajozzák körül, melynek fehér
                        virágfüzérein óriási éji pillangók hintálódznak, részegen, megittasodva az
                        ezerféle illattól.</p>
                    <p>De legmozgékonyabb élet van egy kis üde, édesvizü tó körül, amelyet egyfelől
                        óriási mocsár­cziprusok árnyékolnak, másfelől pedig a legbujább és
                        legtarkább növényélet körit.</p>
                    <p>A forró, tikkasztó nap után a környék egész állatvilága ád itt egymásnak
                        találkozót. Pocsko­lás, locsogás, szürcsölés, lafatyolás összekeveredett
                        hangjai teszik zajossá a tópartot. A viz mind hullámzóbb, mint terjengősebb
                        gyürüket vet s hintálja a mesésen szép Viktória regia más­félöles átmérőjü
                        gömbölyded leveleit, óriási virágait, amelyekben, mint valami rózsaszinü
                        fészekben, kékszárnyu apró kacsák pihennek; krákogó, boszus hangon sivitanak
                        fel a nagy­lábu Jaszunák és Psophiák, amelyek éji tanyájukat a nagy
                        leveleken, féllábon álldogálva ütötték fel és most levélről-levélre ugrálva,
                        pattogó, trombitaszerü hangon adnak kifejezést boszuságuknak. A viz
                        gyürüzésére, a locsogás, prüszkölés és szivattyuzás zajára, a
                        mocsár­cyprusok rejtekéből, méltóságosan szántva az ezüstös hullámokat, a tó
                        királynője, a hófehér, feketenyaku hattyu jő elő s karminpiros csőre és
                        homloka rubinként fénylik a fehér, ezüstös fényben. Lassu méltósággal,
                        leirhatatlan kecscsel kerüli meg a tavat, azután ujra eltünik árnyas
                        rejtekében, a mocsár-cyprusok aláhajló boltozata alatt.</p>
                    <p>Mind-mind több, mind változatosabb lesz az állatvilág; a sekélyes vizben egy
                        idomtalan, majd tehénnagyságu állat hengergőzik; csettegő, jóleső röfögéssel
                        frecskeli a vizet vastag, fekete bőrére, mig rövid, az elefántéhoz hasonló
                        orrmányával a legfurcsább mozgásokat cselekszi. Körülötte ugrándozik s
                        jókedvüen pocskol a vizben bornya, anyjához hasonló, kis, fehér­csikos
                        állatka és prüszköl. Ez az uj világ elefántja, a tapir (Tapyrus
                        americanus).</p>
                    <p>Az anya jóizüen ropogtatja a vad czukornád és a kövér mocsári növények
                        nedvdus hajtásait; a kis bornyu szopik.</p>
                    <p>Bár a hold teljes világát árasztja mindenre, az állatsereg még sem veszi
                        észre, hogy egy óriási árny zaj nélkül csuszik a tó felé.</p>
                    <p>Nagy fejéből - mint páros gyertya, világlanak elő zöldfényü szemei... s
                        egyszerre - olyat orditva, mint a csattanó mennydörgés - a sürüből
                        kiszökken, s a tapirra veti magát.</p>
                    <p>Ez a rémület és fájdalom hörgő orditásával bukik térdre a reáomló iszonyu
                        teher alatt, maga alá temetve bornyát, a megriadt állatsereg pedig a rémület
                        vad, eszeveszett robajával menekül a szélrózsa irányába mindenfelé s még az
                        elébbi ezerféle hangchaos is elhallgatott, mintha egyszerre kettévágták
                        volna - és csak bugyborékoló, szaggatott halálhörgés, tompa, dühös mormo­gás
                        hallatszik a rémület csendjében.</p>
                    <p>Átharapott nyakkal, orrán, száján vért okádva hever a tapir hullája a sekély
                        vizben, alatta agyonnyomott bornya végsőt vonaglik... s e vértokádó tetem
                        felett pedig - gyürüzött farkát idegesen csóválva, áll az amerikai erdők
                        királya, a vérszomjas jaguár! (Felis onza). Győzelme érzetében, rettentő
                        körmeit a tapirba vágva áll, szikrázó szemeit a bokrok sürüjébe meresztve,
                        néhányszor mennydörgő hangon ordit fel, intve alattvalóit, hogy egyik se
                        közeledjék. Sárgás szinü, barna foltokkal gyürüzött bundája ragyog a
                        holdfényben, iszonyu torkából forró pára gőzölög s fehér fogai villognak; -
                        egy rántással a partra vonja a tapir hulláját, azután orditását megelégedő
                        morgássá halkitva, kezdi tépni, szaggatni s a kiömlő vért serczegve
                        nyaldosni. Talpának egy rántásával felszakitotta áldozata hasát, s
                        legelőször is a májt és a veséket hab­zsolja. Egyszerre felüti fejét és
                        figyel! A távolból, mint elenyésző égzengés, egy prédaéhes társának tompa,
                        meg-megszakitott orditása döng. Szaglálódva, mint egy haragvó macska,
                        szökdel a sürü felé, majd prédájához tér vissza; de szikrázó szemmel és
                        borzalt szőrrel hátrál egy keveset, mert a tapir hulláján egy hegyeses orru,
                        kis, macskanagyságu állatkát talál, mely dus, vastag farkát felemelve,
                        kihivólag, apró fogait vicsorgatva, fenyegeti, a helyett, hogy el­futna.</p>
                    <p>Mennydörgő orditással, farkával oldalait csapkodva, tátott szájjal lapul le,
                        hogy egyetlen ugrással, egyetlen harapással marczangolja agyon e kis
                        vakmerőt. De ez ettől sem ijed meg, hanem farkát még magasabbra csapva, felé
                        fordul... s a másik pillanatban ez óriási, vér­szom­jas bestia, amely egy
                        ökröt egy harapással öl meg, ugrásával egy bikát képes összeroskasz­tani és
                        amely réme embernek, állatnak... a düh leirhatlan orditásával s az ijedtség
                        vak, eszeveszett rohanásával fordul meg s rohan, törve-zuzva mindent, a
                        sürüség felé, éhesen, otthagyva prédáját.</p>
                    <p>Igen is, ez a macska nagy, hófehér és szénfekete szőrü állatka szalasztotta
                        meg a vérszomjas állatkirályt, s daczára annak, hogy csillogó szemei,
                        hegyes, mozgó orrocskája, dús, lombos­szőrü farka, egyikévé teszik a
                        legcsinosabb állatkáknak, mégis fut előle minden élő: ember, állat, mert ez
                        legfélelmesebb állata az Ujvilágnak! Legyőzi, megszalasztja minden
                        támadóját, minden ellenségét, mert hát ő a Surilho, vagy mint az indiánok
                        nevezik: a Talcapzetzl: „a győz­hetetlen”.</p>
                    <p>A Surilho (Mephitis suffocans) a ragadozók rendjébe, a nyestek családjába, a
                        büzlő-borzok alcsaládjába (Thiosmus) s Büzlők (Mephitis) fajához tartozik s
                        ugy Észak-, mint Dél-Amerikában (bár itt gyérebben) fordul elő, s rettentő
                        fegyvere a fark alatt lévő mirigyeiből áll, melyek penetransul büzlő
                        folyadékkal vannak telve. Ennek hatása leirhatatlan. E folyadékot oly
                        ügyesen tudja ellenségeire, támadóira lövellni, - sokszor 3 öl távolságból
                        is, hogy sohsem hibázza el czélját.</p>
                    <p>Napszállat előtt vidáman buvik elő lyukából s apró, bukdácsoló ugrásokkal
                        szökell ide s tova, keresgélve, majd a faderekakra szökik, majd ágaskodva,
                        lompos farkát zászlóként lebegtetve, szökdécsel, orrocskájával minden
                        irányban szaglálódva. Bármiféle ellenség közeledjék is, nem szalad, nem
                        buvik el előle, hanem nyugodtan, egész közelre bevárja, - ugy hogy az ember
                        kézzel is megfoghatja - rettentő fegyvere tudatában, s a másik pillanatban
                        azonban, farkát magasra csapja, - olyan sugárban, mint a fecskendő, lövelli
                        iszonyu nedvét támadójára. E nedv büze leirhatatlan, elképzelhetlen!
                        Valósággal heves szivdobogást, szédülést, fuldoklási rohamokat, főfájást és
                        eszméletlenséget idéz elő, párosulva hányinger, öklendezés és köhö­géssel, a
                        csupasz bőrre jutva, gyulladást, a szembe kerülve, veszélyes lobot idéz elő,
                        mely vaksággal végződhetik.</p>
                    <p>Ha rothadt káposzta, fokhagyma, Asa foetida, valamint egy rothadó testekkel
                        telt gödör iszo­nyu büzét érezzük, még akkor sem tudjuk megközelitőleg sem
                        elképzelni a Surilho nedvének a szagát! Sem ember, sem állat nem képes azt
                        elviselni, mondja Audubon, a nagy természet­buvár, sőt még maga ez állat sem
                        tudja nedvének pokoli illatát eltürni, mert a párzás idejében, mikor is egy
                        nőcskét öt-hat himecske szokott ostromolni s ez sokszor öt-hat napig is
                        kisérteti és kéreti magát imádóitól, egyik-másik visszautasitott him ugy a
                        nőstényt mint a boldog választottat boszujában lefecskendezi, mire ezek
                        nyargalnak egymástól és a jövő évi párzásig, mig csak e nedv utolsó atomja
                        is el nem párolog, remeteként, magánosan élnek, mert egy faj­rokon sem türi
                        meg őket közelében.</p>
                    <p>De minden leirás és minden fejtegetésnél jobban illusztrálják e kis
                        szörnyeteget a következő példák:</p>
                    <p>„A Hudson-öböl déli részén egy, csak a prémvadászoktól látogatott
                        vendéglő-farmban szállt meg Audubon egy izben vizsgálódásai között. Odaérve,
                        épen derekas csetepatét hallott. A veszekedő, kövér néger szakácsné erősen
                        dult-fult, mert valami állat a hust a kamarában össze-vissza rágta már pár
                        nap óta mindennap. A kamara a ház közepén volt. Éjféltájban lámpavilágitás
                        ébresztett föl. A kövér szakácsné ment ki mécscsel kezében, nagy dörmögve,
                        mert a kamarában gyanus zörejt hallott. Én is utána mentem s benyitva, a
                        kamarában az ürü­czombok és egy széttagolt szarvas között, egy kicsinyke
                        állatot láttam rágcsálni, amely fénylő szemeit ránk meresztette. Jessy, a
                        szakácsné, nagy mérgesen felkapta a keze ügyébe eső ürüszivet s ezt vágta a
                        macskának nézett állatkához. A mi ezután következett, az leirhatatlan!
                        Egyszerre oly iszonyuan öldöklő fojtogató szaggal telt meg minden körültünk,
                        hogy fulladozva, szédelegni, tántorogni kezdtünk. A kövér néger szakácsné
                        oly iszonyu hangon hörgött, mintha valami vadállatot fojtogatnának és az
                        ajtószárfába kapaszkodott, hogy le ne rogyjék. A tehenek, lovak, kecskék
                        bőgni kezdtek s kötőféküket rángatták és szaggatták el s egészen
                        megvadultak; a baromfiak, galambok támolyogva, süketitő zajjal s ijedten
                        menekül­tek; az egész ház rengett a lármától s a megvadult állatok
                        dobogásától; a macskák, kutyák vonitva, miákolva menekültek ki a házból s
                        ezekkel menekült eszeveszetten minden élő s orditva menekültek Jessy
                        asszony, férje és két fia a három szálló vendéggel együtt. Én is majdnem
                        négykézláb jutottam el a kapuig, mert oly szédülés és hányás fogott el, hogy
                        nem birtam egyenesen állni. Valamennyien az éjszaka közepén a szomszéd
                        ligetbe menekültünk, a hol lobogó tüz mellett vártuk a reggelt. Reggel pedig
                        a kamrában levő minden élelmiszert s a kamra hátulján lévő ólat el kellett
                        égetni, mert az iszonyu szagtól nem lehetett semmit sem használni; sőt még a
                        házban sem lehetett megmaradni, mert a kimenekült lovak és szarvas­marhák
                        kitépték magukat gazdáik kezéből, mikor vissza akarták ólaikba vezetni, ugy
                        hogy - szerencsére nyár lévén - egész télelőig a liget előtt egy uj,
                        ideiglenes tuskóházat kellett építeni, mig amaz iszonyu szag el nem
                        párolgott a lakóházból.”</p>
                    <p>Hogy minő tartós, elpusztithatlan, pestises erejü szag ez, arról Siedhof
                        német ültetvényesnek volt alkalma meggyőződni. Ennek két fia ugyanis
                        alkonyattájban sétálni ment a farmtól nem messze fekvő pamutfaligetbe. Az
                        egyik testvér hátrább maradva, látta, hogy bátyja nagy öröm­mel integet
                        neki, mert egy nagyon csinos, kis állatkát látott ugrándozni s keresgélni a
                        bokrok között. A többit, az ifjabb testvér így adja elő: „A kis állatka,
                        mikor bátyám feléje ment, nem futott el, hanem csendesen bevárta, sőt meg is
                        hagyta magát fogni, de a másik pillanatban orditva eresztette el s mint a
                        villámütött esett össze fuldokolva. Én segélyére akartam sietni, de valami
                        rettenetes szag annyira elkábitott, megriasztott, hogy hazafelé futottam.
                        Néger szolgánk mindjárt tisztában volt az esettel, mert befutott a házba, s
                        onnan egy csomó holmival a tópartra sietett. Aztán bátyámért ment, a kit már
                        utban talált. A maga lábán jött, de annyira tántorogva, hogy csak egyik
                        fától a másikba fogódzva tudott egy-egy lépést tenni; sápadt volt, mint a
                        halál, a fuldoklástól és szivdobogástól beszélni sem tudott, azt hittük,
                        hogy minden perczben megszakad és megfullad a nagy hányástól és
                        erőltetéstől.</p>
                    <p>Néger szolgánk, Yumbo, a házhoz közel sem eresztette, hanem beleállitotta a
                        tóba és ott le­szed­ve róla minden ruháját, tetőtől-talpig behabozta a
                        nagyon erősszagu yucatan-szappannal, ötször-tizszer egymásután, ruháiba
                        pedig egy követ göngyölve azokat messze a tóba hajitotta; azután végig
                        dörzsölte testét finom homokkal, majd ujra a szappannal ment ki, s addig
                        mosta, dörzsölte, mig bele nem fáradt, de az a rettenetes szag csak nem
                        tágitott. A házunk ablakait be kellett zárni, mert anyám és nővéreim
                        roszszul lettek, ha a szél a tópartról be-bevitte a szagot hozzájuk. A
                        fürdetés után Yumbo végig füstölte bátyámat szagos szömörcze ágakkal,
                        amelyek­nek füstje tudvalevőleg szintén a legerősebb illatok közé tartozik s
                        megsemmisiti a leg­megátalkodottabb szagokat is és megfüstölte a tiszta
                        ruhát is, hogy a szömörcze füst beegye magát, de még mindig nem tudtam
                        közelében megmaradni. Végre egy nagy üveg otkolont küldött ki anyám, ezt is
                        reá öntöttük egészen és még igy sem mehetett be a házba, hanem három hónapon
                        keresztül, Yumboval együtt a czukornád-malomban laktak, amely épen
                        szünetelt. Csizmái ujak lévén, ezeket Yumbo nem dobta el, hanem először
                        klórmeszes vizzel kimosta őket, majd lugba mártogatta, végre szömörcze
                        füstre akasztotta. Három hó­napon keresztül lógott a füstön, de borzasztó
                        szagából még sem veszitett, ugy, hogy végre is el kellett a kert végében
                        ásni. Öt lábnyi mélyen volt elásva s mégis, a következő tavaszszal, ama
                        helyet még jó ideig meg lehetett találni, mert a szag állandóan fölverte
                        magát s felkeverte a gyomrát mindenkinek, a ki arra felé vetődött.”</p>
                    <p>Szükségtelen a Surilho vagy Chinga természetét bővebben vázolni, mert a
                        fentebbi példákból és a következőkből eléggé kiviláglik, hogy nagyon
                        szeszélyes, sokszor lobbanékony ter­mészetü; néha egészen közelre bevár,
                        néha pedig még kis zörej és lármára is kilövelli nedvét farkalatti
                        mirigyeiből. E mirigyek izomerője oly erős, hogy 3-3½ ölnyire lövelli szét
                        porló sugárban, akárcsak valami permetező-készülék. E mellett rettenetes
                        fegyverét egészen öntuda­tosan használja s annyira meg van pokoli hatásáról
                        győződve, hogy még azután sem menekül. Semmiféle ragadozó állat sem támadja
                        meg, ugy ezek, valamint a kutyák is ösztönszerüleg kerülik s csakis a
                        fiatal, szeles, tapasztalatlan kutyák merik megtámadni. A megtámadott
                        Surilho nyugodtan, csendesen várja be a megfelelő távolságra támadóját s
                        ekkor farkát fel­emelve, kissé oldalt fordulva - quasi megczélozza - zuditja
                        rá nedvét. Az igy talált vadász­kutya azután félő, ijedelmes vonitással
                        rohan a világba, sem hivás, fütty, parancsnak nem engedelmeskedik többé!
                        Ritka, a melyik haza megy, mert e büz a nagyvilágba üldözi őket. Hanem
                        beveszik magukat valami erdőbe s ott belefeküsznek az iszapba vagy a földet
                        turva, akarják ledörzsölni magukról azt az üldöző szagot, s a legtöbbnek az
                        a vége, hogy az éhség, undor és a folytonos szaladgálásban elbetegesedve,
                        elpusztulnak.</p>
                    <p>Szintén mulatságos Fröbel entomologus és utazó esete, bár ő épen nem találta
                        mulatságosnak, mikor Capito közelében éppen rovarokat gyüjtött, midőn
                        zörgést hallva háta mögött, hátra­fordult. Nem ismerve a Surilhot, valami
                        nyestfélének gondolta és botja után kapott, de már első mozdulatára a
                        Surilho szőrét borzolva, duruzsolt és lábaival ide-oda tappogott, majd a
                        farkát felemelve, váladékával annyira befecskendezte Fröbelt, hogy ez azt
                        hitte, hogy feje szakad szét és szemei ugranak ki az iszonyatos büztől s
                        tüstént megfullad a léghiánytól. Nem tudva, mitévő legyen, futva rohant a
                        városba. De a merre ment, mintha maga a pestis lett volna, rohantak szét
                        előle az emberek s lakása elé érve, ennek minden ablakát, ajtaját, de még a
                        kapuját is csukva találta. Kért, könyörgött, fenyegetődzött, nem használt
                        semmit, sőt még őt kezdték fenyegetni, hogy ha nem megy ki rögtön a
                        városból, hát elégetik ruhástul, minde­nestül. Végre jó pénzért akadt néhány
                        könyörületes lélek, ki haját, bajuszát, szakállát leborot­válta, ruháit a
                        városon kivül elégette, magát pedig a Quipo-tóban kefével és szappannal vagy
                        35-ször ugy megmosta, hogy kinjában orditani kezdett, mert azt hitte, nem a
                        rendes bőre van meg, hanem valami tüzes asbest-lepedőbe burkolták. De ez
                        mind nem használt, az a rettenetes szag csak megmaradt, végre óriási tüzet
                        raktak s a szerencsétlen utazót pár órán át füstölték, hogy majd megfulladt
                        - és leveles ágakból kunyhót tákoltak össze számára lakásul, mert még a
                        városba sem eresztették be többé.</p>
                    <p>Volt alkalmam fogságban és a drezdai állatkertben tanulmányozni a Surilhot.
                        Ha békén hagy­ták és nem ingerelték, egész közelről nyugodtan lehetett nézni
                        s nem használta vesze­delmes fegyverét. Egyetlen egyszer történt, hogy egy
                        uri ember bottal piszkálta az alvó állatot; ez kurrogva, berzenkedve,
                        befecskendezte és noha ez a szag is leirhatatlan büzös volt, de - ugy
                        látszik - az európai klima, a mesterséges és nem igen változatos táp, nem
                        fejlesztette oly penetránssá váladékát, mint hazájában. A másik ok az
                        állatka fiatalsága és az volt, hogy nő vala, miután mennél öregebbek,
                        valamint a himek váladéka is jóval erősebb, mint a fiataloké és a
                        nőstényeké.</p>
                    <p> </p>
                </div>
                <div type="chapter">
                    <head>
                        Kigyóbűvölők, kigyóigézők és a kigyókő.
                    </head>
                    <p>A történelemből ismeretes, Egyptus királynéjának, a szép Cleopátrának
                        tragikus halála, ki, nehogy a rómaiak megalázott foglya maradjon, virágok és
                        gyümölcsök közé rejtett Aspis-kigyót lopatott be szobájába s maratta vele
                        halálra magát. Már az ó-korban ismerték ezt a rettenetes mérgü kigyót
                        annyira, hogy az ős-egyptomiak őt, mint az éberség és figyelem jelképét az
                        Istenek szobrainak tiaráin elől ábrázolták s majd Urem, majd Aspis nevezet
                        alatt tisztelték s mint a világ őrzőjét és fentartóját a földgömb két
                        oldalára alkalmazták. Ázsiai rokonát, a Szemüveges kigyót pedig az
                        ősindiaiak tisztelték szentül s látható még ma is a templomok falain képe,
                        sőt a singálók Ceylonban máig is szentként tisztelik s adóznak neki. Egész
                        Egyptomban, valamint Afrika déli részén igen bőven él s a lakott vidékeknek
                        valóságos ostorát képezi, mert nemcsak Afrikában, de az egész világon a
                        legmérgesebb kigyók egyike. Szinezete barnás-vörös, feje kicsiny, nyaka
                        szivalakun van megvastagodva s ha ingerlik ez a megvastagodás szélesen
                        kitágul, mi szerfelett rémletes kinézést kölcsönöz neki, annak daczára, hogy
                        a legkifejlettebb példány sem haladja tul a 4½ lábat. De nagyságát pótolja
                        féktelen, vad, támadó természete, ugy, hogy ha fölzavarják nyugalmából,
                        nyilsebes ugrások­kal, farkahegyére ágaskodva, rohanja meg ellenét s dühe
                        oly határtalan, hogy utána még a fára is felkuszik s a vizbe is beleveti
                        magát s ha igy sem éri el, mérgét reá lövelli. A kigyóbűvölők - mint alább
                        elmondjuk - daczára veszélyességének, méregfogait kitörve, zeneszóra
                        tánczolni tanitják; ha fejehátulját hüvelykükkel megnyomják, botegyenesre
                        kinyulik s oly görcsös merevségbe esik egyidőre, hogy mint egy pálczával,
                        suhogtatni lehet vele. Egy ujjnyomásra megszünik e merevség s ujra feléled -
                        tehát ezzel könnyen megmagyarázható Mózes azon csodatétele a Pharao előtt,
                        hogy eldobván botját kigyó lett belőle s ujra felvéve, megint bottá
                        változott. Afrikában a kigyóbűvölők szerfelett nagy számmal vannak, ugy,
                        hogy minden nagyobb városban, a piaczon vagy bazárokban naphosszat lehet
                        látni mutatványaikat. Lenz, a hires ophiolog következőleg ir le ily
                        jelenetet: Memphisben időztem s egy hires arab fogadó­ban voltam szállva,
                        melynek udvarán egymást érték a különféle mutatványok s az udvar is, mintha
                        csak e czélra lett volna teremtve, ugy nézett ki a körülfutó
                        oszlopcsarnokkal s közepén két vén sycomor fával, mint valami keleti
                        regebeli szinpad. Ott hüsseltem a csarnokban, midőn figyelmemet két magas,
                        szikár arab vonta magára, kik viasz-pálmafáklyákat erősitettek meg
                        mindenfelé, melyeknek fénye, majdnem nappali fényt varázsolt a körded udvar
                        minden zugába. Kiváncsian vártam, mi lesz ebből? Az egyik leült, a másik
                        pedig terjedelmes bőr­zsákot lökött a földre, melyből öt kigyófark csüngött
                        ki. Daczára, hogy a kigyók szinei nem voltak egyenlők, rögtön felismertem az
                        afrikai Paizsócz-viperákat (Naja haje), a mindenkitől rettegett
                        Aspis-kigyókat. A bűvölő most gyorsan mindegyik kigyó farkát tenyerei közt
                        végig morzsolgatta, mire a zsák erősen duzzadni és ugrálni kezdett s
                        egyszerre hangos sziszegés közt öt kigyófej ütötte ki magát a zsákból s
                        farkuk hegyére ágaskodva, magukat felduzzaszt­va, himbálták magukat, mire a
                        bűvölő gyorsan leguggolt s oly ügyesen s oly gyorsasággal szökdösött
                        jobbra-balra, hogy szemmel alig lehetett követni, mert a kigyók is -
                        daczára, hogy 4-6 méternyire voltak a bűvésztől, egy-egy ugrással mellette
                        termettek s ilyenkor a bűvész tenyereivel jobbra-balra pofozá őket, miáltal
                        mindinkább dühbe jöttek s majd mind az öten, majd hármasan támadtak minden
                        oldalról a bűvészre, 3-4 méter magasra és messze ugrálva. Izgatóbb és
                        félelmesebb játékot ennél nem láttam s fokozták a jelenet borzalmasságát s
                        iszo­nyát az arab nézők sötét arcza, villogó szemei, a világitás sajátságos
                        fénye s az idegenszerü környezet. A kigyók szemei kidióztak s zöldes
                        ragyogással meredtek gazdájukra, nyakuk puffadásig kiszélesült s mikor
                        támadásaik hevessége tetőfokát érte, a bűvész felugrott s a lebegő fehér
                        burnusa szélébe kapaszkodó kigyókkal körben kezdett forogni... ebben a
                        percz­ben megszólalt a kis bambuszfurulya hangja, melyen a másik bűvölő
                        játszott, ki eddig csak tétlen nézőként szerepelt, mire emez megállott s a
                        kigyók egyszerre a földre ereszkedtek, szemeik fénye lelohadt s nyakuk
                        duzzadása megszünt - és farkuk hegyére ágaskodva, a zene ütemeire, hol
                        lassan, hol sebesebben himbálták magukat jobbra-balra, majd aprókat
                        szök­döstek körben a bűvölő körül. A mig a zene sebes ütemben és hangosan
                        szólott, addig a kigyók magasan ágaskodva, himbálództak, de a mint
                        fokozatosan lassulni kezdett, mind alább és alább ereszkedtek s végre, mikor
                        halkan, alig hallhatóan zengett a fuvola, egészen a földre ereszkedtek s
                        mozdulatlanul hevertek a bűvölő körül. Ekkor a bűvölő a két legvénebb kigyó
                        tarkóját hüvelykével gyorsan megnyomta, mire mindkettő egyszerre ugy
                        elmeredt, mintha egy vörösbarna pálczává változott volna; a bűvölő
                        suhogtatott vele, s mutatta, hogy meggörbiteni sem lehet, annyira merevek s
                        hozzám jöve, felnyitotta mindkettő száját. Rémülten huzódtam félre, mert
                        mindkettőnek teljesen ép volt a méregfoga.</p>
                    <p>Intettem a bűvésznek, hogy most ébreszsze fel. Földre veté mindkettőt s
                        gyorsan hátraugorva, tarkójukat hüvelykével megnyomta. A két szörny - minden
                        átmenet nélkül, oly villámgyorsan szökött fel s rontott ujra a bűvésznek,
                        hogy szinte nem akartam hinni szemeimnek - de a felcsendülő halk fuvolahang
                        pár percz mulva ujra az elébbi lankadt aléltságba merité őket. Ekkor a
                        bűvölő mind az öt kigyót minden óvatosság és elővigyázat nélkül felmarkolta
                        és zsákjába hányva, társával eltávozott, hogy másik fogadóban ujra kezdje
                        életveszélyes mutat­ványait.</p>
                    <p>A paizsócz-viperák csupán Afrikában és Ázsiában élnek - s tulajdonképen a
                        viperák család­jába tartoznak s e két világrészben legismertebb s a
                        legféltebb kigyók közé tartoznak. Fajtáik nem számosak s a több különnemü
                        elnevezés részint szinváltozásaik, részint azon tartomány­ból veszi
                        eredetét, hol tartózkodnak. Igy van az afrikai paizsócz-vipera, a capföldi,
                        a dülény­ded pikkelyü, melyek azonosak az elsővel s csakis nagyságuk,
                        szinezetük halványabb vagy élénkebb voltától nyerték eltérő neveiket.
                        Afrikában a kigyómarások általi halálozás majdnem Indiával versenyez, mert
                        az izzó forróság, a kedvező talajviszonyok nagy mennyiségben termelik e
                        szörnyeket, még a mellett, hogy fajtáik ugyis számosak s marásuk
                        menthetlenül halálthozó. Már a biblia is, mint országos csapást emliti e
                        kigyókat s felemlit néhányat név­szerint is, melyektől óva óv. Igy a
                        homokpusztákon bőven otthonos a szarvas-vipera (Cerastes cornutus), e másfél
                        lábnyi barna-vörös, setéten és világosan foltozott kigyó, mely szemei felett
                        két szarvforma kinövést visel. Ennek szine annyira egyezik a homokkal, hogy
                        alig lehet észrevenni; e mellett be szokta magát ásni a homokba, ugy hogy
                        csak két szarvacskája és fej­tetejének egy része látszik ki; ekkép madár,
                        emlős, a homokba hullt tüskés magocskának véli, az ember meg pláne meg sem
                        látja, igy marása szinte kikerülhetetlen! Jó féllábbal nagyobb az egyptomi
                        szarvas-vipera (Vipera cerastes) és az efah-vipera (Vipera echis) ezen
                        kurta, tömzsi, másfél ujjnál alig hosszabb kigyó, mely a bibliában is Ephah
                        néven neveztetik, melyek mind Afrika lakói, - ez utóbbi azonban Dél-Ázsia és
                        a Kelet-India szigetein is honos, s annyival is inkább veszélyesebbek, mert
                        méreg-mirigyeik nagyok és oly bőven választják el a mérget, hogy 18-22
                        galambot lehet egymásután megmaratni velük, a nélkül, hogy a méreg hatása
                        csökkenne. Két példánynak méreg-mirigyeit, - melyek terrariumomban, egy
                        sajnos baleset folytán, eldöglöttek - megvizsgálva, a mirigyekben még 3-4
                        hajszálfinom csatornácskát constatáltam betorkollni, s igy valószinüleg
                        igaza lesz Rode-nak, ki e fajoknál, még ál- vagy tartalék méregmirigyeket is
                        tételez fel, melyek a kiürült fő méreg-mirigyek tartalmát után­pótolják
                        azonnal. Sajnos, hogy vizsgálódásomat alaposan nem végezhettem, mert későn
                        véve észre a kigyók kimulását, ezek már nagymérvü feloszlásba mentek át, e
                        mellett fejük is nagyon össze volt marczangolva.</p>
                    <p>Fajokra nézve legkevésbbé van sujtva a tengerentuli világrészek között
                        Ausztrália és sziget­világa a mérges kigyóktól; sőt egyideig mentnek hitték
                        e földrészt a tropikus égöveknek ezen átkától. Azonban az uj-hollandi
                        fegyencz-gyarmatok fegyenczei jelentést tettek a kormány­zónak, hogy a
                        végtelen fűfa-, haraszt- és Eucalyptus-erdőkben, - a hol dolgoznak -
                        különösen a nedves és árnyékos helyeken egy kigyófaj él, melynek marásától
                        már többen meghaltak a legiszonyubb kinok között. Ez a halál-kigyó
                        (Acantophis antharicus), s a viperák családjába tartozik és szintoly
                        csudálatos alkatu, mint ezen világrész legtöbb állata, mert farka végén egy
                        tüskealaku, kemény, hegyes kinövést visel, melylyel a benszülöttek állitása
                        szerint ép oly halálosan tud ölni, mint méregfogai harapásával. Érdekes ezen
                        kigyófajnak családi élete; him és nő folyton együtt tartózkodnak és ha
                        veszély közeledik, a nő azonnal valami lyuk vagy bokor alá buvik, de a him
                        bátran állást foglal, s villámgyors ugrással szökik előre és sebzi meg
                        áldozatát, s a halál legkésőbb 10 percz alatt bekövetkezik; mindössze három
                        válfaja él, s legveszélyesebb közöttük a Fekete Halál-kigyó (Acantophis
                        porphyriaca), mely annyira ragaszkodik nőjéhez, hogy ha ezt agyonverik,
                        képes a nyomon követni és halálra marni az illetőt, ha ez a környéken üt
                        tanyát, mert állitólag szaglása - mi a kigyóknál elég csudálatos -
                        szerfelett finom és éles.</p>
                    <p>Az ó-kori „füszerek országa,” a mesés és gazdag India, hazája a már az
                        ó-korban is ismert félelmes Szemüveges kigyónak (Naja tripudians), mely
                        Indiában a Himalaya hegység tövétől egész Jáváig s a Malabarpartoktól a
                        Philippini-szigetekig mindenhol bőven honos s hogy a benlakóktól mennyire
                        félt és rettegett - annak daczára is, hogy Ceylon szigetén s India nagy
                        részében vallásos tiszteletben részesült s részesül ma is - azt mutatja neve
                        is, mert Bis Cobrának (huszszoros mérgü kigyónak) nevezik. Ez a spanyolok és
                        portugallok Cobra di Capello-ja s közeli rokona az afrikai Aspis-kigyónak,
                        de ezt a rokonát, vadság, erő, gyorsaság és támadásban sokszorosan
                        felülmulja: szerfölött veszélyessé teszik, villámgyors ugráló moz­dulatai,
                        mert ugy pattanik, mint a kieresztett aczélrugó, hogy előle menekülni szinte
                        lehe­tet­len. Hat, nyolcz lábnyi nagyra megnő s izomereje megfelelő
                        nagyságának. A legszebb kigyók egyike, mert felszine majd setét-, majd
                        világos-vörös gesztenyebarna, alul sárgás és sziv­alakun megvastagodott
                        nyaka, mely ingerelve, szélesen, vastagon felduzzad, szintén sárgás s ezen
                        van azon szemüvegalaku sötétlő rajz, melytől nevét is nyerte,
                        Egyiken-másikon ezen szemüvegrajz majd fénylő-fekete, majd barnás, majd
                        szabályos, majd kissé szétfutó, de min­den­esetre emeli e kigyófaj borzalmas
                        kinézését, a mihez a kis fej vadul szikrázó szemeivel is hozzájárul.</p>
                    <p>Csudálatraméltő az indiai kigyóbűvölők azon bámulatos sajátsága, mennyire
                        ismerik e kígyó szokásait és tartózkodó helyeit, de még csudálatosabb az az
                        eszeveszettségnél is nagyobb vakmerőségük, a melylyel e vad és veszedelmes
                        jószágokat fogdossák; mert egyetlen elhibá­zott mozdulatnál, vagy fogásnál
                        menthetetlenül áldozatul esnek a méregnek, daczára, hogy örökké velük
                        hordoznak egy érczedénykét, telve izzó parázszsal s ebben egy drót-darabka
                        izzik folyton, hogy a sebet azonnal kiégethessék, de e mellett még egy
                        bizonyos növény gyökereit is rágcsálják, mely a részegséghez hasonló
                        kábulatot okoz.</p>
                    <p>Egy ilyen kigyóbűvölőt legjobban egy kitanitott vadászebhez, vagy egy
                        ragadozóhoz hason­lithatni, mely ugyszólván megérzi a földön és levegőben
                        áldozatának nyomait ott is, s a hol más, legélesebb szemmel, semmit sem lát,
                        ott ő észreveszi a kigyó nyomait s ezen nyomokon haladva, a legtöbb esetben
                        feltalálja azt a rejtekhelyet, hová elhuzódott.</p>
                    <p>Egy angol tourista-társaság, melyben néhány hölgy is résztvett, reggelizni
                        egy virágzó nauclea- és fahéjbokrokkal benőtt tisztáson telepedett le egy
                        óriási szent-figefa árnyékában. A társaság a legvidámabb hangulatban volt,
                        mert az ezerféle virág illatától átfült levegő szinte el­mámorositotta őket,
                        ugy, hogy a hölgyek a reggeli után virágokat gyüjtve, a férfiak kalapjait
                        akarták megkoszoruzni, mire különösen az illatos nauclea-bokrok füzérformán
                        lecsüggő ágai szerfelett alkalmasak voltak. A hölgyek egyike éppen a közeli
                        dúsvirágu bokor ágait akarta letörni, midőn a pár lépésnyire fekvő bozót
                        szétnyilt, s abból egy benszülött lépett elő, hátán egy puttonyforma fonott
                        kosárral és sietve kiáltott a hölgyre, kezeivel gyors tiltó mozdu­latokat
                        téve. A hölgy nem értette ugyan a szavakat, de meglepődve az idegen
                        megjelenésétől, tétovázva megállt, - de annál jobban megértették a társaság
                        férfi tagjai, mert rémülve ugráltak fel, s kiabáltak a hölgyre, hogy
                        távozzék ama bokortól, mert ott egy szemüveges kigyó rejtőz­ködik. És
                        csakugyan, ugy is volt.</p>
                    <p>A benszülött kigyóbűvölő, földre szegzett szemekkel, lassan közeledett a
                        bokor felé, az apró virággal megrakott hangabokrokat vizsgálgatva és alig
                        volt két lépésnyire a bokortól, midőn ennek levelei megzördültek és egy
                        világos vörös-barna fark, majd a kigyó többi teste lett látható, a mint
                        gyorsan menekülni és elrejtőzni akart a talaj sürü hangabokrai között. De a
                        kigyóvadász nem hagyott neki erre időt, hanem kis bambus furulyáját elővéve,
                        játszani kezdett, mire a kigyó rohamos mozdulatai megszüntek, s csak lassu
                        mozdulatokkal kúszott a bűvész felé, ez pedig felhasználva a kedvező
                        pillanatot, - előzőleg azonban a társaság tagjait a legnagyobb csendre intve
                        - a fent leirt módon megragadta a kigyót farkánál fogva - s jobb kezét
                        villámgyorsan végigcsusztatva rajt, megmarkolta nyakát, hogy nem
                        haraphatott, bármiként erőlködött is - s egy kis facsipeszszel mindkét
                        méregfogát kitörve, háti kosarába hajitotta a többi közé.</p>
                    <p>A bűvész azután elmondta a társaság kiváncsi tagjainak, hogy ezt a kigyót már
                        jó ideje nyo­mozza és hajszolja, de nagyon ügyesen el tudott siklani és
                        bujni előle, de ő a kigyó nyomait követve, mégis reátalált s egyuttal
                        gratulált a félelemtől még mindig halavány hölgynek, hogy éppen idejében
                        érkezhetett, mert ha a kigyó meg nem érezte volna az ő közellétét, hát
                        reá­vetette volna magát és megmarta volna a hölgyet, mielőtt csak egy
                        virágot is szakaszthatott volna, „mert a szemüveges kigyó nagyon támadó és
                        dühös természetü, - folytatá a kigyó­bűvölő, - s nem várja meg, hogy őt
                        támadják meg, hanem ő támad először és sokszor 1-2 öles ugrással veti magát
                        áldozatára. De én tőlem félnek - végzé szavait - s már messziről megérzik
                        közeledtemet és a helyett, hogy támadnának, menekülnek előlem.”</p>
                    <p>Schomburgk csakugyan megerősiti a tényt, hogy a mérges kigyók nagy része, de
                        különösen a szemüveges kigyók megérzik a kigyóbűvölők közeledtét és rohamos
                        gyorsasággal mene­külnek előlük; hogy mi lehet ennek az oka, megfejteni sem
                        ő, sem más nem tudta, de tény, mert többször látta, hogy a mig az ő tőle
                        vagy mástól felriasztott vagy háborgatott kigyó dühösen ellenük fordult s
                        támadásra készült, addig különösen az öreg és tapasztalt kigyó­bűvölők elől
                        oly rohamosan menekültek, hogy csak ugy mozgott és ingadozott bele a fű.</p>
                    <p>A társaság férfitagjai kiváncsiak voltak a kigyó nyomaira s kérték a bűvölőt,
                        hogy mutassa meg nekik e nyomokat.</p>
                    <p>De csak akkor bámultak el igazán, mikor ez mutogatni kezdte az irányt,
                        melyben a kigyó haladt a hangabokrok között és ők nem láttak semmit, még
                        csak egy lenyomott, félrehajlott fűszálat sem. De követve a bűvölőt,
                        meggyőződtek szavai igazságáról, mert jó távolban pihenő helyüktől, a talaj
                        egy része szikes, quarczos homokból állott s ebben már aztán határozottan
                        láthatók voltak a kigyó testének hullámvonalai, egész addig, mig csak e
                        nyomok el nem vesztek a hangabokrok között.</p>
                    <p>Schomburgk beszéli, hogy Bengáliában egy kigyóbűvölő előtt azon kivánságát
                        nyilvánitotta, hogy szeretné látni, mint csalják elő a kigyókat s mint
                        vadászszák és jutalom igérete mellett kérte a bűvölőt, hogy vigye őt magával
                        egy ilyen vadászatra. „Akarod látni? Jó; jer velem azonnal”, - felelé a
                        kigyóbűvölő. „Messze megyünk?” - kérdé Schomburgk. „Dehogy, csak addig a
                        csalitig.” Schomburgk kételkedett, hogy itt, a lakások közelében, alig 60-70
                        lépés­nyire eső, száraz, de sürün benőtt talajon szemüveges kigyót
                        találjanak, de mégis elment a kigyóbűvölővel. Ez figyelmesen vizsgálódott a
                        talajon mindenfelé s alig mentek 80-90 lépésnyire, megállt, hátra intette
                        Schomburgkot és övéből sipocskát véve elő, játszani kezdett. Mintegy 5 percz
                        mulva Schomburgk leirhatlan csodálkozására öt lábnál hosszabb, élénk szinü
                        példány bukkant elő a fűvel és törmelékkel félig elfedett lyukból s lassu
                        mozgással, magasra emelve fejét, kuszott a bűvölő felé. Ez kissé oldalt
                        fordult, mire a kigyó is ez irányba siklott s mikor farka hegye a bűvész
                        felé fordult, ez gyorsan lehajolt s baljával farkahegyénél fogva felkapta a
                        kigyót, mig másik kezét végigcsusztatva rajta, fejét erősen megmarkolta, ugy
                        hogy a kigyónak szája szétnyilt ugyan, de nem haraphatott. Ekkor is
                        facsipeszszel kitörte mind a két méregfogát s a feldühödött, csavargó,
                        tekergő kigyót néhányszor beleharaptatta egy vastag gyapotnemez-darabba,
                        hogy a fogtöredékekbe ömlő méreg felszivódjék, azután a kigyót háti­kosarába
                        lökte a többi közé. „Egy félóra alatt e módon ugyanazon a környéken négy ily
                        szörnyeteget fogott s tett ártalmatlanná - beszéli Schomburgk - s egészen
                        elszörnyedtem, hogy e halálos mérgü dög ily hallatlan mennyiségben él a
                        száraz, de növénydús helyeken. Igy nem csodálkozom, - folytatja - ha a
                        kigyómarások folytán Indiában évente 20-25,000 ember hal meg, legalább ennyi
                        kerül nyilvánosságra, de még mennyi lehet a belső, alig cultivált vidéke­ken
                        az áldozat, melyek az erdőségek és vadonokkal el vannak a cultivált
                        területektől zárva.”</p>
                    <p>A kigyók előszeretete és vonzódása a zenéhez már az őskorban is ismeretes
                        volt, hiszen Jeremiás is beszél erről a bibliában és a zsoltárokban; de ezen
                        vonzódás legjobban e kigyó­fajnál nyilvánul. Mintha nem is e vad,
                        ingerlékeny dög lenne, ha zeneszót hall, mert a legfék­telenebb dühtől,
                        egyszerre a legnagyobb szelidség és kábultságba esik, már az első
                        zene­hangokra; daczára ennek azonban a kigyóbűvölő mégis vakmerőn életével
                        játszik, minden fogásnál, - bár igaz ugyan, hogyha a kigyót farkavégénél
                        fogva megkapjuk és függélyesen fejjel lefelé lógatjuk, nem tud oldalt, vagy
                        felfelé emelkedni, hacsak feje a földet, vagy egyéb támaszpontot nem ér -
                        mégis némelykor e kigyók nagysága, izomereje és fürgesége által ki­siklanak
                        a szoritó marokból, azért ritkán láthatni 4-5 lábnál nagyobbakat a
                        kigyóbűvölőknél, mert egy 6-8 lábnyi szörnyeteggel, hosszusága, nagy ereje
                        miatt, egy ember nem tud megbir­kózni. Természetesen sok mese kering ugy
                        India, mint Európában e mesterségről s némely utazó szemfényvesztésnek
                        nevezi ugy a kigyók előcsalását, mint betanithatóságát, mert az indiai
                        bűvészek ügyességben és szemfényvesztésben messze felülmulják legügyesebb
                        európai kartársaikat. Pedig ez legvalóbb tény, melyet a leghirnevesebb
                        serpentologok, mint Lenz, Schomburgk, Curriere stb., mint szemtanuk
                        megerősitenek. Természetesen a kigyók tánczá­ban nem szabad valami kecses és
                        complicált choreographiai figurákat képzelnünk, mert bizony ez nem áll
                        egyébből, mint fejük és testüknek ide-oda forgatásából s vagy magasra
                        ágaskodva, jobbra-balra, előre-hátra himbálódzásból, kisebb-nagyobb ugrások,
                        pattogások, szökdösésekből, a zenének sebes vagy lassubb ütemeihez mért
                        gyorsasággal.</p>
                    <p>Ez a tánczraidomitás Indiában és szigetvilágán a következő módon történik:
                        Mikor egy vagy több kigyóbűvölő a fogott kigyókkal hazatér, ezeket, vagy két
                        darabjával vagy hármasával, pálmából font lapos, gömbölyü kosarakba, vagy
                        fedővel ellátott kőfazékba helyezik. Kis idő mulva leveszik a kosár vagy
                        fazék födelét, mire a kigyók mérgesen fölágaskodva, kiperdülnek s ugrálva,
                        fenyegetve közelednek a bűvölő felé. Ez bottal vagy magával a kosárral, vagy
                        fazékkal fejükre, orrukra ütve, ingerli, dühösiti őket; ekkor megszólal a
                        zene, mire a kigyók tunyákká lennének, ha a bottal folyton nem ingerelnék
                        őket.</p>
                    <p>A mint a zene ütemei lassubbak, vagy gyorsabbak, a szerint ütögetik, lökdösik
                        jobbra-balra az ágaskodó kigyókat, vagy előre-hátra, mindaddig, mig teljesen
                        ki nem merülnek. Ezt az eljárást folytatják több napon s héten keresztül,
                        mig végre a kigyók a zene hangjaira azokat a mozgásokat végzik rögtön,
                        mihelyt meghallják, melyekre a bot, vagy kosár ütögetésével szok­tatták
                        őket. Az indiai kigyóbűvölők mutatványai merészebbek az afrikaiakénál; mert
                        ezek, midőn a kosaraikat leteszik, leemelik födelét és oda sem nézve,
                        belenyulnak, s a nézők elé nagy gyorsan sokszor 8-10 drb. Cobrát dobálnak a
                        földre. A kigyók az első pillanatban, a hányan vannak, annyifelé akarnak
                        menekülni, de a sip hangjára azonnal fölágaskodnak és megkezdik
                        tánczolásaikat, ide-oda ugrálva, forogva, hajladozva, ágaskodva. Lehetetlen
                        irtózás nélkül nézni a látványt, midőn a duzzadt nyaku, halálos mérgü
                        szörnyek zöld fényben szikrázó szemeikkel, sziszegve, pökdösve ágaskodnak;
                        nyakukon ott sötétlik a szemüveg-féle rajz: a halál szemüvege; körülugrálják
                        a bűvészt, vad tekintetük folyton erre van szegezve, s ez nyakára, meztelen
                        lábszáraira és karjára tekeri őket, s majd mint ostorral csapdos velük, s
                        szinte fellélegzünk, mintha lidércznyomástól szabadultunk volna meg, midőn
                        lapos kosarába hányva, elfedi őket szemeink elől. De többször megtörténik,
                        hogy az ilyen mutatványoknak gyászos végük lesz, s a kigyóbűvölő is épp ugy
                        belehal a marásba, mint más közönséges ember; mert a kigyóknak kitört
                        méregfogaik hamar megnőnek, vagy, ha ki is van törve, a méregmirigyek azért
                        folyton termelik a halálos nedvet, s a harapásnál a nyomás folytán csak ugy
                        beleömölhetik a sebbe, a melyet a közönséges fogak vagy a méregfogak
                        töredékei okoz­nak. Azért szokás, hogy majdnem minden másodnap a kigyókat
                        felingerelve, huzamosan vastag nemez-szövetekbe haraptatják, hogy ez a
                        mérget magába szivja. Midőn a walesi herczeg Indiát beutazta, s tiszteletére
                        ama mesés ünnepélyek rendeztettek, melyeket csak India tud produkálni, s
                        melyek az „Ezeregy éj” tündérmeséihez hasonlitottak, pompában és regeszerü
                        sajátságaikkal, egy kigyóbűvölő szeme láttára halt meg az alkirályi palota
                        csarno­kában, s vele egy bayadér is, kire a felingerelt szörnyeteg szintén
                        rávetette magát és halálra marta.</p>
                    <p>Ezen emberek merészségét a nézők s lakosság bámulata, csodálkozása is folyton
                        fokozza, ugy hogy végre maguk is elhiszik mesterségük bűvös erejét és
                        sérthetetlenségét, s mind vak­me­rőbbek lesznek, csakhogy mesés és bűbájos
                        hirük növekedjék; a mellett különféle amulétek és talizmánokkal birnak,
                        melyeknek szintén csodaerőt tulajdonitanak. Igy több utazó beszél bizonyos
                        mesés tulajdonságu „kigyókőről”, mely némelyik szerint kék, mint a türkis,
                        mások szerint fekete és lyukacsos, s ezt ritkasága végett igen nehéz
                        megszerezni, és ha ezzel a sebet érintik, minden mérget kiszí. Delattre
                        kapitány megerősíti ezt. Azt mondja, saját szemével látta, midőn egy brahmin
                        megmaratta magát egy Cobrával, s a sebet a kővel megérintve, semmi baja sem
                        lett - de biz ezt bajos elhinni!</p>
                    <p>A mi e kő eredetét illeti, erre nézve is hiányzik minden biztos adat, vagy
                        ismeret.</p>
                    <p>Dr. Huxley, a hires orvos és chemikus, ki harmincz évet töltött az Indiákon,
                        hogy ennek csudáit, rejtélyeit és rettenetes mérgeit tanulmányozza, se tud
                        semmi bizonyosat mondani.</p>
                    <p>Iparkodott a tudós brahminok és bölcsek titkaiba behatolni, de se pénz, se
                        fenyegetés, se jó szó nem fogott rajtuk, nem árultak el egy szót sem azon
                        csudás mutatványok mibenlétéről, miket Huxley saját szemeivel látott ugyan,
                        de megmagyarázni nem tudott.</p>
                    <p>Ő is látta a bűbájos erejü kigyókövet, még pedig két alakban: egy világos
                        kékes-zöldes szinüt és egy feketés, lyukacsos külemüt. Nagyhirü munkájában
                        hosszasabban ir is e kőről. Szerinte ez valami felszívó és elnyelő képességü
                        vegykészitmény, de vegyelemzésre még a legmesé­sebb áron sem birt keriteni
                        egy darabkát sem, mert egy tulajdonos sem akart megválni tőle, azon
                        okadatolással, hogy igen nehezen és csak ritkán lehet ily követ
                        szerezni.</p>
                    <p>A benszülöttek állitása szerint, „ez bizonyos mérges kigyók fejében, vagy
                        gyomrában talál­ható, igen vén életkorukban, s az ilyen kigyóra szerfelett
                        nehéz ráakadni, mert a legvadonabb és legjáratlanabb erdők mélyén élnek és
                        mint királyokat a testőrségük, ugy őrzik ezeket is nagyszámu mérges
                        kigyók.”</p>
                    <p>Az audhii maharadzsa egy jó nagy olaszmogyorónyi darabot viselt talizmán
                        gyanánt gyürü­jébe foglalva, ugy hogy szükség esetén könnyen ki lehetett
                        venni, s ujra visszailleszteni, s állitása szerint már két esetben mentette
                        meg őt is a haláltól e kő, mikor vadászat közben a cobrák által megmaratott.
                        A maharadzsa aztán elmondta Huxleynek, ki különben háziorvosa is volt, hogy
                        a marás után e követ rögtön a sebre kell illeszteni, s mindaddig rajta kell
                        tartani, mig csak a kő szine meg nem változik. Mikor a kék kigyókő feketés,
                        zavaros-szinü lesz, akkor a sebből minden méreg ki van szíva, s az illetőnek
                        semmi baja sem lesz, de azután e követ tejbe kell áztatni, mindaddig, mig
                        csak elébbi szinét vissza nem nyeri, minek az a jele, hogy a beszitt mérget
                        a tej a kőből magába vette.</p>
                    <p>Huxley elmond egy, a Delattre kapitányéhoz hasonló esetet, hogy ő is saját
                        szemével látta, mikor egy kigyóbűvölő megmaratta magát egy cobrával, melynek
                        méregfogai egész épségük­ben megvoltak.</p>
                    <p>„Az elszörnyedés kiáltása tört ki belőlem - irja könyvében - mikor láttam,
                        hogy a feldühösitett halálos mérgü hüllő, hogy marta meg Raadáhbot, e hatvan
                        éven felüli öreg kigyótánczoltatót; de ez egész nyugodtan, csendes mosolygás
                        között, vett elő övéből egy kis szelenczét, s ebből egy mogyorónagy feketés,
                        szivacsos külemü követ, s ezt a sebre helyezve, egy darabka pálma­háncscsal
                        lekötötte. Lélekzetvesztetten vártam, mi lesz a vége? Meg voltam a
                        szeren­csétlen öreg haláláról győződve lelkem mélyéből, mert többet láttam
                        már e rettenetes mérgü hüllők marásától meghalni, minden orvosi segély
                        daczára. Neki is felajánlottam segitségemet, de ő nem fogadta el.
                        Tiz-tizenöt percz mulva bámulva láttam, hogy a kő feketés szine majd
                        setétes, majd világos zavaros kék szinre változott s ekkor levette a követ,
                        s egy parányi, tejjel telt cserépbögrébe helyezte. A tej szine lassan
                        egészen kékesre változott, jeléül annak, hogy a méreg a kőből a tejbe ment
                        át - erre az öreg kivette a követ - mely ujra elébbi feketés szinét nyerte
                        vissza - s elrejtette a kis dobozba övében. Daczára a látottaknak, sem
                        biztam a kő erejében, de órák multak és Raadáhbnak semmi baja sem lett.
                        Magamhoz vettem a tejet, mely alig volt egy és fél kanálnyi, s szállásomon
                        két nyul sebeibe cseppentettem belőle. Mind a két nyul néhány percz mulva, a
                        legkinosabb rángások között elpusztult. A méreg tehát csakugyan a tejbe ment
                        át.”</p>
                    <p>Maga Huxley, még az általa látottak daczára sem hisz feltétlenül, de további
                        próbákat nem igen tehetett sem ő, sem más, mert azok, kiknek ez a meseszerü
                        kő birtokukban van, egyrészt azért nem szeretik mutogatni, mert Indiában még
                        a gyémántnál is jóval becsesebb lévén e ritka kő, féltik az ellopástól,
                        másodszor pedig a benszülöttek, az európaiaknak nemhogy kezükbe nem adják,
                        de még megtekintésre se igen mutatják meg, csakis igen kivételes, ritka
                        esetekben, kivételes személyeknek adatik meg ez a ritka szerencse, igy
                        azután e mesés kőről meg kell azokkal a mesékkel és megbizhatlan adatokkal
                        elégednünk, melyeket az a kevés személy, aki látta, bocsátott közre, vagy a
                        miket e kőről maguk a benszülöttek terjesztenek és hisznek.</p>
                    <p>A szemüveges kigyók mérgét az Indiákon gyüjtik és ezzel kenik be a tőrök és
                        yattagánok hegyét, vagy a fuvópuskák és nyilak hegyeit. Természetesen a
                        legnagyobb vadat is el lehet ejteni, ha ezekkel csak egy karczolás éri is.
                        Egyes kigyóbűvölők pedig, a mint kitörik a méreg­fogakat, nagy élvezettel
                        nyelik le a zöldszinü méregcseppet róluk, azon hitben, hogy ezáltal a
                        kigyómarás mérge reájuk hatástalan marad; mert a kigyóméreg csakis a vérre
                        ártal­mas, a gyomorra nem, igy az ilyen mérgezett fegyverrel elejtett vad
                        husa is élvezhető, minden következmény nélkül, kivált ha még a seb körületét
                        ki is vágják.</p>
                    <p>Minden kigyófajt inkább lehet látni állatkertek, menageriákban élve
                        Európában, mint a szem­üve­ges kigyót, mert a szemüveges kigyófaj annyira
                        megkivánja a tropicus zónák melegét afrikai rokonaival együtt, hogy az
                        európai klimát a legjobb ápolás mellett sem birja és rövi­desen elpusztul.
                        Mikor a Singálok caravánja hozzánk érkezett, a velük levő szemüveges
                        kigyókban ritka ember gyönyörködhetett, mert ezek java része megdöglött már
                        az Európába érkezéskor nemsokára, a megmaradtak pedig örökké betegen,
                        dermedten hevertek a kosarak­ban, mert klimánk egészen elbetegesitette őket,
                        igy mutatványokat jóformán nem is produ­káltak velük.</p>
                    <p>Hosszu és fölösleges is volna azokra a szektákra kiterjeszkedni, melyek a
                        bibliai kortól kezd­ve napjainkig a kigyóimádást kultiválták, mi Afrika nagy
                        részében az egyes négertörzseknél és Amerika egyes indián törzseinél
                        napjainkban is divik, de részint ez, részint a kigyóknak rejtélyes
                        életmódja, sajátságos alakja s az a félelem és irtózat, melyet jóformán
                        mindenkiben gerjesztenek, adtak okot annyi képtelen balhiedelemre és mesére,
                        melyek a műveletlenebb néposztályokban annyi babonára és babonás vélekedésre
                        adtak okot, melyek aztán a kigyókat különféle varázserő-, csudás
                        tulajdonságokkal és képtelen hiedelmekkel ruházták fel.</p>
                    <p>Innen eredhet, hogy nemcsak Indiában, de a művelt Európában is vannak olyan
                        balgák, kik magukat kigyóigézőknek és szeliditőknek hiszik, mivel atyjuktól
                        néhány értelmetlen cabbalisticus szót és hókuszpókuszt örököltek és erősen
                        hiszik, hogy ezeknek értelmetlen elhadarása által a kigyóméregtől biztositva
                        vannak egészen. A hires ophiolog, Lenz - ki Thüringiából a viperákat majdnem
                        teljesen kipusztitotta, nagy művében a
                        következő esetet beszéli el:</p>
                    <p>Waltershausenben nagy hire volt egy Kranzle nevü embernek, mint kigyóigézőnek
                        és szeli­ditőnek. Ez mindig nógatta Lenzet, hogy engedje meg, hadd tegyen
                        próbát viperáival, s győződjék meg az ő nagy varázserejéről. Végre Lenz
                        engedett, mert maga is kiváncsi volt, miben áll ezen mesterség, s azt hitte,
                        valami veszélytelen hókuszpókusz lesz. Csak akkor rémült meg, s bánta meg
                        engedékenységét, mikor odavezette azon nagy ládához, melyben a viperák
                        voltak, s a kigyóigéző puszta kézzel, egyszerüen belemarkolt, s kikapva egy
                        nagy és vén viperát - néhány értelmetlen szót mormogva, ennek fejét szájába
                        dugta. Lenz rémültében majd megmerevült, de saját életének veszélyeztetése
                        nélkül nem segithetett a dolgon. Pár percz mulva azonban vadul forgó
                        szemekkel, éktelen káromkodás és harag között rántotta ki a kigyóigéző a
                        vipera fejét szájából s csapta vissza a ládába, s megátkozta mesterségét és
                        bű­bájosságát, mely e dögnél cserbenhagyta, mert bizony a kigyó nyelve alatt
                        megharapta őt, ugy, hogy néhányszor véreset köpött - és mielőtt még a
                        megrémült Lenz magához térhetett volna ijedtségéből, már, mint a részeg
                        támolyogni kezdett, azután a szőnyegre rogyva, valamit még beszélni akart,
                        de torkát görcs szoritotta össze, s öt percz mulva halva volt.</p>
                    <p>Népünk között is sok balhit uralkodik, mely a kigyóknak bűvös erőt
                        tulajdonit. Igy azt hiszik, ha egy eleven kigyót a puskából kilőnek, a cső
                        „mérget kap” - azaz gyorsan és biztosan öl; e mellett regélnek holmi fali-
                        és házi kigyókról, melyek szerencsét, vagy veszedelmet hoznak a házra,
                        stb.</p>
                    <p> </p>
                </div>
                <div type="chapter">
                    <head>
                       Lélek és ösztön.
                    </head>
                    <p>Descartes automatáknak, Buffon csupán ösztöneik után indulóknak mondva az
                        állatokat, megtagadnak tőlük minden szellemi tulajdont, sőt az akarat
                        szabadságát is csak az ösztönök nyilvánulásainak mondják. Ellenben Agassiz,
                        Baer, Burmeister, Barrande, Giebel, Owen, Pfaff, Queenstedt és Leibnitz stb.
                        az állatoknál szellemi életet, lelket s akaratot s bizonyos fokig egyént is
                        feltételeznek.</p>
                    <p>Legujabban Lacassagne és Flourens tettek igen mélyreható és fontos
                        észleleteket e tekin­tetben. Különösen Lacassagne, a lyoni egyetem tanára
                        mondja szerfelett fontosnak az állatok szellemi életét az emberekre nézve és
                        ebben igaza is van, mert csakis az állatokkal való összehasonlitása az
                        embereknek volna a legbiztosabb mód a tudományos psychologia
                        meg­állapitására s valamint az összehasonlitó boncztan kimutatja alakilag a
                        testrészek s csont­szerkezet hasonlóságát, épp ugy kimutathatja a szellemi
                        hasonlóságot azon anatomus, ki a lélek kedélyvilágát veszi az
                        összehasonlitás szempontjából szellemi bonczkése alá.</p>
                    <p>Nem lehet tagadni - s már Aristoteles is fejtegette ezt, - hogy az ember
                        lelke csecsemő korában semmiben sem különbözik az állatétól s csupán
                        ösztönnek engedelmeskedik akkor, mikor a tápot adó anyai emlőt keresi, vagy
                        szükségleteit, mint az állatfiókák, eviczkélés, sirás és nyöszörgés által
                        jelzi - a nélkül, hogy annak tudatában volna, hogy éhes, hogy szükségli ezt,
                        vagy azt. Sőt ezen ösztönök maradandókká válnak, az emberi lélek a
                        csecsemőben nem fog kifejlődni, hanem dermedten, szunnyadva marad, ha nem
                        fejlesztetik ki szellemi élete környezete által, s ha minden szellemi
                        befolyástól távol tartatik, mint ez történt a Feuerbach jogtudor által leirt
                        Hauser Gáspárral, ki, bünös módon születésétől kezdve 17 éves koráig egy
                        pinczébe volt bezárva és se beszélni, se gondolkozni nem volt képes, hanem
                        csak, mint az állatok, visitás és nyöszörgés által adta jelét éhségének; s
                        azon módon kellett lelkét és ön­tudatát felébreszteni s nevelni őt ujra,
                        mint egy ujszülött csecsemőt. Az Owen és Ocken természettudósok által
                        emlitett és a vadállatok közé került, s ezek által felnevelt gyermekek is,
                        épp ugy, mint az állatok, négykézláb jártak, ugyanoly hangon orditoztak,
                        mint amazok; vagy vegyük csak hazánkban a Fertő-tóból kihalászott Hany
                        Istókot, kit anyja tán kitett és a mocsárban valóságos kétéltüvé változott
                        át; beszélni, gondolkozni nem tudott, hanem csak, mint a vidra nyiszorgott,
                        fujt és nyöszörgött, ha valami kelletett neki: látott a viz alatt, s
                        csudálatos zegzugos szökelésekkel uszott, mint a békák.</p>
                    <p>Akár elfogadjuk Darwin elméletét, akár nem, az állatoktól a lelket megtagadni
                        nem lehet. Ha elfogadjuk a leszármazási theoriát, akkor kell birniuk, hisz
                        az emberi lélek ebből fejlődött ki; ha pedig nem, ugy az alábbiak eléggé
                        bizonyitják, hogy az ösztön mellett, többé-kevésbbé kifejlődött szellemi
                        élettel birnak.</p>
                    <p>Természetesen, a mint az emberi alkat a legtökéletesebb szerkezetü az
                        élővilágban, ugy az emberi lélek is hasonlithatatlanul és oly magasan áll
                        fejlettségében az állatoké fölött, a milyenné ezeket fejleszteni még
                        megközelitőleg sem lehet soha.</p>
                    <p>„Az ember a teremtés koronája”, „a világ ura” s a mi az emberek értelmességét
                        és lelki életét az állatokétól megkülönbözteti, az a reflexió; mert az
                        állatok is élnek, éreznek, tudnak, gon­dol­koznak, emlékeznek; de az ember
                        tudja, hogy él, tudja, hogy tud, érzi, hogy érez, elgon­dolja, hogy
                        gondolkozik, s okát tudja adni s önakarattal tud, minden külbefolyás nélkül
                        is emlékezni, ha akar.</p>
                    <p>Épp igy az ösztön és szellemi élet között is, nem csupán különbség, hanem
                        határozott ellentét van, mert az ösztön vak, czéltudatlan és változatlan
                        szükség, a szellemi élet és értelem pedig: akaratszerü, feltételes, a
                        körülményektől függő és változékony. „A hol megvan az értelem bizonyos
                        fokig, ott léleknek is kell lenni”, mondja Flourens, mert az egyik a másik nélkül sehol sem képzelhető.</p>
                    <p>Az ösztön vele születik az állattal, s ellenállhatatlan erő képében hajtja az
                        állatot, a nélkül, hogy ebben a szükségnek, akaratnak, vagy értelemnek csak
                        parányi kis része is lenne. Ezt teszi az állat, mert tennie kell, mert vele
                        és benne született.</p>
                    <p>Ugy az ösztön-, mint a szellemi élet terén, már évek óta vizsgálódom én is, s
                        mennél tovább haladtam e vizsgálódásokban, annál kézzelfoghatóbban győződtem
                        meg, hogy az állatok fel vannak ruházva bizonyos értelemmel, melyet az
                        ösztönnel azonositani, vagy éppen fel­cserélni, nem lehet. Mert az
                        bizonyitásra sem szorul, hogy ugyanazon fajbeli állatok egy és ugyanazon
                        ösztönökkel birnak, de különböző értelemmel vannak felruházva, mely értelem
                        egyiknél magasabb, másiknál alacsonyabb értelmi fokon áll.</p>
                    <p>Igy 1866 őszén - rokonom, Horváth hajóorvos négy fiatal hódfiókát hozott
                        (Castor fiber) Észak-Amerikából. E hódokat egy hónapos korukban választották
                        el szüleiktől s nálam 1887-ben, már igen czélszerü kalitban voltak, mégis
                        épiteni kezdtek; az általam felnevelt pelék, noha élelmük, meleg, kényelmes
                        helyük megvolt, mégis téli álmot aludtak; szintugy a fel­nevelt
                        fenyő-czinkék (Parus ater), bubos-czinkék (Parus cristatus), daczára annak,
                        hogy élelmük elég volt a kalitban, mégis bőven dugdostak el magvakat a
                        szögletekbe, repedésekbe, épp ugy, mintha a szabadban lettek volna, hol
                        élelem szükében szokták az ilyen eldugott készletet elővenni. Ez tehát az
                        ösztön, mely velük született, melyet szüleiktől nem tanulhattak, miután
                        korán el lettek választva tőlük, s annak daczára, hogy szükségük nem vala
                        ezekre, mégis megcselekedték, mert hajtotta, ösztönözte őket erre a velük
                        született, s bennük lakozó ösztön.</p>
                    <p>Hogy minő más az értelem, hogy ez csakis ugyanazon fajoknál is csupán magától
                        az egyéntől függ, erre a következő példa a legalkalmasabb: A vadászkutyákban
                        megvan az ösztön a vadászatra, de még sem egyforma jól érti minden
                        vadászkutya a vadászást, hanem egyik kitünő jó, a másik pedig
                        használhatlan.</p>
                    <p>A legtöbb faj állat, madár álmodik is. Nagybátyámnak egy vén kopója alvás
                        közben épp ugy csaholt és nyüszített, mintha hajtana; mig nagynéném
                        macskája, melynek egy czérnára kötött gombolyag volt kedvencz játékszere,
                        álmában előlábaival sokszor 8-12 perczig ugyanazon mozdulatokat, kapkodást,
                        s gurgatást tette, mint mikor nappal a gombolyaggal játszott. Némelykor a
                        kanári és Cardinál álmukban halkan egy-egy strófát énekelni kezdenek
                        teljesen eldugott fejjel; - egy szürke papagájom pedig több izben beszélte
                        álmában ugyanazon szava­kat, melyeket napközben legjobban szeretett kiejteni
                        - pedig az álmodást nem lehet képzelni gondolkodás és értelem és
                        visszaemlékezés nélkül, ösztönnek nevezni még kevésbbé, mert akkor
                        valamennyinek kellene egy és ugyanazt álmodnia.</p>
                    <p>Ugy az eddig elmondottak, mint az alábbiakból tehát kézzelfoghatólag kiderül,
                        hogy az egyfaju emlősök, mint az egyfaju madarak, mindegyike egy-egy
                        különböző egyén, s egyik a másiktól különböző characterrel, természettel és
                        értelmiséggel van felruházva.</p>
                    <p>Csak két példával illusztrálom ezt általánosságban:</p>
                    <p>A Csuklyás majmok (Cebus capucinus) közül egyesek szelid, nyájas, ragaszkodó
                        termé­szetüek, tanulékonyak, mig mások vadak, harapósak, megközelithetlenek,
                        s az értelemnek egy parányát sem mutatják; a papagájok közül pedig a
                        Kékhomloku amazonból (Chrysotis aestiva) egyes szintén magas fokban
                        tanulékony, szelid, hizelgő, ragaszkodó, s gazdája kedvét kereső, mig egy
                        másik boszuálló, ravasz, alattomos, vad, dühös, s oly kevés értelmiséget
                        mutat, mintha nem is ama fajból való lenne.</p>
                    <p>Aki mélyen, alaposan belepillant az állatok kedélyvilágába, az, a fentiek
                        mellett, még arról is meggyőződik, hogy az emberi-nem kedélyvilágából,
                        gyengéi és erényeiből szerfelett sok meg­található az állatvilág egyes
                        egyéneiben, melyektől az értelmiséget, észt, lelket megtagad­ni és ösztönnek
                        nevezni, saját jobb meggyőződése elleni megrögzött tagadás volna.</p>
                    <p>A lélekvándorlás eszméjét sem más, mint azon sok rokon szellemi vonás
                        ébresztette fel az ó-kori népekben, melyeket egyes állatfajoknál
                        tapasztaltak; látva az állatok, madarak több esetben nyilvánuló öntudatos
                        akaratát, szellemi életét, érzelmeit, ragaszkodását, jöttek azon gondolatra,
                        hogy csakis állathüvelyt magára öltött emberi lélek lehet képes az állatban
                        az emberekéhez hasonló érzelmet, kedélynyilvánulásokat produkálni.</p>
                    <p>Kezdve az anyai szeretet, gondozás és önfeláldozáson, a hűség, ragaszkodás,
                        szereteten kivül, a féltékenység, irigység, boszuállás, ravaszkodás, csalás,
                        hiuság, tettetés, szemérmesség és bujaság, emlékezés és gondolkozás,
                        valamint a magas értelem oly feltünő példáit látjuk egyeseknél, melyeket
                        csakis szellemi élet - a lélek jelenléte magyarázhat meg csupán, egyéb semmi
                        más - mert, ha ezeket is „ösztönnek” nevezné valaki, ugy az emberek között
                        is meg kellene tagadni az „egyént” s minden egyéni szellem- és
                        kedélynyilvánulást „emberi ösz­tön­nek” kellene neveznünk.</p>
                    <p>Egyes állat- és madárfajok megtámadott kicsinyeiket oly önfeláldozó
                        szeretettel védik, hogy maguk is elvérzenek és áldozatai lesznek
                        szeretetüknek a küzdelemben; fájdalmas sikoltozás és nyöszörgéssel kisérik,
                        repdesik körül azt, ki kicsinyeiket elrabolja s iparkodnak meg­menteni,
                        kiragadni körmei közül; ezzel ellentétben egyes fajok pedig - akár csak azon
                        gyer­mekeiket kitevő lelketlen anyák, közönyösen hagyják feldulni
                        fészkeiket, elrabolni fiókáikat, sőt némelykor maguk a szülők falják föl
                        fiókáikat, vagy hagyják éhen veszni őket, mint ez a sertéseknél, a
                        szénczinkénél és kanáriknál gyakran előfordul. A legtöbb madárfaj, ha akkor
                        fogatik meg, midőn kicsinyei vannak, ezek utáni fájdalmában elpusztul a
                        kalitban. Minő dühvel védi a farkas, oroszlán, tigris kölykeit; az agyonlőtt
                        majomanya és medve pedig még utolsó vonaglásaiban is kicsinyeit védi,
                        oltalmazza az ütődés és sérülés ellen, magához vonva, mellére szoritva.</p>
                    <p>Érdekes, de egyuttal mélyen megható, mint tanitják róka, farkas, oroszlán
                        stb. kicsinyeiket a vadat megfogni, megölni, vadászfortélyokra,
                        lesugrásokra, a veszély elleni menekvésekre s elrejtőzködésekre; mint
                        darabolják, szaggatják szét, sőt félig meg is rágják a prédát, hogy a
                        kicsinyek gyenge fogaikkal össze tudják rágni; minő fáradhatatlan tanitói
                        madaraink is fió­káiknak a repülés, élelem-, rovarkeresés- és evésben, hivó
                        hangjaik megértésében, az éneklés­ben... Nem-e tanitja az anya is ujszülött
                        gyermekét az evésre, beszédre, mikor már értelem­köre tágulni kezd?! Az
                        állatok értelmi köre is csak lassan, fokozatosan fejlődik és sokszor
                        bámulatos eredményeket lehet elérni szellemi életük kifejlesztése által.</p>
                    <p>Én kajdácsaimat nem üres léhaságokra tanitom, hanem olyan kifejezésekre,
                        melylyel egyik másik szükségleteiket elégitik ki. Rendszeres tanitás által
                        könnyen oda lehet vinni, hogy megérti, de meg is érteti, a miért kiabál. Ha
                        megtanulja e szavakat: alma, kávé, czukor, dió, kérni fogja ezeket azon
                        időben, mikor kapni szokta, teljes öntudat- és akarattal.</p>
                    <p>És ha kávét kér és mást kap, nem elégszik meg ezzel, hanem addig kiabál, mig
                        meg nem kapja. Sőt, ha éhes, sir, mint a gyermek; de viszont harsogva
                        felkaczag, ha állójáról véletlenül leesik, vagy, ha az ingerkedve kinált
                        falatot az ember kezéből kikaphatja. Jó kedvében fütyöl, danol; de ezt sohse
                        teszi, ha mérges, szomoru vagy beteg; egy Kék Arara egy álmos cselé­dünktől
                        eltanulta a lusta, elnyujtott ásitást; de azt sohse produkálta előbb, mint
                        este 9 óra után, mikor már ő is álmos kezdett lenni. Fejüket egyesek nagyon
                        szeretik kapartatni. Egy kajdá­csom, ha azt mondtam: „Lóra, hadd kaparom a
                        fejedet,” kinyujtotta fejét, s tollát borzolta, és legkedvesebb falatjait is
                        visszautasitotta ilyenkor; ha nem kapartam, kiabált és nyugtalan­kodott.</p>
                    <p>Nem uj eset az sem, hogy a kutya, meghalt gazdája sirjáról nem mozdult, s ott
                        éhen halt bána­tában; épp igy Kleinmayr fővicárius papagája gazdája halála
                        után szintén bánatában halt meg, gazdáját keserves hangon, siratva, nyögve
                        hitta, kereste napokon keresztül.</p>
                    <p>Emlékező tehetségük, figyelmességük jelét mutatja a következő körülmény:
                        Lágyétkü mada­raimnak magam adok enni. Egy Jamaika Troupialnak (Icterus
                        jamaicensis) és egy Fuvola madaramnak (Gymnorrhina tibicen) szerfelett jó
                        étvágyuk van, ugy hogy reggelre már nincs étkük. Rendesen 8-9 óra között
                        kapnak enni. Mikor én belépek hozzájuk, a Troupial énekelni kezd s üres
                        evővályuját kilöki, a Fuvolász pedig az üres vályuval csőrében jár-kel,
                        dörömböl kalitjában, mig enni nem kap.</p>
                    <p>Ugyane tapasztalatot tett a boldogult gróf Csáky László képviselőházi alelnök
                        is; az ő Fuvo­lá­sza is a szájába fogott vályuval járt-kelt kalitjában, ha
                        őtet meglátta s követte minden moz­dulatát - jelezve, hogy enni kér.</p>
                    <p>A féltékenység mind az emlős-, mind a madárvilágban ki van fejlődve. Az
                        oroszlán-, tigris- s farkashimek halálig küzdenek egy-egy nőért; a szürke
                        faju Inseparables (Agapirnis cana) pedig - mint nálam történt - megölt egy
                        zöld verébkajdácskát (Psittacula passerinaz)mert ez nőstényével pár
                        csőrcsókolódzást váltott, de még nőstényét is megbüntette, mert az nap
                        több­ször kergette, csipdeste és hajszolta haragosan. Épp ilyen a himgólya
                        is. A smyrnaiak és Ázsia keletén élők, sokszor mulatják magukat azzal, hogy
                        rucza és gémtojásokat raknak a gólya fészkébe. Mikor ezek kikelnek, a
                        himgólya kétségbeesett dühbe jön s csőrével agyonvagdalja nőstényét, mint
                        hütelent.</p>
                    <p>Irigyebb és bosszuállóbb teremtéseket pedig a kajdácsoknál már keresni sem
                        kell. Nem egy­szer tapasztaltam, hogy ha egyik papagájomat megcsókoltam s a
                        másikat nem, ez még 2 óra mulva is megcsipett érte; és ha nem vigyáztam,
                        odarepült a megcsókolthoz s összecsipdeste, pedig különben a legjobb barátok
                        voltak.</p>
                    <p>De a gondolkozás és megfigyelés legfrappansabb példáját a következő eset
                        bizonyitja leg­jobban, hogy minő kifejlett észtehetséggel tudnak csalni,
                        ravaszkodni s tettetni az állatvilág­ban is:</p>
                    <p>Egy Nap-papagáj (Chrysothis ochroptera) oly közel állt kalitkájával egy
                        Csufoló rigóhoz (Mimus polyglottus), hogy ennek kalitját elérte, ha fejét
                        kidugta. Hogy e pompás éneklő gyak­rabban énekeljen, egy-egy darabka
                        leveskörtét adtam a kalit drótjai közé. A Nap-papagáj­nak is folyt a nyála a
                        gyümölcs után, de tél lévén s ez drága volt, neki nem jutott. A másik nap
                        hallom, hogy a rigó fütyölt, de hangja erősebb volt a szokottnál és kissé
                        idegenszerübb is. Adtam neki egy szelet körtét. Egy negyedóra mulva megint
                        fütyölt - ujra körtét dugtam neki, mert az elébbi szelet eltünt a drótok
                        közül. Kevés idő mulva ujra hangzott a fütty, de nem ügyeltem reá; ...
                        feltünt azonban, hogy az ének folytonosan hangzik. Odamenve, látom, hogy
                        körte nincs! Lehetetlen volt, hogy a rigó e rövid idő alatt egy negyed
                        körtét evett volna meg, pedig eltünt, mert sem kalitkájában, sem a földön
                        nem volt. Ujra adtam neki és elrejtőztem. Ekkor láttam, hogy a papagáj
                        kinyult és a körtét elvette s megette... s alig 10 percz mulva utánozni
                        kezdte a Csufolórigó énekét, e mellett fél szemmel kifelé lesett, hogy
                        jövök-e? Mig ott álltam, nem nyult a körtéhez, s egy hangot sem hallatott
                        csak mikor elmentem. Többször megpróbálva e dolgot, - láttam, hogy tudatosan
                        cselekedett igy, hogy körtéhez jusson.</p>
                    <p>Flourens egy lovat emlit, mely sántának tétette magát, valahányszor befogni
                        akarák; Lacassagne pedig egy vén komondorról irja, hogy valahányszor társai
                        télen a tüzhely köré feküdve, neki nem engedtek helyet, - az udvarra rohant
                        s dühös csaholást kezdett; társai erre szintén kirohantak nagy csaholva, a
                        vén ravasz pedig besompolygott és a legjobb helyet kereste ki ez alatt a tüz
                        körül.</p>
                    <p>Meggyógyulva, persze nem kapta tovább e drága eledelt. Az első nap csak
                        megvolt, bár sokat rikoltozott, de már a másik nap borzas, kedvetlen volt s
                        betegnek látszott. Megint aszuboros piskótát kapva, vig lett. Végre
                        rájöttünk, hogy valahányszor az aszuboros piskóta eszébe jutott, betegnek
                        tétette magát. Ép igy tett egy Amazon papagáj is; ez is beteg volt egyszer s
                        néném ápolva őt, majdnem egész nap ölében tartva, kapargatta ápolgatta. Ez
                        is, valahányszor nénémhez kivánkozott, kit igen szeretett, nyögött, tollait
                        borzolta, szárnyait, farkát leeresztve, betegnek tétette magát.</p>
                    <p>A hiuság érzése különösen a pompás Lory-fajoknál annyira ki van fejlődve,
                        hogy egy kalitban meg nem türnek maguk mellett más tarka, szép tollazatu
                        fajokat. Igy egy nagy voliereból ki kellett a tarka Rosella- és
                        Pennant-papagájokat vennem, mert a loryk üzték, marták őket foly­ton, mig az
                        egyszerü, fakó szinezetü Nympha-, Sándor, Quäkker-papagájokkal baráti lábon
                        éltek. Mindjárt fürödtek, rendezték tollaikat, ha csak egy porszem hullt is
                        rá, vagy, ha meg-megsimitottam őket.</p>
                    <p>Mindenki előtt ismeretes az a mély gyülölet mely a macskák és kutyák a házi
                        nyulak és a vad nyulak között van; de néha megtörténik, hogy ily ellenfelek
                        békét kötnek egy közös czél elérésére. Ezt Mouchez constatálta Szent-Pál
                        szigetén, hol a Venus átvonulását figyelte meg; itt a patkányok és macskák
                        barátságban éltek egymással és szövetséges társak voltak az apró madarak
                        elpusztitásában.</p>
                    <p>A macska, elefánt minta-képei a szemérmességnek, mig a kutya, majom pedig az
                        immoralitás mintaképei.</p>
                    <p>Egyes fajok szerfeletti kiváncsiságuk által tünnek ki. Egyes antilop-fajokat
                        máskép nem lehet lövésre kapni, mintha kiváncsiságukat felébresztik. A
                        vadász éleseket füttyent s rikitó szinü zsebkendőjét botra kötve, lengeti.
                        Erre a félénk, vigyázó állatok kiváncsian megállnak és köze­lednek, folyton
                        csak a zsebkendőre vigyázva egészen lőtávolig. A Csufoló rigó pedig egész
                        órákig elszálldogál egyik fészektől a másikig, kiváncsian vizsgálva azok
                        belsejét, tojá­sait, a fiókákat. Ha fészket nem talál, egyes madarak hivó
                        hangjait utánozza, hogy az elrejtett fészkekben levő kicsinyek feleljenek és
                        elárulják a fészek hollétét.</p>
                    <p>A majmok észtehetsége pedig még a számolásra is kiterjed. Háromig tudnak
                        számolni. Ha valamely gyümölcsöst vagy földet ki akarnak fosztani,
                        előőrsöket állitanak ki. Ha három ember jő és elrejti magát, a megfutamodott
                        majmok nem jönnek vissza, ha két ember el is tá­vozott, mert tudják, hogy a
                        harmadik még elrejtőzve van és ha csak ez is távozott, jönnek ujra elő. De
                        már négy embernél vége van a képességüknek, mert, ha ezekből három
                        eltávozott, nem emlékeznek már, hogy a negyedig ott maradt s ez aztán a
                        rejtekből lelövöldözheti őket.</p>
                    <p>A Hamardryasok és Geladák, Afrika ez óriási majmai, meg tudják a harczost a
                        földmivelőtől különböztetni, igy, ha egy-egy durrah-, vagy tengeri-földet
                        fosztogatnak, nem rohannak vissza a hegyek közé, ha egy asszony, vagy egy
                        fegyvertelen férfi jő! Jőjjön ellenben egy fiucska lándzsával, vagy nyillal,
                        ettől rögtön megfutamodnak.</p>
                    <p>Sonnerat elefánt-vadász és természetvizsgáló szintén érdekes adatokat ir az
                        elefántok szellemi képességéről:</p>
                    <p>Egy szelid elefánt mély gödörbe esett, melyből kijönni nem tudott, se nem
                        birták kivonszolni. Rőzsekötegeket dobáltak tehát a gödörbe, melyeket az
                        okos állat folyton maga alá rakott orrmányával mindaddig, mig csak el nem
                        érte a gödör szélét.</p>
                    <p>Angolország legjobb bonneja sem viseli jobban gondját a rábizott
                        gyermekeknek, mint egy szelid elefánt. Sétálni megy velük, nem engedi őket
                        vizhez, árokhoz közeledni, vigyáz, fülel mindenfelé; elfujja róluk a
                        mosquitókat orrmányával, valamint megzörgeti a füvet, harasztot, bokrokat,
                        hogy nem rejtőzik-e ott mérges kigyó, vagy csuszó-mászó? Egy esetben Lord
                        Hastings gyermekeit és nevelőnőjét, kiket egy tigris támadott meg, védte meg
                        egy ilyen elefánt, agyontaposva a vérszomjas vadat.</p>
                    <p>A pondycheri pagoda elefántjai alamizsnát gyüjtenek a templom részére s maguk
                        fizetnek a czukornád és banánkötegekért, mit saját szükségleteikre
                        vásárolnak.</p>
                    <p>Gyönyörü jellemvonás ezen állatcolossusokban a nagy értelem mellett, még a
                        hála érzete is.</p>
                    <p>Madrasban történt, hogy a maharadzsa elefántjait mindennap fürdeni hajtották.
                        Ilyenkor az elefántcsapat a piaczon ment mindig keresztül, hol főzeléket,
                        gyümölcsöt árultak. Egyik áruló asszony, kinek bódéja is volt, az előlmenő
                        legöregebb himnek naponként hol egy köteg banánt, hol más zöldséget
                        ajándékozott.</p>
                    <p>Egyik nap e himelefánt és társai megvadultak s ezen óriási állat mindent
                        legázoló dühe elől még hajcsárjai is és velük minden élő menekült, a merre
                        látott, mert agyontiport volna min­denkit. Az árusnők is rémülten
                        menekültek, köztük az is, ki az elefántot naponként megvendé­gelé, de vak
                        rémületében pólyába kötött gyermekét ott felejtette kosarai mellett. A
                        bőszült colossus bömbölve gázolt és szórt szét mindent s odaérve a bódéhoz,
                        meglátta a siró gyer­meket. A közeli házakból rettegve nézték, mint kapja
                        fel orrmányával a kisdedet - az anya elájult - s várták, mikor fogja földre
                        vágva, szertetaposni, - de e helyett csendesen a bódé tetejére helyezte,
                        hogy utána jövő társai el ne gázolhassák és orditva, a fákat, korlátokat
                        tördelve ki - rohant tovább.</p>
                    <p>Ezen felhozott példákon kivül, még számtalan esetet lehetne felhozni, melyek
                        szintén az állatvilág szellemi élete mellett bizonyitanának - de ezen
                        elmondottakból is kétségtelenül kiviláglik, hogy az állatvilág is bir
                        szellemi élettel, bir lélekkel - mely, ha nem közeliti is meg az emberi
                        lélek nagyságát, magasztosságát, de van, létezik s az ösztönnel semmikép sem
                        azonositható egy fogalommá!!</p>
                    <p> </p>
                </div>
                <div type="chapter">
                    <head>
                       A tenger könyei.
                    </head>
                    <p>A föld szikrázó drágaköveket, aranyat, a tengerek szelid fényben csillámló,
                        szivárványtarka szinjátéku gyöngyöket adnak a föld fiának a királyok
                        koronáiba, a hölgyek diadémjaiba és hattyu nyakukra ékszerül.</p>
                    <p>Már a legrégibb korban is ismerték és minden drágakő fölé emelték
                        kedveltségben a tengerek eme termékeit, s az az átlátszóság, az a mély és
                        szelid, de mégis a szivárvány minden szinei­ben csillámló fény, valami mesés
                        nymbussal és varázszsal vette körül az igazgyöngyöket, ugyannyira, hogy
                        eredetét, képződését a legfantasztikusabb mesékbe és regékbe burkolták.</p>
                    <p>A classzicus ó-korban majdnem minden fontosabb tárgynak vagy cselekménynek
                        megvolt a maga istensége és a minek eredetét világosan nem tudták, azt a
                        csudák és mesék ködébe; burkolták és ez alól még a bölcsek és tudósok se
                        tudták egészen kivonni magukat, minek bizonysága, hogy az ó-kor két
                        leghiresebb természettudósa: Aristoteles és Plinius is, a gyöngyök eredetét
                        a legcsudásabb módon magyarázták.</p>
                    <p>Aristoteles szerint a gyöngykagylók azokon a harmathullató, csendes
                        éjszakákon, mikor az ég milliárd csillaggal fedett s a természet is álmodik,
                        feljönnek a tenger felszinére és kitárva kagylóikat, fogják fel a
                        harmatcseppeket s ezután ujra lemerülve a fenékre, megszületik bennük a
                        gyöngy. Ezt a regét Boethius idejében is hitték, csakhogy Szent-Iván
                        éjszakájára tették ennek idejét s mennél szebb, ragyogóbb Szent-Iván
                        éjszakája, annál fényesebbek a gyöngyök, mert „annál nagyobb a kagylók
                        ihlete, mely őket a gyöngyképzésre lelkesiti.” Ezen hiedelemből születtek
                        azután: „Triesmain menyegzője”, a „Harem Románcza”, „Filicaja gyöngye” cz.
                        költői művek, melyekben ezen eszme van különféle variatiókban feldolgozva.
                        Plinius szintén elfogadja e regét, csakhogy még azzal toldja meg, hogy a
                        harmatcseppek mellé a hajnali csillag sugarait is magukba szívják s ezen
                        fényes sugarak adják a gyöngyöknek szivárványszinü játékát és ezüstös
                        fényét. Apollonius azonban tagadja e mesét, azt mondva, hogy vizből
                        semmiféle szilárd anyag nem képződhetik s más reálisabb magyarázatot
                        keresve, azt bizonyitgatja, hogy mikor a hajósok olajat öntenek a tengerre,
                        a gyöngykagylók azt cseppenként feliszszák (és zárjel közt megjegyzi, hogy a
                        gyöngykagylók az olajat nagyon szeretik) és ezen olajcseppekből születnek a
                        gyöngyök.</p>
                    <p>A poëtáknak azonban egyik magyarázat sem tetszett, hanem találtak maguknak
                        költőibbet, fellengősebbet. Ők ugyanis Nereus tengeristen fekete szemü
                        leányainak, a Nereidáknak könyei­ből származtatják; majd pedig segélyül hiva
                        a Mythologiát is, a vadkantól megölt Meleager nővéneinek könyeiből, kik a
                        tengerparti sziklákon, a magányban szünet nélkül siratták bátyjukat s
                        könyeik a tengerbe hullva, gyöngyökké változtak. De az istenek máskép is
                        megakarván jutalmazni a nővérek ragaszkodó szeretetét, őket gyöngytyukokká
                        változtatták, könyeiket pedig e szárnyasok tollaira helyezték. E végből az
                        ó-kor költői előtt a gyöngyök könyeket jelentettek, Horac és Ovidius
                        verseikben a „tenger könyeinek” nevezik, mig Vir­gi­lius szerint a
                        rózsaszinü Venus- és a szivárványszinü Halyetos-kagylók sirják a gyöngyö­ket
                        s e szerint a gyöngy nem egyéb, mint megkövült köny, azért ez okból hullatta
                        könyeivel vegyest egyenként drága gyöngyeit férje ravatalára a szép Cleto, a
                        dusgazdag és hires Nolanus szobrász vigasztalhatatlan özvegye is, mesésfényü
                        villájában.</p>
                    <p>Mikor a pazarlás és fényüzés a rómaiaknál annyira lábra kapott, az
                        igazgyöngyöket a gyé­mántoknál és minden drágakőnél jobban kedvelték és
                        becsülték. Ez okból a gyöngy­kereskedés oly nagy mérveket öltött, hogy külön
                        hajók, egész kis flotillák - egyedül csak gyöngyvásárlás czéljából keresték
                        fel az indiai kikötőket. Plinius, „Liber de Lapid. protios. cz. 61.” czimü
                        munkájában sokat ir az őrült fényüzésről, melyet a római gazdag és előkelő
                        hölgyvilág a gyöngyök utáni vágyában üzött. A legértékesebb és legkedveltebb
                        ékszerek nagyobbrészt csakis keleti gyöngyökből álltak és azon egyes nagy
                        csüngő gyöngyöket, melyeket függők gyanánt füleikben viseltek,
                        „elenchosoknak” nevezték. E szó annyit tesz, mint „megszégyenitő”, mert
                        csakugyan arra is voltak számitva, hogy roppant értékükkel megszégyenitsék,
                        kétségbeejtsék és a sárga irigységbe döntsék azokat, kik hasonlókkal nem
                        pompázhattak. Bár ezen idő rég elmult, hanem azért minden hiu és nagyravágyó
                        hölgyecskére kétségbeejtő „elenchost” képez biz még mai nap is, ha
                        egyik-másik hölgytársa fülében egy-egy pár nagy gyémánt boutont, vagy nagy
                        igazgyöngycseppeket pillant meg s ő nem tud olya­nokat szerezni. Brutus
                        anyjának, Serviliának hires gyöngye 265.000 tallér értéket képviselt s ezen
                        gyöngyöt állitólag Julius Caesar ajándékozta kedvencze, Brutus iránti
                        szeretetéből anyjának. A hires meseiró Aesopus pedig oly óriási vagyont
                        hagyott fiának, Claudiusnak, hogy ez jövedelmével annyira nem tudott mit
                        csinálni, hogy egy lakomája alkalmával ven­dégei elé egy tál igaz gyöngyöt
                        tétetett és mindegyiknek le kelle azokból nyelni egy szemet. Ekkor történt,
                        hogy a zsugori Crassus majd megfulladt, mert a legnagyobb gyöngyszemeket
                        keresve ki, a harmadik torkán akadt és csak egy aethiop rabszolga
                        lélekjelenlétének köszön­hetik, hogy meg nem halt, mert már egészen el volt
                        kékülve, de ez a megakadt gyöngyöt sze­rencsésen letolta ujjával, miért is
                        Crassus hálából, a lakoma végével, elhervadt rózsakoszoru­ját ajándékozta
                        neki. „Ez is általános csudálkozást keltett - mondja Plinius, - mert
                        Crassus, még az ég madaraitól és a föld állatjaitól is sajnálta és irigyelte
                        a mezők, erdők gyümölcseit és füveit s a folyók és patakok vizeit,” mert
                        mindent maga szeretett volna felfalni nagy fösvény­ségében.</p>
                    <p>E lakomáról a római társaság igen sok drasztikus élczet csinált, hogy a
                        vendégek miképp akarták a lakoma végével az elnyelt drágaköveket
                        megszerezni, különösen sok csipős czélzást kellett azon hölgyeknek kiállani,
                        kiknek férjeik a lakomán részt vettek, mert ezeknek barát­nőik azt
                        ajánlgatták, hogy „elenchosaikat” nárdus-, ektropium-, rózsaviz s más efféle
                        illat­sze­rekkel impregnálják.</p>
                    <p>A hires Lollia Paulina, Nunius Tiburtius senator fiának lakodalmán oly
                        gyöngyökkel ékesitve jelent meg, melyek mindegyike 40.000 sestertiumot ért s
                        Plinius saját szemeivel látta azon számlákat, melyeket férje, Cajus, neje
                        gyöngyeiért fizetett. Julius Caesar is annyira szerette a gyöngyöket, hogy
                        üres idejében egy onyx-tárczácskán mindig előtte voltak s legkedvesebb
                        mulatsága volt szinjátékaikban gyönyörködni és az egyes szemeket
                        mutatóujjhegyein mérlegelni és mielőtt hires galliai hadjáratára indult
                        volna, fogadást tett Vénusnak, hogy győzelem esetén, a legdrágábbat és
                        legszebbet, mit csak a föld és tengerek adhatnak, áldozza fel neki.
                        Csakugyan győzelme után, a legnagyobb és legszebb gyöngyökből egy medaillont
                        készittetett s ezt függeszté fel az istennő szobrára, kinek, mint a habok és
                        tengerekből születettnek, voltak amugy is a drága gyöngyök szentelve.</p>
                    <p>De nemcsak a rómaiaknál állt ily kivételes nagy becsben, hanem az ó-kor
                        valamennyi népénél és nemzeténél. A chaldei és phoenicai hajósok az ismert
                        kikötők mindegyikét felkeresték gyöngyeikkel, melyeket részint a
                        Perzsa-tengeröböl gyöngyhalászaitól, részint pedig az egyptomi kikötőkben
                        vásároltak össze, mert a Ptolomeusok korában a gyöngyhalászat már egészen
                        rendszeresen üzetett s a gyöngyök e királyi ház egyedárujaként tekintettek.
                        Dávid király koronájának gyöngyei szintén hiresek valának, a bölcs Salamon
                        királynak pedig Sába királynője hozott ajándékul oly szép gyöngyöket, hogy
                        kedvükért koronáját szétszedte s ezeket is belé foglaltatá. A méd-, assyr-
                        és persa királyoknak is a gyöngyök valának leg­kedveltebb ékszerei s a
                        fenmaradt szobrok, reliefek és faragványokon a királyok szakálla és a
                        királynék haja mind gyöngyfüzérekkel volt sorba szedve és szabályos sorokba
                        osztva. A nagy Cyrus a massagéták elleni harczában Tomyris királynénak
                        nagybecsü gyöngykészletét is zsákmányul ejtette. Cyrus fia, Cambyses
                        kincstárában három óriási aranytálban voltak nagyságuk szerint az
                        igazgyöngyök osztályozva, koronájának pedig mindegyik ágán egy-egy óriási,
                        hires szépségü gyöngy ragyogott. Anyjának, Kassandánénak, egy diszruháján
                        700 egyforma gyöngy volt ráhimezve, hugának, Atossának pedig egész
                        Babylonban beszéltek arról a hires byssus-fátyoláról, mely gyöngyökkel volt
                        beszegve és az ezt tartó diadémra 14 darab galambtojásnál nagyobb,
                        megbecsülhetetlen értékü drágagyöngy volt füzérszerüleg reárakva. Nagy
                        Sándor pedig egyes-egyedül az ott található gyöngyökért foglalta el a persa
                        tengeröblöt, mely, a legszebb gyöngyöket szolgáltatta. Hogy minő értéke s
                        kedveltsége vala a gyöngyöknek és a régi korban is mennyire értettek a
                        nagyobbak és az unicumok felbe­csüléséhez, legfényesebb bizonyitékok erre
                        Cleopátra hires gyöngyei. Nemcsak Egyptomban beszéltek e gyöngyök páratlan
                        nagysága és óriási értékéről, hanem a kereskedők elhordták ezek hirét a
                        világ akkori minden kikötő városába. E gyöngyök egyike egy-egy millió
                        sester­tiusra becsültetett s midőn Cleopátra kedvesével, Antonius
                        triumvirrel vetekedett, hogy me­lyikük tud drágább estelit előállitani, a
                        bájos királyné egyik gyöngyét eczetben felolvasztá s Antonius tiszteletére
                        megitta. E hires gyöngy párja aztán Rómába került, mert a szép királyné a
                        rómaiak által elfogatott és virágok s gyümölcs között belopott nilusi
                        viperával maratta meg magát hogy a szégyenteljes fogságot elkerülje és a
                        mesés értékü gyöngy kétfelé fürészel­tet­vén, mint függők a Pantheonban lévő
                        Venus-szobor füleibe akasztattak.</p>
                    <p>A gyöngyök kedveltsége s értéke nemcsak az ó-, de még a középkorra is
                        átszállott, mert értékük mellett, még bizonyos varázserőket is
                        tulajdonitottak nekik és talizmánok s amulétok gyanánt használták, kivált,
                        ha alakjuk vagy szinezetük a rendestől eltért. Igy a zöld, vagy fekete
                        gyöngyök - miután e szinek oly szerfelett ritkák, értéke szinte
                        megfizethetetlen volt. Igy Marbodeus irja, hogy Lentulus Cnejus, a
                        leirhatlan gazdagságu birtokos annyi ezüstöt fizetett ki egy phönici
                        kereskedőnek egy mogyorónagy fekete gyöngyért, mely a rossz szelle­meket, a
                        megigézést és a varázslatokat tartá távol és egy rugóra nyiló
                        aranyszelencébe volt foglalva, mennyit a kereskedő és két kisérő rabszolgája
                        nyomtak. Plinius pedig Licinius Sulo zöld gyöngyéről azt irja, hogy azt
                        három millió sestertiusért vásárolta egy persa kereskedőtől s ezen gyöngy
                        nagy büvereje mellett, még minden ragályos betegséget távol tartott. Ilyen
                        mesés áruk volt azoknak is, melyeken egyes dudorok vagy horpadások valami
                        phantasticus alakzatot tüntettek fel, vagy setétebb vonalak, felhők
                        rajzolódtak rajtuk össze-vissza.</p>
                    <p>Ezen hiedelmekből származott azután az ó-kor végéről át a középkorra azon
                        hiedelem is, hogy az igazgyöngyöknek bizonyos nehéz betegségekben nagy
                        gyógyerővel is kell birniok. Ezen tévhit igen sokáig fentartotta magát, mert
                        még a 15. és 16-ik század orvosai is gazdag patienseik részére porrá tört
                        igazgyöngyöket ordináltak vagy fehér borban, vagy pedig más drágakő porával
                        keverve. Igy a nagy sorvasztó lázaknál, a száraz betegségeknél, vérhányásnál
                        - a beteg egy-egy bevételre lenyelt egész uradalmakat érő gyöngyöket.
                        Avenzoár, hires arab orvos, olyan orvosságot rendelt Abu el Malek
                        khalifának, melyben három szem olyan értékes gyöngy volt, melyek mindegyike
                        - százezer aranyat ért meg; s ezt egyszerre kellett lenyelnie és még e mellé
                        azzal biztatta, hogyha ez nem használ, még drágább gyöngyöket kell bevennie,
                        mert azokban még több a gyógyerő. Azt mondják azonban, hogy a khalifa ezen
                        orvosságtól rögtön meggyógyult. A hires Bánffy Dienes is egy epeömlés
                        alkalmával „egy három falut” érő drága gyöngyöt kortyantott le.</p>
                    <p>A gyöngyök keresettsége és óriási árai nagyon kifejlesztették a szakértelmet,
                        a becslő- és itélő-tehetséget nemcsak a középkor ékszerészei, hanem a
                        vagyonos embereknél is, igy az arany és ékszermüvesség oly magas fokra
                        fejlődött, hogy egyes ékszerdarabok, maig is, mint utánozhatatlan remekek
                        unicumai az ékszerész iparnak.</p>
                    <p>Természetesen, miután a gyöngyök értéke oly óriási összegekre rugott és a
                        kereslet és ked­velt­ség oly magas fokra hágott, nemcsak a tudósok, de maguk
                        a gyöngykedvelők is, nem elégedve meg a hiányos és meseszerü adatokkal,
                        melyekkel eddig a gyöngyök lelhelyeit és képződését magyarázták, hanem
                        észlelni és kutatni kezdték a gyöngyöket termő kagylók életmódját,
                        természetét. De valljuk be, hogy e kutatást nem éppen a tudományszomj
                        vezette, hanem a pénzérdek is, a mennyiben azt hitték: kitanulva a kagylók
                        természetét, hátha az eddigieknél nagyobb, értékesebb gyöngyöket lehet
                        termeltetni velök!</p>
                    <p>Igy a nagy természettudós, Linné Károly is sokáig vizsgálva, észlelve a
                        gyöngykagylókat, 1761-ben egy lepecsételt tekercset ajánlott fel a hollandi
                        államtanácsnak - mint akkoriban a legnagyobb gyöngyhalászat tulajdonosának -
                        megvételre, melyben le volt irva a mesterséges drágagyöngy csinálásának a
                        titka. De ez nem vette meg, hanem megvette egy kereskedő, aki megint eladta
                        egy másik kereskedőnek, ez egy harmadiknak, mig végre nyilvánosságra került
                        az alábbi nagy és drága titok. Csakhogy természetesen az igy készült
                        gyöngyök nem sokat értek. Legtöbbjük pedig éppen semmit sem, mert a
                        természet munkáját meglopni, utáncsinálni nem lehet.</p>
                    <p>Az emberi kapzsiság a tudománynak tett legnagyobb szolgálatot, mert a sok
                        vizsgálódás, észlelés közben reájöttek, hogy a gyöngy nem egyéb, mint a
                        kagylónak kóros elváltozása, melyet valamely külső ok idéz elő s ép olyan
                        váladéka az állatnak, mint a kagylóhéjak szivár­ványos belső része, azaz a
                        szivárványszineket játszó gyöngyház. Nem minden gyöngykagy­lóban található
                        gyöngy, mert ezeket csak akkor késziti az állat, ha kagylója belsejébe egy
                        homokszemecske, vagy valami más kemény, parányi tárgyacska kerül; néha
                        egy-egy parányi élősdi, minő a Vermetus, ezen földgilisztához hasonló alaku
                        férgecske, mely a gyöngyér hátára telepedve, ennek kagylóját kezdi furkálni
                        és hozzá hasonló sok más apró féreg, melyekkel a tenger bővelkedik - is
                        gyöngykészitésre ingerli az állatot. Mihelyt az állat meg­érzi, hogy idegen
                        tárgy került belsejébe, vagy furja kagylóját valami, ezt azonnal
                        gyöngyház­anyaggal vonja be, mely idővel folyton nagyobbodik. Ez a gyöngy! A
                        chinaiak, ezen zárkó­zott, de szerfelett kifejlett iparu nép, - miután a
                        gyöngykagylók a meleg világtengerek mindegyikében találhatók, igy a
                        Japán-tengerben is, már régen tudták, mikép kezdődik a gyöngy, azért
                        mesterségesen iparkodtak a kagylókat bővebb gyöngytermelésre birni; azaz
                        kihalászva a kagylókat a tengerből, ezek teknőit kemény, éles tü hegyével
                        könnyedén meg­furták, vagy átlyukasztották és ujra a tengerbe vetették
                        vissza. A kagyló, érezve teknője megsértését, ezt befoltozandó azon a helyen
                        gyöngyidomu váladékot különitett el, tehát gyöngyöt készitett. Természetesen
                        még e módon sem termelt mindegyik kagyló gyöngyöt, mert e fúrás vagy sértés
                        betömődött, vagy az állat alaktalan, ellaposodó formán ragasztotta be
                        váladékával a nyilást. Igy tehát Linné titkát a chinaiak már jóformán száz
                        évekkel megelőzve - tudták.</p>
                    <p>A valódi Gyöngykagyló (Meleagrina Margaritophora) a puhányok (Mollusca)
                        negyedik, a Kagylók (Cormopeda) rendjének egyizmu (Monomyarii) osztályában a
                        Kalapácskagylók (Malleidae) családjában a Madárkagylók (Avicula) faját
                        képezi. Eddig mintegy 30 fajta Madár-, azaz Gyöngykagylót ismerünk a meleg
                        világtengerekben, csupán egy faj él a Közép-tengerben. A legnemesebb
                        gyöngyöket termő kagyló, a Valódi Gyöngykagyló, a persa Golf-áramban
                        Ceylonig, innen az egész Indiai-Oczeánban s a Nagy-Oczeánban egészen a
                        Mexicói és Panamai-tenger partvidékéig mindenütt található és társaságban él
                        a homokos és iszapos tengerfenék koráll-pontjain, vagy mint lelhelyeit
                        nevezik, a gyöngykagylózátonyokon. Sok­szor már két lábnyi mély vizben is
                        található, de terjeszkedésük folyton lépcsőszerüleg mélyebb és mélyebb lesz,
                        ugy hogy közönségesen 5-8 fonálnyi mélységtől 16-18 fonálnyi mélyben
                        találhatók. Az ilyen zátonyok felett, a tenger felszinén, lágyan ringatva a
                        habok és szellő játékától, leirhatatlan mennyiségben lebegnek a
                        Gyöngykagylóknak a békapetékhez hasonló petéi vagy tojásai, melyekből maguk
                        a Gyöngykagylók képződnek. Hogy mily leir­hatatlanul szaporák, mutatja az,
                        hogy egyetlen nő-gyöngykagyló 12 millió petét képes termel­ni, mint ezt
                        Kelaart kiszámitotta. Kifejlődve a fenékre szállnak, s nagy halmokban,
                        sziklák, korallok, de legörömestebb vén gyöngykagylókra vagy ezek héjaira
                        erősitik magukat vékony, de erős szálacskákkal, az ugynevezett byssussal.
                        Csak nagyon öreg korukban nem termelnek byssust, mert ekkor már saját sulyuk
                        is a tenger fenekére köti őket, s nem egykönnyen moz­ditják el, vagy vetik
                        felszinre a hullámcsapások. A gyöngyhalászok, vagy gyöngybuvárok, mint
                        legilletékesebb szakemberek szerint, a gyöngykagylók csak 7-8-ik évükben
                        érik el teljes kifejlődöttségüket, azaz ekkor termelnek gyöngyöket, de nőnek
                        és elélnek száz, százhusz esztendőt is, csakhogy a 40-60 évnél idősebb
                        csigák ritkán termelnek már gyöngyöket. Öt évig nagyon lassan fejlődnek, de
                        ezután növésük rohamosan gyorsul. Egy kifejlődött gyöngy­kagyló egy lábnyi
                        nagy, de vannak sokkal nagyobbak is épp ugy, mint kisebbek; a teknők alakja
                        szabálytalan, erősen elgömbölyödő négyszög. A két teknő, mely erős záró
                        izommal majdnem légmentesen és oly erősen képes összecsukni magát, hogy a
                        teknők összetörése nélkül lehetetlen szétfesziteni, mig a teknők közti állat
                        él. E teknők erősen hoporjasok, s mintha levelekből lennének összerakva,
                        erősen pikkelyesek; kivülről szürkés-zöldek vagy feketén kékesek, fehéren
                        csikozva s byssussal többé-kevésbbé benőve, mig belülről egészen simák és
                        szivárványszinben játszók. Ez az ugynevezett gyöngyház, melyből különféle
                        diszmüvek, berakott munkák készülnek. A fiatal állatnál a gyöngyházréteg
                        vastag s a leveles pikkelyzet durvább, bibircsósabb az öregekénél. Nem
                        csupán a valódi gyöngykagylóban, hanem rokonfajaiban is találhatók néha
                        drágagyöngyök, csakhogy legbővebben a valódi gyöngytermelő termeli.</p>
                    <p>Az európai folyók s tavak szintén termelnek egyes kagylófajokat s igy
                        olvasóink bizonyára ismerik azokat a kagylókat, melyeket a festők
                        használnak, mint festéktartókat, vagy mint gyermekek, tán maguk is
                        gyüjtötték fürdés, vagy rákászás közben a folyók iszapjában bőven termő,
                        ugynevezett béka-teknőket. Ezen békateknőkön kivül Európa folyói termelnek
                        többek között egy kagylófajt, az Európai folyami Gyöngykagylót (Margaritana
                        margaritifera), melyek szintén termelnek valóságos gyöngyöket. E gyöngyök
                        legtöbbje apró ugyan és sza­bálytalan alaku, szintelen, vagy piszkos,
                        fénytelen baroque gyöngyök, melyeknek értéke alig van, de néha egyes kagylók
                        oly értékes, a valódi drágagyöngyökhöz egészen hasonló szinü, tüzü
                        gyöngyöket nevelnek, hogy ezek épen olyan értékesek, mint a valódi
                        drágagyöngyök. Németország, Skótia, Britannia, sőt hazánk egyes gyorsfolyásu
                        patakjai és folyói termelik e kagylókat, melyek alakra nézve rézsut
                        hosszabbodók, végeikben legömbölyödve, s a záró­részeken erősen
                        felpuposodók. Hegyi patakokban szintén honosak. Igy Szász-, Cseh-,
                        Bajor­országban törvényesen volt szabályozva a gyöngykagylók halászata.
                        1851-ben az Elster folyóból 278 gyöngyöt nyertek, melyből 83 darab
                        elsőosztályu értékes darab volt. Angol­ország Conway nevü folyójából oly
                        értékes és nagyszerü gyöngyöt nyertek, mely máig is éke az angolok királyi
                        koronájának s e gyöngyöt II. Károly király neje kapta ajándékba a
                        halá­szoktól és mint Svetonius irja, éppen Britannia folyóinak hires
                        gyöngygazdagsága birta arra Julius Caesart, ki rajongott a gyöngyökért hogy
                        Britanniát haddal támadja meg s hatalmába keritse. A szász államkincstár
                        óriási gyüjteményt bir gyöngyökből, melyek mind a szász folyók­ból lettek
                        halászva, s e gyüjteményben vannak oly gyönyörü játéku, kifogástalan
                        alakuak, hogy megérnek 2000-3000, sőt több aranyat darabonként. Hazánkban
                        Zalamegye Valiczka és Zala folyóiból magam is halásztam több gyöngykagylót
                        és ezekben találtam is gyöngyöket, de csak mind apró, szabálytalan és
                        fénytelen s e mellett értéktelen kis baroque-gyöngyök voltak, de azt hiszem,
                        hogy rendszeres halászat mellett értékesebb darabokra is akadnának, mert a
                        hol kicsi van, ott nagynak is kell, legalább elvétve, lennie.</p>
                    <p>Ez röviden a valódi és európai gyöngykagylók természetrajza s a gyöngyök
                        képződése, melyek nemcsak a régi korban, de még jelen korunkban is
                        kedveltek, keresettek s a drága­kövekkel egy rangban az ékszerészetben s a
                        családi kincsek közt, mint nagy értékü drágasá­gok vannak forgalomban és a
                        nagy kereslet folytán, a gyöngyhalászat évenként óriási kiterje­désben
                        üzetik ugy a ceyloni, japáni, persa tenger-öblökben, mint az abyssiniai
                        partvidék Dahalak el kehiri korall-pontjain. Ezeken kivül az ujhollandi
                        partvidék, Uj-Guinea nyugati partvidéke az Aru-szigetig és Közép-Amerika
                        csendes-oczeánbeli partvidéke szintén fontos és bőven termő
                        gyöngyhalász-helyek, kivált ezen utóbbi annyira, hogy már 200 évvel ezelőtt
                        is a spanyolok és hollandok előtt épp olyan becsült volt, mint ma Ceylon
                        condatshy öblében lévő aripo- és pomparipoi gyöngykagylózátonyok.</p>
                    <p>A gyöngyhalászat szerfelett érdekes leirása előtt, nem lesz érdektelen a
                        drágagyöngyök alakjára és szinezetére is röviden áttérni.</p>
                    <p>Mint már mondtuk, nem minden kagylóban található gyöngy. Egyesekben
                        egyetlenegy sincs, másban pedig több darab, néha 10-18, sőt husz is
                        található, melyek a teknő felnyilásakor kigördülnek; van azonban eset, hogy
                        a legszebb gyöngyöt értéke legnagyobb részétől meg­fosztja az, hogy erősen
                        hozzá van a teknő belrészéhez forrva. Minden gyöngynek központját valami
                        parányi kis tárgy képezi, s e körül rakodnak le az egyes rétegek. A gyöngyök
                        értéke nagyságuk, alakjuk szabályossága, szinezetüktől és fényüktől függ,
                        ugy hogy egyesek felül­mulják értékben ugyanoly nagyságu bármely drágakövet.
                        Vannak egészen viztiszták, fehérek, rózsa-, bibor-, barna-, zöld- és
                        feketeszinüek is. Némelyek tiszta vizként átlátszók, vakitó, a szivárvány
                        minden szinében játszó fénynyel, vagy csak félig áttetszők, s ezen fehér
                        áttet­sző­ségből előtörnek és ebben váltakoznak fénylő csillogással a kék,
                        vörös, bibor, rózsa, viola és sárga szinek. Vannak továbbá bágyadt fehér,
                        szürkés-kékes, egyszerre erős vörös és zöld szinben villódzók, bágyadt, vagy
                        erősen sugárzó fénynyel. Nagy ritkaságok és unicumok az erős barna és a
                        fekete gyöngyök s ekkor ezen setét alapból lövellődnek elő élénk csillámmal
                        a szines fénysugarak, vagy felhőszerüen, váltakozva rezegnek a gyöngyök
                        felületén. Az átlát­szó­ságot, fényt és szinjátékot nevezik a gyöngyök
                        „vizének”, vagy „oriens”-enek, s ez egyik főtényező az érték
                        meghatározásánál. A nagyság - kölesszemtől galambtojás nagyságig -
                        váltakozik, sőt vannak egyes, ennél nagyobb példányok is. Alakjuk lehet
                        szabályos golyó, gömbölyü, tojásforma, ovál, körte, alma, paradicsom
                        alakzatu, vagy pedig egészen szabály­ta­lan: szögletes, összenyomott,
                        ferdült. Az eddig ismert legnagyobb gyöngy Margarita-szigetén találtatott.
                        Ennek sulya 250 karát s II. Fülöp spanyol király tulajdonába ment át. Egy
                        másik szintén igen nagy 1505. évben szintén a spanyol kincstár tulajdonába
                        ment át 80.000 aranyon. Hosszu volna elszámlálni mindazokat, kiknek
                        birtokában voltak és vannak a legnagyobb és legértékesebb gyöngyök,
                        melyeknek értéke egy-egy királyi vagyont ér, de curiosum kedvéért, néhány
                        példát fölemlithetünk ugy a mult, mint a jelen korból. A fenti
                        gyöngyóriásokon kivül, unicum volt szintén a maga nemében az a drágagyöngy,
                        melyet a velenczei köztársaság a török szultánnak ajándékozott; ez abban a
                        korban is százezer tallért ért, mikor a pénznek olyan nagy értéke volt, hogy
                        jelen korunkban az a százezer tallér egy milliónak felelne meg. Rudolf
                        császár koronájában egy kis körtenagyságu igaz gyöngy volt beillesztve,
                        melyet szin­tén százezer tallérra becsültek, X. Leó pápa pedig 78.000
                        tallért fizetett készpénzben és még négy darab foglalatban drágakövet
                        egyetlenegy darab gyöngyért, melyet tiarája számára vásá­rolt meg. A persa
                        sah birtokában kilencz darab nagy diónagyságu, tiszta vizü, szabályos alaku;
                        az audhii maharadzsa birtokában pedig majdnem egy tyuktojásnagyságu, remek
                        vizü, szabá­lyos alaku gyöngyóriás van, melynek értéke megbecsülhetlen. A
                        párisi Rotschild báróné szintén egy jó nagy, igen szép rózsaszin vizü,
                        körtealaku gyöngyöt bir, melyért férje - mint mondják - egész herczegi
                        vagyont fizetett; végül a jelenlegi német császárné birtokában egy 32
                        darabból álló gyöngysor van, melynek értéke 250.000 forint, noha az egyes
                        szemek nem is valami nagyok. Az uralkodó nők közül nagyon kedvelte a
                        gyöngyöket Victoria királyné, ki jubileuma alkalmából az indiai
                        fejedelmektől ritka nagyságu és óriási értékü gyöngyöket kapott hódolatul,
                        de maga is szerette a gyöngyöket vásárolni és ha tiszta vizü, szép, hibátlan
                        gyöngyöket látott az ékszerészeknél, azokat rendesen megvásárolta. Róla
                        beszélik, hogy egy sétája alkalmával négy darab ritkaszép vizü gyöngyöt
                        vásárolt, s hazaérve, iróasztalára he­lyezte a selyempapirosba burkolt
                        gyöngyöket. De időközben egészen elfeledkezve, leült, hogy emlékiratait
                        folytassa, de tolla rosszul fogván egy darabka papirral törülte meg, s ezt
                        aztán az égő kandallóba hajitotta. Később eszébe jutottak a gyöngyök.
                        Keresik mindenfelé, de nincs és nincs. Ekkor jutott a királyné eszébe az
                        elhajitott papiros - és a gyöngyöket csakugyan meg is találták a parazsak
                        között, de annyira összeégve, hogy minden fényüket és szinüket elveszitve,
                        porlékony mészgömbökhöz hasonlitottak. A négy gyöngy értéke 4000 font
                        sterling volt, mi pénzünk szerint 45.000 frtnak felel meg. Az olasz
                        anyakirályné szintén egyre-másra vásárolja a gyöngyöket, s ezeket egy kis
                        gömbölyü nyilásu perselybe szokta elhelyezni. Udvarhölgyeit majd megölte a
                        kiváncsiság, hogy a királyné miért ily furcsa dobozban tartja az
                        igazgyöngyö­ket? Egyikük egyszer e kiváncsiságnak kifejezést is adott, mire
                        a kecses királyné igy felelt: „E gyöngyöket azért gyüjtöm, hogy fiam
                        menyasszonyának nászruháját diszithessem fel velük, mert azt mondják, hogy a
                        gyöngyök tartós családi boldogságot hoznak viselőjükre”. Az orosz czárné az
                        ékkövek között a smaragdot, azután a gyöngyöket szereti legjobban és szintén
                        nagyértékü, s ritka nagyságu gyöngyei vannak. Legkedvenczebb ékszere, két
                        fekete gyöngy­csepp fülbevaló és egy egészen állandóan biborvörös szinben
                        játszó gyöngy, mely gyürübe van foglalva. Ezen ékszereket folyton viseli, s
                        még a nagy fogadások és ünnepélyeken is ezen kedvencz függői vannak
                        fülében.</p>
                    <p>A gyöngyök értékét rendesen még ma is sulyuk után számitják ki, ha különben
                        alakjuk szabá­lyos, vizük tiszta és megfelel a kivánalmaknak. A sulymérték a
                        grán és karat. A gránok szá­mát megsokszorozzák önmagukkal, s a kijövő adja
                        a gyöngy árát forint, frank vagy ara­nyak­­ban, a szerint, a minő alakja,
                        átlátszósága és oriense. Igy például egy egykarátos gyön­gyöt, miután egy
                        karat egyenlő négy gránnal, 16 forinton, frankon vagy aranyon adnak el -
                        mert 4 × 4 = 16; egy tizenöt grános sulyu gyöngyöt pedig 225 forintért vagy
                        aranyért, 15 × 15 = 225. Ezen számitás ma már nagyon elavult és az elsőrendü
                        gyöngyöknél is a gyémántok árszámitását vették. Ez pedig megy a
                        következőkép: pl. egy karatos brilliantnak egységára 80 forint. A két
                        karátosé azonban nem 160 forint, hanem 320 forint; mert itt először a
                        karatok száma lesz önön­magával sokszorozva, s a kijött összeggel lesz aztán
                        a karatár ujra sokszorozva, azaz 2 × 2 = 4 × 80 = 320 forint. Azonban e
                        számitás a gyöngyöknél a legtöbb esetben nem hasz­nálható, mert bonyolulttá
                        válnék olyan gyöngyöknél, melyek egyik-másik kelléknek nem igen felelnek meg
                        s épp azért egység- vagy gránárak sem igen állithatók fel a gyöngyszemek
                        változó minősége, eltérő szine, átlátszósága, s oriense miatt, hanem maguk a
                        nagy gyöngy­keres­kedők szabják meg az árt az osztályozásnál mindjárt, s
                        ebben annyi ügyességet, oly biztos szakismeretet szereztek, hogy sohse
                        taksálják értéken tul, de alább sem. Egy-egy unicum darabnál, melynek ritka
                        nagysága, ritka tökéletessége vagy szine és oriense a darabot szinte
                        megbecsülhetetlenné teszi, a legelső gyöngykereskedők jönnek össze és
                        hosszas mérés s vizsgálás és tanácskozás után határozzák meg árát.</p>
                    <p>Hosszan lehetne a gyöngyárakról irni, mert majdnem minden 10-ik szem gyöngy
                        kivételes árszabást tenne szükségessé, változó alakja, minősége s oriense
                        miatt, azért röviden csak néhány példával illusztráljuk az ármeghatározás
                        formáit. Igy például egy, 70-80 drb borsó nagyságu gyöngyszemből álló
                        gyöngysorban lehetnek egyes gyöngyök 115-120 frt, mások 60-80 frt, sőt
                        egyesek 15-20 frt értéküek, minőségük szerint, de, ha mind egyformák,
                        tiszták, szabályos alkatuak s I-ső rendü orienssel birnak, ugy akkor egy
                        ilyen gyöngysor 9600-10.000, de érhet 100.000 forintot is. A borneoi szultán
                        gyöngy-nyakéke csupán három darab gyöngy­ből áll, de megér 800.000 frtot
                        közép becsléssel. Victoria angol királynő 60 drb remek gyöngy­ből álló
                        nyakéke épen egy félmilliót ér, a welsi herczegnőé egy milliót, Lady Dudleyé
                        félmilliót, a nipali maharadzsa diszkabátján a gombokat egy-egy gyöngyóriás
                        képviseli, melyek mindegyike 150.000 frtot ér, s van rajta 24 darab.</p>
                    <p>Az európai gyöngykereskedés főhelye Páris, hová évenkénti átlagban a
                        gyöngybevitel 2-3 millió frankra tehető, mert a fentebb emlitett dió-,
                        galambtojás nagyságu gyöngyök a legna­gyobb ritkaságok, melyekből jóformán
                        minden 5-10 évben található egy-egy darab, s épp ezért van oly kivételes
                        magas értékük is, mint unicumoknak. Igy a nipali maharadzsa 24 darab óriási
                        gyöngyét is lehet elődei 2-3 emberöltőn keresztül gyüjthették, lévén India
                        és Ceylon már az őskorban is a legelső s leghiresebb gyöngytermelő
                        világrészek egyike s nemcsak akkor, de még a mai korban is a legbecsesebb s
                        legkedveltebb gyöngyök innen és a Japán- s Persa-tengeröbölből kerülnek
                        Európába.</p>
                    <p>Értékessé teszi még a gyöngyöket fáradságos, életveszélyes és koczkázattal
                        járó gyüjtésük, miután sokszor 40-60 ölnyi mélységbe is le kell a buvároknak
                        ereszkedniök, kitéve magukat annak, hogy a czápák falják fel, vagy a viz
                        rettentő nyomás öli meg őket.</p>
                    <p>A gyöngyhalászat oly érdekes, oly mozgalmas képet nyujt, hogy megérdemli a
                        bővebb ismertetést, annál is inkább, mert ennek végével szokták osztályozni,
                        fényesiteni és kifúrni a gyöngyöket, valamint ennek végével szerzik be
                        készleteiket a világ minden részéről ide sereglő gyöngynagykereskedők.</p>
                    <p>A gyöngyhalászat főhelye Ceylon szigete, azért csak az itt lefolyó
                        gyöngyhalászatot ismer­tetjük, mely különben is majdnem mindenhol egyformán
                        megy.</p>
                    <p>A condatschy-i tengeröböl Ceylon szigetén egy lakatlan, árnyéktalan homokos
                        pusztaság a legizzóbb tropicus naptól hevitve, de mikor a gyöngyhalászat
                        ideje elérkezik, mintegy varázs­ütésre megváltozik. Néhány ezer benszülött s
                        európai ember sürög-forog ott, tarka-barka öltözetben, a parton teméntelen
                        tarka sátor, gunyhó van felütve, mindegyikében bolttal és áru­he­lyiséggel.
                        E sátortábor egész városnak látszik, utczákkal, terekkel; e mellett a
                        kisebb-nagyobb naszádoknak megszámlálhatlan sokasága nyüzsög az öböl
                        hullámain, midőn haza­térnek. Egyesek egész a szélükig el vannak merülve a
                        gyöngykagylók sulyától. A naszádtulaj­donosok már ott várják a
                        kikötőhelynél, arczukról türelmetlenség, aggodalom és feszült vára­kozás
                        olvasható; a naszádtulajdonosokon kivül temérdek, mindenféle szinü
                        ékszerész, alkusz, ügynök, kereskedő, gyöngysimitó, gyöngyfuró,
                        gyöngyházmunkás - mindmegannyi gyöngy­gyel bánó ember sürög-forog ott,
                        kiabálva, alkudva, parancsolva, intézkedve. Egyike szétválo­gatja, másika
                        osztályozza; ez mérlegeli, amaz oriensét, szinét, átlátszóságát vizsgálja,
                        azután értékét és árát határozza meg. Majd a fényesitők és furók munkája
                        veszi kezdetét, kik körül a halászok, papok, varázslók tarka csoportja
                        jár-kel énekelve, kiabálva, alkudozva, koldulva. Ez nagyjában áttekintve, az
                        öböl képe, mely mozgalmas élénkségével mindent felülmul a világon.</p>
                    <p>Aki Indiának minden népfaját s ezek ruházatát, erkölcseit, a különböző
                        vallásokat, szektákat, kasztokat tanulmányozni akarja, csak jőjjön az aripói
                        partvidékre, s ott mind látni fogja az aranyos hordszékekben és elefántokon
                        utazó maharadzsától kezdve le az utolsó fakirig, minden népfajt és
                        néposztályt nemzeti viseletében. Bohóczok, bűvészek, bayadérek,
                        kigyó­tán­czol­tatók, tánczosnők, brahminok és bonczok hullámzanak fel-alá;
                        a selyemszövetü arany­bojtos és tarkacsiku pamutsátoroktól, a pálmalevelek
                        és bambusból összerótt kunyhókig készült város utczáin, s ezeket mind a
                        szerencse, mind a meggazdagodás és kincsszomj vágya kergette ide a világ
                        minden részéről összesereglett kalandorokkal egyetemben.</p>
                    <p>A condatschy-i öböl a központ, azaz a találkozó helye a
                        gyöngyhalász-naszádoknak, miután a gyöngyhalászatra alkalmas zátonyok
                        Manyars Aripo táján és ettől délre Condatschy és Pomparipo partjai hosszában
                        több mértföldre terjednek el. Legnagyobb a Condatschy átelle­nében lévő
                        zátony vagy gyöngypad, mert ez 20 tengeri mértföldnél is nagyobb
                        kiterjedésü. Mielőtt a halászatot megkezdenék, gondosan megvizsgálják a
                        zátonyt, kipuhatolják a kagylók fejlődési fokát, érettségét s erről a
                        kormánynak jelentést tesznek. Ha a mennyiség elegendő, s a kagylók érettek,
                        ugy a kormány árverés alá bocsátja a gyöngypadokat, melyek leginkább a
                        benszülöttek kezébe jutnak. Néha azonban a kormány maga halásztat, s adja el
                        a gyöngyöket s ez esetben az egész vidék minden naszádját kibérli. 1798-ban
                        a hollandok kibérelték az aripoi gyöngypadokat az anglo-indo kormánytól, évi
                        192.000 font sterling (2,350.000 frt) bérösszeg­ért, képzelhetni tehát, minő
                        jövedelmezőnek kell a halászatnak itt lenni, ha ezen bért keveselte és már a
                        másik évben maga vette át, s azóta folyton űzi is a halászatot.</p>
                    <p>Miután sokszor megtörtént, hogy a gondatlan rablógazdálkodás folytán a
                        leggazdagabb gyöngy­zátonyok is kimerittettek és megsemmisittettek - e
                        példákból okulva, a kelet-indiai anglo-indo társaság a gyöngypadokat 3-4 és
                        4-8 jól megkülönböztetett részre osztotta, és ezen részeket felváltva
                        árverezik el, hogy a kagylóknak idejük legyen teljesen megérni, azaz
                        kifej­lődni, mert - mint már fentebb emlitettük - a gyöngykagylóknak teljes
                        hét év kell, mig ki­fejlőd­nek, - de viszont, ha tovább hagyják, a kagyló
                        sokszor az igen nagy gyöngyöt, amint neki alkalmatlant, kidobja magából.</p>
                    <p>A gyöngyhalászat ideje februárban kezdődik s ápril végéig tart, vagy pedig
                        junius elsejétől szeptember végéig - tehát másfél vagy legfeljebb két hóig
                        tarthat és ha a különböző félbesza­kitási eseteket tekintjük, az egész
                        munkaidőt alig lehet 30 napnál többre tenni, mert a gyöngy­halászok és
                        buvárok sok ünnepe, a rosz idő, zivatarok is megapasztják a törvényesen
                        kiszabott időt. Csak akkor enged - kegyelem utján - a kormányzó a bérlőknek
                        a megszabott időn tul pár napot vagy hetet, ha hosszas, vagy gyakori viharok
                        akadályozták a halászatot.</p>
                    <p>Legelsőbben is a halászatra alkalmas ladikok és naszádok, melyeket doniáknak
                        neveznek, lesznek a különböző: Tutukurin, Caracal, Nagopatam, Colang és a
                        Coromandeli partok kikötőiből összegyüjtve és a condatschy-i öbölbe vive és
                        ott megszámozzák és haszonbérét meghatározzák. Azután a buvárokkal, kik
                        leginkább a tutukurini parton lakó maraviak és malabari lubbáhk és colangi
                        halászok, alkudnak meg, kik legtöbbször bizonyos számu kagylót kapnak
                        pénzfizetés helyett, vagy bizonyos részt a nyereményből. Néha 2000-3000
                        naszád és 25.000-35.000 ember is összegyül a visszadöbbentőn sivár aripoi
                        partvidéken, melynek egyedüli és egyetlen vigasztaló, s a szemnek kedves
                        pontja, a kormányzó palotája. Ez egy lapos tetejü négyszögletü épület,
                        körülültetve árnyas fákkal, különben lehetetlen volna benne tartózkodni a
                        forróság miatt, és a puszta, napban izzó homokból fehéren meredeznek elő
                        azon buvároknak és idegeneknek a naptól megfehéredett csontjai, kik
                        hivatásuknak, s az itt lappan­gó betegségeknek áldozatai lettek. De ezen
                        szomoru memento morik nem riasztják vissza azokat, kiket a kincs- és
                        nyereségvágy ide csalt szerencsét próbálni!</p>
                    <p>Mig a halászat tart, a naszádok mindennap este 10 órakor az Aripoban
                        megdördülő ágyuszóra vitorlát bontva, megindulnak, s hajnalra a
                        gyöngyzátonyokhoz érnek. Mihelyt a nap feljő, a buvárok dologhoz látnak s
                        egész délig szünet nélkül folyik a munka, mikor a türhetetlen forróság és a
                        feltámadó meleg szél visszavonulásra készteti őket. Ekkor megint megdördül a
                        jelző ágyu, s a naszádok gazdái a parton állva, veszik át a csónakok
                        kagylótartalmát. Ellenben a junius-szeptemberi évadban, a halászat délután
                        négy óráig tart. A sötétség előtt minden naszádnak ki kell rakodnia. Legyen
                        sok, vagy igen kevés kagyló, a bérlők nem mutatnak elége­detlenséget, hanem
                        megnyugosznak abban a reményben, hogy a holnapi nap szerencsé­sebb lesz - s
                        e reményt élesztik a bonczok, bűvészek, jósok, brahminok jövendölései és
                        hókusz­pókuszai, melyek nélkül gyöngyhalászatot képzelni sem lehet. Ezeket a
                        bérlők jól fizetik, mert különben rosszat jövendölnek és a buvárokat egészen
                        demoralizálják.</p>
                    <p>Minden naszádon husz ember van és ezek feje: a kalauz. Tizen eveznek, s
                        egyuttal ezek segitik be a ladikokba a fel-felbukkanó buvárokat, kik ismét
                        tizen lévén, felváltva ötönként ötször-hatszor egymásután szállnak a tenger
                        fenekére. Ha a naszádok kisebbek, ugy csak két buvár, két evező és egy
                        töltött fegyverrel ellátott malayi katona van a csónakban, hogy a gyöngyöket
                        a kagylókból ki ne lophassák. Minden 200, vagy 100 csónakból álló rajt
                        egy-egy ágyuval és fegyveres emberekkel ellátott nagy naszád vagy dereglye
                        őriz, mert némelykor a szomszéd szigetlakók megtámadják és kifosztják a
                        gyöngyhalászokat.</p>
                    <p>Minden csónakon kutágas-formán egy hosszu dorong van megerősitve, melynek
                        egyik végén egy circa 30 mázsás kő, a másik végén pedig egy kötél van
                        megerősitve. Ennek segélyével huzzák fel a buvárokat, midőn ezek egy zsineg
                        megrántásával a mélyből jelt adnak - miután ez, mintegy emeltyüként
                        szerepel; egyeseknek derekára van kötve a kötél, mások pedig csak jobb
                        kezükkel fogják meg, s igy vonatják fel magukat a mélyből egy nagyon szimpla
                        csiga­szerkezet-, vagy emberi erő által. Hogy könnyen és gyorsan
                        szállhassanak a buvárok a mélybe le, minden csónak öt darab, e vidéken bőven
                        termő vörös gránitot visz magával. Ezek pyramis alakuak, s aljuk homorura
                        van kivájva a talprészére, mig csucsaik át vannak lyukasztva, hogy kötelet
                        lehessen beléjük huzni.</p>
                    <p>A buvárok már zsenge gyermekkoruktól kezdve gyakorolják és edzik magukat, ugy
                        hogy 30-50 ölnyi mélységbe könnyen alá mernek szállani. A mint egyik le akar
                        merülni, jobb lába ujjaival a fent leirt kövek egyikét ragadja meg kötelénél
                        fogva, mig a másik lábával egy hálóból készült zsák után nyul, jobb kezébe
                        pedig a felhuzó kötelet fogva, baljával orrát fogja be, s a vizbe ereszkedik
                        és a lábán lévő sulyos kő nyilsebesen rántja alá a fenékre, s ott gyorsan és
                        ügyesen annyi kagylót kapkod össze zsákjába, mennyit csak bir, majd jelt ád
                        a kötél megrántásával, mire gyorsan terhével együtt felvonják a csónakba; a
                        viz fenéken maradt követ - a rajta lévő kötél segitségével - utána szintén
                        felvontatják. Három percznyi nyugalom után ujra a vizbe száll, s igy megy az
                        egymás után a kiszabott időig.</p>
                    <p>A buvárok jobbára mind ügyes és edzett emberek, s lábujjaikat épp oly ügyesen
                        használják, mint kezüket, ugy hogy egy tűt is fel tudnak vele csipni, -
                        mindazonáltal mesterségük oly megerőltetéssel járó munka, hogy legtöbbször a
                        ladikba való visszatérés után nemcsak a lenyelt vizet, de szájuk, orruk,
                        füleik s nem ritkán még szemeiken is vért eresztenek ki, azon rettentő
                        viztömeg nyomása sulyától, mely a mélyben reájuk nehezedik. Egyesek testüket
                        olajjal kenik be, mások orrlyukaik és füleikbe olajba mártott gyapotot
                        dugnak, sőt még szájuk­ba is olajba mártott szivacsot vesznek s aznap semmit
                        sem isznak és csupán csak száraz eledelekkel vagy egészen szárazra sütött
                        hussal élnek. Rendesen két vagy egy fél perczig maradnak a viz alatt, de
                        egyes edzettebbek gyakorlottabbak s három, négy perczig is kibirják, s ezek
                        esténként külön jutalomban részesülnek. - Vannak azonban oly kivételes erős
                        tüdejüek is, melyek öt perczig birják ki a viz alatti lételt, mint volt
                        három calongi testvér 1871-ben; azon hallatlan eseményt azonban, hogy
                        1797-ben egy anjangói buvár 7 perczig időzött a tenger fenekén, mindeddig
                        nem produkálta utána egyetlen egy sem. Valamennyi buvár mind rövid életü,
                        mert a nagy viztömeg nyomása idő előtt tönkre teszi szervezetüket. Gyakori
                        az az eset is, hogy az első lemerülés után, visszatérve a csónakba,
                        orrán-száján megindul a vér, s ott hal meg társai szemeláttára, vagy örökké
                        nyomorék marad, s a buvári szolgálatra képtelen lesz.</p>
                    <p>De mindez nem riasztja őket vissza veszélyes mesterségüktől - csak egy van, a
                        mitől irtózta­tóan félnek és ez a tengerek réme, az emberevő czápa (Squalus
                        carcharias). A gyöngyhalászat krónikái telve vannak a legborzasztóbb
                        történetekkel, mert e szörny rendesen a tengeröblök­ben csatangolva, az
                        alászálló vagy emelkedő buvárt nyilsebesen támadja meg, s borzasztó fogaival
                        egy harapással képes derékban vagy czombban kétfelé roppantani egy embert.
                        Némely buvár övében magával viszi czápakését is, ezen éles, hosszu
                        yataganszerü gyilkot, s a czápa közeledtét nyugodtan bevárja, s midőn ez
                        hátára fordul, hogy elnyelhesse, végig hasitja hasát. Csakhogy ehhez annyi
                        hidegvér, erő, bátorság és ügyesség szükséges, mennyi tán minden ezer
                        embernél van meg egyben. A legtöbb buvár a czápa közeledtére kétségbeesett
                        lökéssel igyekszik felszinre jutni, de mielőtt a csónakba menekülhetne, már
                        áldozatává lesz e szörnynek, mely oly vakmerő és prédaéhes, hogy még akkor
                        is leharapja alsó testrészét a buvároknak, mikor már félig a csónakban
                        vannak, vagy felvágódva, a csónakból rántja le egyiket, másikat. Azon
                        buvárok, kik sokáig kibirják a viz alatt lételt, a legtöbb esetben
                        meg­mene­külnek, mert a czápa a fenékhez nem közeledik és lefelé közel igen
                        rosszul lát, igy a viz­fenékre hasaló buvár felett rendesen tovasiklik - s
                        ennek ideje marad gyorsan felhuzatni magát.</p>
                    <p>Ritka év az, melyben az indiai öblökben ne történnének balesetek, mert a
                        czápák rendesen a tengeröblök szélén szeretnek tartózkodni, e mellett
                        szaglásuk és látásuk oly éles, hogy messziről megérzik és meglátják az
                        embert vagy állatot, és a mely czápa egyszer emberhust evett, az kitartóan
                        csak arra vadász, igy, ha egy öbölben embert zsákmányolt, azt minduntalan
                        felkeresi.</p>
                    <p>Mint minden keleti, s kevés műveltségü nép, ugy a gyöngybuvárok is szerfelett
                        babonásak és a félelmük oly általános e rettenetes állattól, hogy örökös
                        félelem és nyugtalanságban vannak még azok is, kik e szörnyekkel meg tudnak
                        küzdeni, vagy ügyesen kikerülni tudják őket - és igy a gyöngyhalászat
                        sokszor füstbe menne, ha éppen babonásságukban nem hinnének az ördögüzők- és
                        varázslókban, kik bűbájos imák és hókusz-pókuszokkal a czápákat távol tudják
                        tartani, vagy őket meg tudják szabaditani. Azért minden felekezet és
                        szektával, minden vidék­kel vele jönnek papjaik, varázslóik és
                        czápa-bűvészeik, és a kormány ezeket rendesen fizeti, mert még a
                        legelbizakodottabb buvár sem merül addig a mélybe, mig el nem végezte vele a
                        jós vagy bűvész babonás hókusz-pókuszait, melyeket szigoruan követnek is.
                        Ezen varázslók nélkül oly örökös lenne a félelem és nyugtalanság, hogy a
                        halászat örökös félbeszakitás, habozás és sikertelenséggel járna - igy a
                        kormánynak nemcsak türni kell e babonás hitet, de még elő is kell
                        segiteni.</p>
                    <p>Ezen bűvészeket és varázslókat pillal kharras-oknak, azaz czápavakitóknak
                        nevezik és reggel­től estig, mig csak a naszádok vissza nem térnek,
                        szüntelen bűbájos imákat, varázsszavakat morognak, énekelnek, füstölnek,
                        ezer és ezerféle phantasticus mozdulat-, táncz- és ugrándozá­sokat mivelnek,
                        különféle varázsszerek, nedvek, kenőcsök, füstölők vegyitésével csengetés és
                        dobolással foglalkoznak. Ezen idő alatt sem enniök, sem inniok nem szabad,
                        különben a varázs és imák foganat nélküliek maradnának - mind a mellett
                        megesik, hogy néha meg­sokalva a várakozást, annyi toddyt (kiforrt részegitő
                        pálmafalé) találnak felhörpinteni, hogy a lábukon se tudnak megállani.</p>
                    <p>Egyik-másik elkiséri a tengerre is a buvárokat, mit azok igen nagy örömmel
                        fogadnak, de bezzeg nem örülnek neki a halászati felvigyázók vagy a bérlők,
                        mert a bűvész urak nem a buvárok őrzése és jóvolta miatt mennek a sajkába,
                        hanem azért, hogy alkalomadtán egy-egy értékes gyöngyöt elcsenhessenek - de
                        e szokás ellen még sem tehetnek egyebet, mint csak jobban vigyázni, mert ha
                        e gyanujokat nyilvánitanák és kételkednének a czápa-vakitók tudo­mányában,
                        vagy éppen eltiltanák ezeket a kirándulásokat, ugy a buvárok is vonakodnának
                        a viz alá menni és az egész halászat meghiusulna. Pedig e kirándulások
                        inkább csak a balesete­ket szaporitják, mert a buvárok - bizva a bűvészek
                        hatalmában - még a legelemibb biztonsági rendszabályokat is elhanyagolják s
                        tulontul gondatlanok és elbizakodottak lesznek. Dacára annak, hogy ők
                        fáradnak legkevesebbet, mégis a legtöbb hasznot ők zsebelik be, mert a
                        kormánytól, a bérlőktől huzott fizetésükön kivül, még mindenfelől bő
                        ajándékokat is kapnak, kivált azoktól, kiknek a szerencse kedvezett.</p>
                    <p>Néha - nagy ritkán - megesik, hogy az év minden baleset nélkül elmulik s
                        ilyenkor nagyon nő a bűvészek tekintélye, de a czápavakitók akkor sem jönnek
                        zavarba, ha egymás után - imáik, bűvészkedéseik, hókusz-pókuszaik mellett -
                        több szerencsétlenség történik. Csak egy esetet mondunk el, hogy a
                        czápavakitók mily ügyesek a hazudozásban és az a szegény, müveletlen
                        buvárnép mily hiszékeny s mennyire meg van a bűvészek hatalmáról győződve:
                        Egy izben - a sok ima és varázslás daczára is - egy czápa derékben harapott
                        ketté egy buvárt. A szerencsét­len rokonai és barátai a czápavakitókra
                        rontottak, hogy magyarázza ki a balesetet, hogy tör­tén­hetett? Ez azután
                        azt felelte, hogy egy vén gonosz, a buvárokra haragvó boszorkány, ki neki is
                        ellensége, Colangból Malabár partjaira jött s mivel neki ártani nem tud, hát
                        egyidőre megrontotta varázslatainak minden hatását, hogy tekintélyét
                        kisebbitve, legalább igy ártson neki és azt ő későbben tudta meg, mielőtt a
                        szerencsétlenséget megelőzhette volna. De most már tett róla, hogy a
                        boszorkány többé ne árthasson s éreztette vele hatalmát annyira, hogy
                        kimondja, miszerint ezen halászati idő alatt több szerencsétlenség történni
                        nem fog. Vélet­lenül ugy is lett, nem történt semmi baleset és a jósok
                        tekintélye ezen eset által csak még jobban növekedett.</p>
                    <p>Csak egyetlen czápa megjelenése is elég, hogy aznap a halászat szüneteljen,
                        mert e rémhir futótüzként terjed el. Sőt, ha egyik-másik buvár lába egy éles
                        kő- vagy korallágban megsebző­dik, a legnagyobb zavar s fejetlenség áll be,
                        mi által a halászat szenved sokat. Néha pedig készakarva csinálnak
                        ijedtséget vagy költenek rémhirt, hogy a zavarosban lophassanak, azért a
                        legszigorubb vizsgálat lesz meginditva minden egyes ily esetnél s a
                        tetteseket a legszigorub­ban megfenyitik.</p>
                    <p>A buvárok fizetése - az egyezség szerint - vagy pénz vagy mint leginkább
                        szokás - kagylókkal történik. Ép ugy, - halomszám adja el a kormány is a
                        kagylókat a kereskedőknek. Ez ter­mé­szetesen olyan, mint a lutrijáték, mert
                        lehet, hogy a kagylók mindegyikében van gyöngy, de lehet, hogy egy nagy
                        halom kagyló - egyetlen egy szem gyöngyöt sem ad. Szokás koczkázni is - s
                        kivált az európaiak és az angol tisztek üzik e játékot szenvedélylyel -
                        melyben az illető bizonyos számu nyers kagylót kap - melyekről nem tudni,
                        van-e, nincs-e bennük gyöngy?</p>
                    <p>A gyöngykagylókat azután minden kereskedő vagy maga a kormány, egy-egy
                        négyszögü, fallal bekeritett helyre rakja le vagy legfeljebb két lábnyi
                        mélységü gödrökbe helyezi, de előzőleg alájuk gyékényt tereget s itt hagyja
                        azután rothadásba menni. Mikor ez megtörtént, megvárják mig a kagylók a
                        napon megszáradnak s ekkor a kagylók szétválnak s a gyöngyök­höz minden
                        sértés, feszegetés nélkül hozzá lehet férni mig a kagylók nyers állapotukban
                        annyira össze vannak zárolva, hogy inkább teknőjük törik szét a feszegetés
                        alatt, semhogy felnyiljanak és ezáltal a legszebb gyöngyök sérülnének meg.
                        Mikor tehát a kagylók szétvál­nak, gondosan megvizsgálják és legtöbbször
                        szét is főzik az összeszáradt állatokat, mert a gyöngy igen gyakran az állat
                        belsejében rejlik.</p>
                    <p>Hogy a bérlők és kereskedőknek mennyire Argus-szemeiknek kell lenni s milyen
                        messze­menő intézkedéseket kell tenniök, hogy gyöngyeik legszebbjei és
                        legértékesebbjei el ne veszszenek, azt nemcsak a tolvajok nagy ügyessége és
                        ravaszsága, hanem még a kagylók természete is megmagyarázza, Mert a mélyből
                        felhozott kagylók, ha egyideig állva hagyat­nak, maguktól felnyilnak egy kis
                        időre s ekkor könnyü a bennük rejlő értékes gyöngyöt is észrevenni, s mig a
                        megterhelt naszád a parthoz ér, addig egy kis kő, fadarabka vagy fűszállal
                        megakadályozzák a kagyló bezáródását s a kedvező alkalommal a gyöngyöt
                        elcsenik belőle. De leggyakrabban és legszemtelenebbül a kagylók belsejét
                        vizsgálók lopnak és hogy a kike­resésnél ruháik közt meg ne találják, el is
                        nyelik a gyöngyöket. De a gazda ennek is elejét veszi, mert munkájuk után jó
                        erős hashajtókkal és hánytatókkal vendégeli meg őket, igy aztán mégis
                        visszakapja ellopott jószágát. Egyes tolvajok a gyöngyöket testük különböző
                        részeire ragasztják fel s tapasz és flastromdarabkákkal fedik be, mintha
                        gennyedő sebek, kelevények lennének, mások füleikbe dugnak egyet-kettőt vagy
                        sürü hajuk közé rejtik; sőt 1879-ben megtörtént egy csudálatos tüzü,
                        szénfekete gyöngygyel, mely ezen szokatlan szine miatt roppan értéket
                        képviselt, hogy a gyöngyvizsgáló czombján egy mély vágást tett s ebbe rejté
                        el a gyöngyöt, de erre is rájöttek!</p>
                    <p>A gyöngyhalászat javarésze már megtörtént, midőn a kereskedők a
                        gyöngykagylókat kabléik­ba (a négyszögü falkeritések) rothasztásra
                        elhelyezik, de az igazi szenvedés és megpróbáltatás még csak most kezdődik
                        igazán! A rothadó csigák pestises szaga annyira kiállhatatlanná és iszonyu
                        bűzüvé teszi az egész környéket és annyira megfertőzi a léget miasmákkal,
                        hogy lázak, typhus, vérhas s a cholera tüneteivel fellépő hányás és hasmenés
                        kezdik az embereket tizedelni. Az egész Condatchy-öböl telitve van ezen
                        iszonyu rothadó hullabűzzel és ez még a rothadás után is egész addig
                        megmarad, mig az erős tropikus viharok és szelek meg nem tisztitják és
                        széjjel nem oszlatják ezen undok légkört.</p>
                    <p>De a kiket a nyereség hajt ide, mégis kiállják, bár egy ember sincs, ki ezen
                        idő alatt le ne soványodna, hasmenés vagy lázzal ne küzdene; a pénznek,
                        kincsnek jó szaga van, azt tartják s koczkáztatnak érte mindent!</p>
                    <p>Mikor a gyöngyök már összegyüjtve vannak, kezdődik a legfontosabb munka: a
                        gyöngyök osztályozása értéküknek megbecsülése, furása s a halványaknak,
                        fényteleneknek vagy épen piszkos szinüeknek csiszolása, fényesitése.</p>
                    <p>Az osztályozás, elnevezés és mérés a gyöngyök nagysága szerint megy és az
                        erre szolgáló eszköz, az ugynevezett gyöngymérő, mely több egymás fölé
                        helyezett, különböző nagyságu nyilásokkal biró rostákból áll. A felsők
                        legnagyobb nyilásuak, az alsóbbak pedig folyton kisebbek és betöltve a
                        gyöngyöket a legfelső rostába, kissé megrázzák, hogy áthulljanak a lyukakon,
                        azután a gyöngyöket azon rosták nyilásainak számával jelölik, a melyekben
                        vissza­maradnak. Eképp vannak: 20, 30, 50, 80, 100, 200, 400, 600 800, 1000
                        számuak. Elsőrendüek a 20-80 - s ezek neve Mell. Másodrendüek a 100-tól az
                        1000-ig és ezeket Vadivuknak nevezik. A rendkivül nagy gyöngyök neve
                        Parangon, a szegletesek, alaktalanoké pedig Baroque; mig az igen nagy, de
                        rendetlen alakuakat Monstres-oknak hivják. Azon gyöngyöket, melyeket
                        nagyságuk miatt darabonként adnak el, cseresnye- s darabgyöngyöknek, mig az
                        apró, tömegesen eladandókat homok- és latgyöngyöknek nevezik.</p>
                    <p>Midőn a gyöngy fénytelen, piszkos, foltos szinezetü, vagy valami
                        piszokréteggel vannak bevonva, akkor finomra tört és vizes megnedvesitett
                        gyöngyházporral együtt kendőbe kötve, a napfény hatásának teszik ki vagy
                        hosszasan rázogatják vagy bevonva vizzel, péppé gyürt gyöngyházporral a
                        napra teszik ki s ott időnként megnedvesitik. Ez által néha átlátszó,
                        fényes, tiszta s szebb vizü lesz, ha alapjában nem nélkülözi e
                        tulajdonságokat. A nagyobb és értékes gyöngyöket pedig az igen apró gyöngyök
                        összetört porával fényesitik.</p>
                    <p>A benszülöttek s gyöngyvizsgálók igen ügyesen furják ki és füzik fel a
                        gyöngyöket. E czélra szolgáló primitiv eszközük egy hat hüvelyk hosszu, négy
                        hüvelyk széles - felforditott alaku csonka kupforma, mely három 12 hüvelyk
                        magas lábon áll. Ezen eszköz felső részén különböző nagyságu lyukak vannak
                        furva, mig a kisebb gyöngyöket csak ugy kalapácsolják bele a fába.
                        Furóeszközük egy fába foglalt aczél-cső, mely a gyöngyök nagysága szerint
                        kisebb-nagyobb átmérőjü lyukkal bir - s az erre erősitett görbe fogantyuval
                        forgatják. Furás közben a gyöngyöt jobb kis ujjukkal folyton nedvesitik,
                        melyet egy vizzel telt kókusdióhéjba mártogatnak s ezt oly gyorsan, oly
                        ügyesen teszik, hogy szemmel alig lehet munkájokat követni. A legjobb
                        gyöngyfurók és gyöngyfényesitők a Patrah- és Colombo környékére való
                        indusok, azért leginkább ezeket is alkalmazzák.</p>
                    <p>A legszebb gyöngyök a ceploniak s a Persa-öbölben találhatók, mert az arabiai
                        Ormusi-öbölben találhatók gyengén aranyló szinüek, a coromandeliak és
                        tutucuriniak szürkések, kékesek, az amerikai öbölben találhatók pedig
                        legtöbbször szennyesek barnásak, vagy piszkos szürkések. Európában
                        legbecsültebbek a tiszta fehérszinü, ceploni és persa-öbölbeli gyön­gyök,
                        mig keleten jobban szeretik az ormus-öbli aranyló szinben játszókat.</p>
                    <p>A gyöngyöknek óriási értéke és becse természetesen az utánzás és hamisitásra
                        is rábirta a nyerészkedőket. És hogy az utánzás mennél tökéletesebb legyen,
                        a vegyészet segélyével a gyöngy anyagának alkatrészeit vizsgálták meg.
                        Azonban, ha kideritették is, hogy a drága gyöngyök anyaga szénsavas
                        mészenyből, kagylóanyagból (conchionin) és egy kevés állati enyvből áll,
                        azért az ezen anyagokból mesterségesen előállitott gyöngyök meg sem
                        köze­litették az igaziakat, fény, szinjáték s az anyag tömöttségére nézve,
                        ugy hogy a legsikerültebb utánzatokat a szakemberek rögtön felismerték.</p>
                    <p>A mesterségesen előállitott hamis gyöngyök, melyek a drága gyöngyökhöz
                        hasonlitanak, következőleg készülnek: Közönséges üvegből kisebb-nagyobb üres
                        golyócskákat funak s ezeket az ugynevezett gyöngyessentiával vonják be
                        belülről. Ezen gyöngyessentia a fehér vagy gyöngyhal (Coregonus Wartmanni)
                        fénylő és szint játszó pikkelyeinek vizahólyag és ammoniakban oldott
                        keverékéből áll. Az ugynevezett viasz-, vagy római gyöngyök pedig az
                        alabastrom golyóknak viaszszali beitatásából állanak.</p>
                    <p>A gyöngyhalászat - a gyöngyökön kivül, még az iparban szerfelett fontos
                        mellékterményt, a gyöngyházat szolgáltatja, mely szivárványszerü szinjátéka,
                        gyengéd fehér szine miatt külön­féle disz- és berakott munkákra,
                        csecsebecsék, disztárgyak, gombok, stb. készitésére használ­ta­tik. E
                        gyöngyház a kagylónak a két teknője s majdnem ujjvastagságu; külső szine
                        zöldes­barnás vagy kékeszöld szürkés, belül sárgás ezüstfehér, élénk fényü
                        és a szivárvány minden szinében játszó s könnyen feldolgozható, mert leveles
                        szerkezeténél fogva papirvékonyságu lapokra lehet egy finom késsel
                        széthasogatni. Mennél vastagabb, annál keresettebb. A legjobb gyöngyházat ad
                        a kereskedelemnek Manilla a Sulu- és Philippini-szigetekről; azután Ceylon
                        és Kelet-India, mely Singaporon át jő a kereskedelembe, mig Amerika csak
                        harmadrendü minőségüt ad. Hogy mily óriási a kereslet, mutatja Manilla
                        gyöngyház-kivitele, mely Franczia-, Olasz-, Törökországba, Syriába és a
                        Berberállamokba 94.970·52 klgrmot tesz, az osztrák-magyar monarchiába
                        984.472·6 klgrmot, Alexandria Angliába circa 173.015·01 klgrmot szállit, mig
                        Amerika gyöngyházkivitele csak 298.839·16 klgrmot tesz.</p>
                    <p>Ez röviden a drágagyöngyök története, melyeket hölgyeink annyira szeretnek
                        hattyunyaku­kon, vagy fürteik között viselni az ékszerek különféle
                        foglalataiban - de mikor gyengéd fénye, szivárványos csillogásában
                        gyönyörködnek, jusson eszükbe - hogy méltán nevezik „a tenger könyeinek”,
                        mert megszerzésük, felszinre hozásuk, sokszor köny és panaszba, sőt
                        ember­élet­be kerül.</p>
                    <p> </p>
                </div>
                <div type="chapter">
                    <head>
                        „Vándoroljatok ki!...”
                    </head>
                    <p>Évről-évre, napról-napra szaporodik a kivándorlók száma, kik megunva
                        hazájukban a kenyér­keresés nehéz munkáját, egyik vagy másik tengerentuli
                        világrészbe hajóznak át, a könnyü és gyors meggazdagodás csalóka vágyaitól
                        és reményeitől üzetve.</p>
                    <p>Bőven lehetne irni arról a sok csalódásról, összetört reményekről és
                        kétségbeesésről, mikor a kivándorlók megérkezve az igéret földére, a fényes,
                        aranyos álmok, csábitó igéretek helyett meglátják azt a rettenetes
                        valóságot, a mi ott reájuk vár, azt a küzdelmet, melytől vissza­riadnak, még
                        mielőtt megpróbálnák.</p>
                    <p>A munkásokat nem engedik a benszülött munkások dologhoz és keresethez jutni,
                        vagy a munkaadók - kizsákmányolni akarva idegen földöni gyámoltalanságukat -
                        oly csekély bért igérnek, hogy a puszta kenyérre nem elég. A földmivelő,
                        mezei gazda, ki itthoni csekély földje s birtoka helyett ott uradalmakat
                        remélt, kap oly sürü őserdővel benőtt területet pénzeért, hova nem ember, de
                        még a napsugár se hatolhat be a sürüségtől s minden lépést fejszével,
                        baltával kell szabaddá tenni. Ebből kell neki aztán szántóföldet csinálni és
                        elébb az erdőt kiirtani róla, ha bevetni akarja - s csak későn, a maga kárán
                        látja be, hogy mig hazájában első sorban és egyedül csak a kenyérért kellett
                        küzdenie, itt első sorban életéért kell küzdeni, ezt biztositani, hogy
                        azután a mindennapi kenyeret megszerezhesse, mert azokban a buja nö­vényzetü
                        tropikus paradicsomokban ellensége a bevándorlóknak minden, maga az
                        anyaföld, a viz, a lég, a nap, a növényvilág, a betegségek légióit ontva
                        rájuk, de legnagyobb ellenségük mégis az állatvilág, örökké fenyegetve
                        magát, háziállatait s megtakaritott vagyo­nát.</p>
                    <p>Mert minél pompásabb, változatosabb növényzetet, minél forróbb napsugarat
                        áraszt a termé­szet a földgolyó valamely pontjára, annál dusabb, annál
                        változatosabb annak állatvilága is. Az ember a föld minden pontján
                        küzdelemre van teremtve s a hol a föld buján, majdnem önként adja a
                        csudásnál-csudásabb dus növényzetet, a kenyéradó magvakat, még ott sem jut
                        küzde­lem, fáradtság nélkül hozzá! A tropikus világrészek kevés munkáért is
                        dusan fizetnek ugyan, de hányszor van fenyegetve csak egyetlen egy nap is az
                        ezeken munkálkodó ember élete, vagyona, azoktól a kisebb-nagyobb
                        ellenségektől, melyek a buja növényzet között majdnem láthatatlanul rovar,
                        féreg, kukacz, majd hangya vagy más alakban a földön, vizben saját házába,
                        kunyhójába befurakodva, reá vagy állataira leskelődnek.</p>
                    <p>A mérsékelt égövek növényzete nem ily csudás; a nap sugara nem oly izzó,
                        földje nem oly buján termő; sok munka és fáradtság mellett is, keveset ad
                        legtöbbször! De a milyen egy­szerüek, csendesek erdői, virányai, épp oly
                        békések és veszélytelenek! Ezeken nem fenyeget semmi vész; békésen
                        veszélytelenül sétálhat, andaloghat, vadászhat és dolgozhatik s füröd­hetik
                        az ember ugy, mint állatai a folyók hüvös habjaiban és ha ágyába, háza védő
                        fedele alatt megpihen, itt sem fenyegetik olyan alattomos ellenségek, melyek
                        életére törnek.</p>
                    <p>A tengerentuli világrészek bármelyikébe menjen is a bevándorló - kivéve
                        Ausztráliát - mindegyikben száz és száz ellenséggel kell megküzdenie az
                        állatországból magából is, melyek az élet és munka minden phasisában
                        fenyegetik őt és vagyonát, éjjel ugy, mint nappal egyaránt.</p>
                    <p>Afrikában ugy a bevándorlók, mint a benlakók valóságos adófizetői az
                        oroszlánoknak, párduczoknak s az efféle ragadozó vadaknak, a mellett, hogy
                        első sorban a maguk életét kell megvédelmezniök, mert méneseikből, nyájaik-
                        és csordáikból évenkint sok a vadak zsákmá­nya lesz. Igy minden arab falu,
                        melynek környékén egy, vagy egypár oroszlán tanyáz, évente 2000-3000 frc
                        kárt szenved és ha tudjuk, hogy egy-egy oroszlán könnyen bekóborol egy-egy
                        vadász kirándulásán 3-7 mértföldet, ugy átlag minden marhatartó arab évente
                        200-300 frcnyi minimális veszteséget szenved, pedig ezen összeg egy-egy
                        szegény arabnak majdnem vagyona felét képezi.</p>
                    <p>De nemcsak a lábas jószág, hanem maguk a vetések is szüntelen ki vannak téve
                        a pusztu­lásnak, mert a sokfaju majmokon kivül, a tavak, folyók közelében a
                        vizilovak visznek véghez iszonyu pusztitást, mert e rengeteg nagyságu állat
                        egyetlenegy látogatásával megsemmisiti egy család kukoricza- és
                        kölesföldjének javarészét, mert a mit meg nem eszik, azt iszonyu talpaival
                        legázolja, mintha ökölnyi jégdarabok paskolták volna a földbe.</p>
                    <p>A mesésen gazdag Ázsia szint csak ugy alá van vetve a csapásoknak, mert ugy
                        nagy részében, mint kincses bányájában: Indiában a legnagyobb országos
                        csapások egyike a király-tigris. E vérszomjas, rettentő erejü ragadozó
                        falánkságának évenként tizezrenként esnek áldozatul em­berekből, nyájakból
                        egyaránt. A falvak közepéből, a városok közeléből ragadja ki áldozatát.
                        1868-ban a zsubbelporei táviró hivatal egész személyzetét felfalták;
                        Bengáliában pedig minden héten el-eltünt a gyalogposta, egy-egy katona
                        előörs, a mezőn dolgozó emberekből pedig mindennap. Sőt Jáva-, Tonking és
                        Annamban a templomok közepéből, az áldozatok alatt, sokszor a papokat
                        ragadták ki, vagy egy-egy kegyes imádkozót a Brahma- vagy Buddha-szobrok
                        talapzatáról ragadtak el.</p>
                    <p>Dél-Amerikának szintén meg van ezen csapása egy tarkán foltozott, hatalmas
                        ragadozó: a jaguár (Felis Onza) képében. Bár ez ritkábban támadja a lakatlan
                        vidékeken ugyan meg nappal a benlakókat szemtől-szembe, hacsak nem a
                        „Cebadó”-kból való (igy nevezik azon jaguárokat, melyek már egyszer
                        emberhust izlelve, folyton erre vadásznak nagy vakmerőség és vérszomjjal),
                        de annál veszedelmesebb éjjel a sötétség leple alatt a lakott és népesebb
                        vidékeken, mert kigyóként csuszva, annyi zörejt sem csinálva, mint egy árny,
                        kuszik a falvak, tanyák, majorságok udvarába s legyen ember, gyermek vagy
                        háziállat, elhurczolja. A nagy Humboldt is tanuja volt egy ilyen esetnek
                        San-Fernandoban, t. i. egy éjjel egy fiut ragadott el, keresztül huzva
                        rettentő körmü talpával az udvar keritése között, miután a szegény gyermek a
                        kerités mellé dőlt le éji nyugalomra. Különösen a hajósokból esnek számosan
                        prédául évenként e szörnyeknek, melyek oly vakmerőek, hogy a vizbe ugorva,
                        magán a csónakon és hajókon támadják meg a hajósokat.</p>
                    <p>Hogy mily rettentő ereje van ennek a ragadozónak is, kitünik abból, hogy egy
                        lovat elhurczolt magával s ezzel keresztül uszott egy széles folyót. A másik
                        esetben két egymáshoz kötött lovat rabolt el. Az egyiket megölte és
                        hurczolni kezdte, daczára annak, hogy hozzákötött társa, melynek erejét a
                        félelem megsokszorozta, ellenkező irányban akart folyton menekülni - mégis
                        mindkettőt magával vitte. A lakottabb vidéken nem oly félelmes, de a nagyobb
                        erdő­ségekben csak olyan vészthozó az emberekre, mint akár a tigris.</p>
                    <p>Ezen óriási ragadozón kivül, még számtalan kisebb-nagyobb vérszomjas
                        ragadozók fenye­getik a tropikus vidéken lakók életét és vagyonát - de ezen
                        ragadozókon kivül óriási még az ellenségek száma, melyek magát az ember
                        életét fenyegetik. A folyókban, mocsarakban Afrika és Ázsiában a krokodilok,
                        Amerikában a kajmánok ragadják meg s rántják viz alá a fürdőzőket és a
                        vigyázatlanul a parthoz közeledőket. E. Labarre, a Zambesiben élő franczia
                        matróz, ki mint tolmács és vezető volt alkalmazva, 1866-ban egy hónapon
                        keresztül minden este hallott egy-egy halálsikoltást a folyó felől. Mert a
                        vizért jövő négernők közül mindennap áldozatul esett egy-egy a krokodiloknak
                        a Zambesi folyó partjain, e mellett az inni jövő állatokból is sok
                        elpusztult. Különösen egy óriási, vén krokodil volt félelmes, mert az mindig
                        kileste, a hová vizet meriteni járnak. Csak hosszu leskelődés és
                        cselvetéssel tudta E. Labarre e vén szörnyet az Arrov nevü angol czirkáló
                        hajó tisztjeinek segitségével elejteni.</p>
                    <p>Még félelmetesebbek ezeknél - de ezeket vigyázattal és óvatossággal gyakran
                        ki lehet kerülni - a kigyók. Ezek a tropikus égaljak valóságos ostorai. Mert
                        mennél bujább, mennél forróbb éghajlatu a táj, annál halálosabb mérgüek s
                        annál számosabb fajban élnek ezeken. Ezeket nem lehet elkerülni, mert a moh,
                        fü, virágok közé rejtőzve, akkor rohanják meg áldozatukat, mikor ez
                        legkevésbbé sem gondolja: a rizs-, czukornád-aratás, a gyapotszedés között,
                        szóval az élet és munka minden mozzanatában. Még az egyptomi s Afrika többi
                        homokpusztáinak lakói is, hol növény alig terem a sivóhomokban, sem biztosak
                        a kigyók elől. Mert a Szarvas homoki Vipera (Vipera Cerastes) és a
                        délafrikai Szarvas vipera (Cerastes cornutus) ugy a homokba rejtik magukat,
                        hogy csak fejtetejük és a szemek felett lévő két szarvforma kinövés látszik
                        csak ki s barnavöröses, sötéten foltozott testük annyira hasonlit a
                        homokpuszták szinéhez hogy észre sem lehet venni, hanem egy, a homokba
                        hullott tüskés magvacskának látszik és ha ember, állat, madár e magvacskához
                        közeledik, a villámgyors fejvágás és marás elől kitérni nincs ideje s
                        életével lakol néhány perc mulva. A Nilus körüli homokos és vizenyős
                        helyeken, a Fokföldi tartományokban pedig a számtalan mérges kigyófajon
                        kivül, nagy mennyiségben tenyészik a Paizsos Vipera (Najahaja). Ezen
                        kigyóval ölte meg magát a hóditó szépségü Cleopátra is s veszélyességét e
                        fajnak még az is növeli, hogy mérgét több lépésnyiről is képes az áldozatra
                        lövellni. Ugy Észak-, mint Dél-Amerikának halálos mérgü kigyói között a
                        csörgő-kigyó (Crotalus horridus és a Cr. durissus) annyira veszélyes
                        ellenség emberre, állatra, hogy sokszor egész nyájak és ménesek pusztulnak
                        el, mikor egy-egy vándorló csörgőkigyó csapat megtámadja őket. A pinczékbe
                        burgonyáért, répáért menő nők sokszor áldozatul esnek az itt rejtőzködő
                        csörgönczöknek, melyek annyira szaporák, hogy Benton farmer pinczéjében négy
                        rakás burgonya alatt négy fészket találtak ötvennél több, kisebb-nagyobb
                        csörgőkigyó­val. Még Ausztrália is, e nagy dúvadakban s mérges hüllőkben
                        annyira szegény világrész sincs megkimélve e halálos mérgü szörnyektől, mert
                        itt tenyésznek: a Halálkigyó (Acantophis antharticus) és a Fekete halálkigyó
                        (Acantophis cerastinus). Ezen halálos mérgü kigyók nem­csak méregfogaikkal,
                        hanem állitólag még a farkuk végén levő tüskeforma igen hegyes nyulványnyal
                        is képesek ölni és évenként ugy a gyarmatosok, mint az erdőkben dolgozó
                        fegyenczek közül számosan halnak meg a halálkigyók marásaitól.</p>
                    <p>A tropicus tavak- és folyókban a krokodilok- és alligátorokon kivül,
                        veszélyesek a fürdőzők­re, az ivó és hűtöző háziállatokra még a Ráják, ezek
                        a villanyos ütéseket osztogató halak, melyek, mint egy-egy erősen megtöltött
                        villamtelep, megérintve, oly erős ütést adnak ember­nek, állatnak, hogy
                        elbódul s a vizbe fullad, sőt sok esetben, ha nagyok, vének s jó idő óta nem
                        üritették ki villanyosságukat, ezen ütések maguk is halálosak lehetnek. E
                        halak nagy számban élnek a tavak, folyók, bővizü mocsarakban és szinte
                        visszarettentik az embert csudás alkatuk és sajátságos szinezetük által.
                        Ugyanilyen rettenetes készüléket bir testében a Villamos angolna (Gymnonotus
                        electricus) s valamennyi e fajta hal között a legveszélyesebb. Dél-Amerika
                        és Brazilia nagyobb folyóiban él nagy számban és sokszor a fürdést, az
                        állatok itatását lehetetlenné teszi egyes folyóvidékeken. Mert ez, mint a
                        legtöbb halfaj, a viz hullám­zására s a zajra, pocskolódásra nem menekül el,
                        hanem merészen, dühösen ront a vizben mozgó emberre, állatra s oly ütéseket
                        ad neki farkával, hogy vagy elbódulva, megbénulva fenékre merülnek és a
                        vizbe fulladnak, vagy pedig maga a villamos erő öli meg őket. Egyesek
                        megnőnek 8-16 láb hosszura és 6-tól 25 klgram, sőt nagyobb sulyra is s ezek
                        azután élet­veszélyesek. Alakjuk az angolnához hasonlit, de laposak s
                        villamos készülékük a farkhoz közel van elhelyezve. Egy-egy ütésük egy
                        bikát, lovat, öszvért azonnal villámként lesujt, ugy hogy mozdulatlanul,
                        meredten maradnak, s csak hosszabb idő mulva - az ütés erejéhez képest -
                        térnek magukhoz. Egy-két, néha három ütéssel, villamtelepe kimerül, s ekkor
                        minden veszély nélkül megfoghatók, mert több napra van szükségük, hogy a
                        készülékek ujra tele ter­melődjenek villamossággal. A benszülöttek annyira
                        félnek tőle, hogy daczára pompás husuk­nak, kerülik, mint a legfélelmetesebb
                        vadállatot. Igy Calabazoban (Caracas tartomány) oly bőségben vannak, hogy a
                        lakosság, bármennyire is óvja magát, mégis évenként tömérdek ló, öszvér és
                        ember esik áldozatul. S mikor már a sok kár és szerencsétlenségre a déliek
                        indolen­tiája is a legnagyobb elkeseredésbe csap át, akkor vadászatot
                        rendeznek rájuk egy csomó ló és öszvér feláldozásával. E vadászat módja a
                        következő: A folyó azon részére, hol legbővebben és a legnagyobbak
                        tartózkodnak, egy 50-100 darabból álló öszvér- vagy lócsordát hajtanak s
                        nagy riogatás és zaj között a vizbe kergetik. A zaj és lubiczkolásra az
                        angolnák a fenékről a felszinre jönnek és a vergődő állatok hasa alá uszva,
                        ezeket villamos ütésekkel árasztják el. Az első roham szokott a
                        legborzasztóbb lenni, mert a ló- és öszvércsapat a legrémletesebb orditás és
                        fékvesztett vad ijedelem között, hanyatt-homlok egymás hátán tombol; s a
                        talált állatok rémletes halál-orditással, mintha villám sujtotta volna őket
                        agyon, merülnek egymás után a fenékre, vagy görcsös vonaglások között
                        csapdoznak maguk körül. Ennél izgatóbb látványt képzelni sem lehet, irja a
                        nagynevü Humboldt - a viz hullámzik, csitteg-csattog s a hullámok közül
                        fel-felbuknak az angolnák kigyóalaku fejei s villámgyorsan suhannak a
                        tomboló állatok alá s azok orditva, a halálos ijedtségtől tágra nyilt
                        szemekkel, nyiladozó hortyokkal hortyognak, fujnak, szökellenek; a
                        vésznyeritések és orditások egy borzasztó hangchaossá kavarodnak, mely lázas
                        dobogásba hozza a szivet. A sülyedő állatokat, ha elér­hetők, a partra vonni
                        iparkodnak, melyekből magához is tér egy idő mulva némelyik, ha az ütés nem
                        volt nagyon erős. Ezen rémletes hajsza mindaddig tart, mig csak az angolnák
                        ki nem merülnek, mit arról tudhatni meg, hogy lassan, látszólag bágyadtan a
                        felszinen uszkálnak. Ekkor azután minden veszély és félelem nélkül fogdossák
                        őket össze nagy meritő hálókkal s más egyéb módokon; 1873-ban, Para mellett,
                        a viz alatti épitkezéseknél, egyetlen napon öt buvárt öltek meg a Villamos
                        angolnák és az épitkezések ideje alatt sok munkás megbénult, több meghalt a
                        villamos ütésektől.</p>
                    <p>A természet nagy országában az Izlábuak nagy országa szintén számtalan
                        veszélyt rejt az em­berekre nézve a héjanczok, rovarok és pókok, férgek
                        alakjában s ezeknek legveszélyesebbjeit szintén a tropicus tartományok
                        lakóivá, ostoraivá tette. Ezek veszélyesebbek a legvérszom­jasabb vadaknál,
                        vagy kigyóknál, mert legtöbbnyire az éj védő setétjében, alvás közben
                        csipik, szurják meg az alvókat, vagy pedig a moh, növényzet és hulladék közt
                        rejtőzködve egy­részt kicsiségük, másrészt pedig a környezethez hasonló
                        szinezetük által észre nem vétet­ve, az áldozat csakis akkor ismeri fel a
                        veszélyt, mikor a segitség már késő a menekülésre.</p>
                    <p>Legnagyobbak ezen mérges jószágok között a Scorpiók. Ezek nagyjában alakjukra
                        a rákhoz hasonlitanak, mert két ollóforma karjuk, nyolcz lábuk, s hosszas,
                        megnyult hajlékony, végén éles hegybe végződő farkuk van. E fark végén levő
                        hegyes rész üreges, s a szurásnál mérget bocsátva a sebbe, a megszurtnak
                        halálát idézi elő. Falrepedések, kövek, papiroscsomók, padlóhasadékok,
                        kunyhó-eresztékekben tanyáznak, a szabadban épp ugy, mint a falvak és
                        városokban; éjjel indulnak prédára, s ilyenkor összemászkálva mindent,
                        vadásznak pókok, legyek, rovarok, férgek után. Természetük dühös, támadó,
                        ingerlékeny, mit mozdulataik is mutatnak, mert ollóikat nyitogatva, farkukat
                        minden irányba görbitve, szaladoznak, s zsák­mányukat ollóik közé fogva,
                        farkuk szurásával ölik meg. A legfélelmesebbek egyike a Capföldi Scorpio
                        (Opisthophthalmus capensis), e jó három hüvelyk hosszu, barnavörös, azután a
                        borzasztó mérgü Hottentotta Scorpio (Centrurus hottentottensis), az amerikai
                        Scorpio (C. americanus), az ázsiai fajok és az Indiai Scorpio (Scorpio
                        caudatus), melyek ugy a szabad­ban, mint a lakházakban otthonosak, s éjjel
                        az alvók legkisebb mozdulatára, dühösen meg­szurják az illetőt; szintugy
                        nappal a legcsekélyebb háborgatásra is a kő-, fa-rakások, nádköte­gek közül
                        a vigyázatlanul odanyulót halálosan megsebzik s életével lakoltatják. Ezért
                        kerülnek oly félő óvatossággal az e vidéken lakók minden romot, elhagyott
                        kunyhót, vagy szikladarabokkal beszórt vidéket és inkább az egészen szabad
                        vidéken ütik fel éji tanyájukat, mert a tüz világa, a mozgás nesze
                        előcsalják rejtekeikből e veszedelmes állatokat. Több utazó esett már
                        áldozatul e vidékeken annak, hogy nem gondolt ezekre, s a romok vagy
                        sziklafalak között ütött éji tanyát. A Scorpio-csipés egyetlen ellenszerének
                        a Scorpio-olajat tartják, azaz tiszta faolajban összezuznak egy-két eleven
                        Scorpiot, s a marás helyét ezzel kenik be. Ezen gyógyszer igen kétséges.
                        Olaszországban, Spanyolországban, hol a Scorpio gyakori, minden háznak, vagy
                        legalább soknak van egy bizonyos fülkéje - s ez mindenki előtt tudva van, s
                        itt áll egy üvegcse Scorpio-olaj, hogy mindenki használhassa marás esetén
                        azonnal. Ezen orszá­gokban használni is szokott a gyógyszer, - de csak
                        azért, mert az európai Scorpiok csipése ugysem halálos. Ellenben egy esetben
                        sem használt az afrikai, indiai vagy amerikai Scorpiok ellen, mert ezek
                        marása feltétlenül halálos. Dél-Európának, sőt hazánk déli részének is
                        vannak scorpiói, pl. Mehádia környékén is találunk bőven. De ugy ezek, mint
                        az európai scorpiok nem veszélyesek az emberre vagy nagyobb állatra. Kisebb
                        állatkákat néha megöl szurásuk, de nagyobbakat soha. A Herkules-fürdőben
                        engem is megszurt, mint gyermeket az európai Scorpio (Scorpio europeus) s
                        1877-ben egy utamban a Kárpátok közt szintén, de még absolute a
                        legcsekélyebb utóhatását sem éreztem e szurásoknak. Szintén halálos mérgü a
                        csipésük a pókokhoz hasonló testü, támadó, falánk s harapós természetü
                        Solpugidáknak. Ezek India, Arábia, Egyptomban élnek, s évenként a lakosság
                        közül számosan áldozatul esnek. Mert ezen félelmetes, s visszariasztó alaku,
                        3-4, sőt 5 hüvelyk nagy, szőrös feketés szinü (Solupuga melas) állatok, nem
                        térnek ki az ember elől, de sebes szaladással neki ugranak s megmarják, ha
                        mozdul s közelükbe téved. A pókok közül egész szörnyeket produkál Brazilia,
                        Jáva, Afrika és Ázsia, melyek ugyan nem halálosak az emberekre nézve, de
                        támadó, dühös természetük miatt veszélyesek, mert mérges rágonyaikkal erősen
                        gyulladó, genyesedő s fájdalmas nagy sebeket okoznak. Már kinézésük is
                        irtózatot gerjeszt. Rendesen sötétes szinüek, sürün szőrrel benőttek, s 2-4,
                        sőt 6 hüvelyk hosszuak. A dél-amerikai madár-pók (Mygale avicularia)
                        kolibri­ket, kisebb madarakat megöl, s kiszopja őket. A jávai
                        madarász-pókból pedig Doleschall természetvizsgáló, egy szürke
                        Rizs-Amandinával, mely akkora madár, mint egy veréb, összezárt egy himet. E
                        pók rögtön, nagy dühvel a madárra szökött s két első lábával át­kapva
                        nyakát, méregfogaival hátába harapott, és 15 másodpercz alatt a madárkának
                        vége volt. Európának egyetlen egy fajta mérges pókja van s ez a
                        Dél-Oroszország rónáin és legelőin élő Karakurt vagy fekete farkas. E pók
                        mérgének ereje s hatása felülmulja a világ legrettenete­sebb mérgeit, mert
                        egy milligrammnak 30-ad része (csak górcsövön látható parányi mennyi­ség)
                        azonnal megöl egy embert, vagy állatot. Milliókra megy évenként azon kár,
                        melyet e pók halálos marása a legelésző marhákban okoz, s százakra a
                        pásztorok, gyermekek s fűgyüjtő asszonyok száma, kiket megmar. A középkorban
                        annyira elhiresült Tarantella-pók (Lcosa tarantula) mérgessége tulozva volt
                        ugyan, s az, hogy tánczra ingerel, éppen mese. Annyi igaz az egészben, hogy
                        a tarentum (Olaszhon) környékén élő Tarantula-pókok harapása mérges
                        gyuladást, sőt néha bénulást, s egyéb efféle betegségeket okoz, de Olaszhon,
                        Spanyol- és Dél-Francziaország vidékein élők, momentán fájdalmas csipése,
                        minden utóhatás nélküli. Hara­pásuk csupán a méh- vagy darázscsipéshez
                        hasonló fájdalmat éreztet s csekély daganatot okoz. És azon hiedelem vagy
                        állitás, hogy mérge tánczra ingerel egész addig, mig csak a beteg a
                        fáradtságtól alélva le nem rogy, csak ürügy volt arra, hogy az akkori időben
                        egy­házi­lag szigoruan eltiltott csintalan és erkölcstelen tánczokat
                        járhassák, minden büntetés és feddés nélkül.</p>
                    <p>Geoffroy St. Hilaire természetbuvár irja, hogy délamerikai utja alkalmával,
                        midőn szolgája, egy majorban, a részükre átengedett szobából, az ott lévő s
                        ágyként szolgáló szalmaféléket felmarkolta, e halmazból egy sárga-barnás
                        szinü, 9 hüvelyk hosszu lapos s majd egy hüvelyk széles, egy-egy oldalán
                        huszonegy lábbal biró Scolopendra mászott elő, s oly gyorsasággal, hogy
                        szemmel alig lehetett követni, futott tekergő mozdulatokkal karján fel
                        nyakáig, s ott meg­marta éles, mérges rágonyaival. Alig néhány percz mulva a
                        szerencsétlen ember kinjaiban orditva fetrengett, vonaglott a földön. A seb
                        környéke gyorsan dagadni, gyuladni kezdett, ugy hogy fél óra mulva torkáig
                        ért s fulladási tünetek álltak be, s minden segitség daczára, torka
                        bedagadván, alkonyat felé meghalt. Ugyanilyformán ir, a mérges marásu Indiai
                        Százláburól (Scolopendra morsitans) dr. Lenz is. Benszülött szolgája oly
                        iszonyu kinok között fetrengett három órán keresztül, hogy szája habzott, s
                        körmeivel a földet fölkarczolta, de nem halt meg, hanem a marás helye
                        tüzesen feldagadva, erős genyedésbe jött s majdnem két hétig nagy kinlódások
                        között szenvedett vele. E félelmes állat el van terjedve a tropicus Amerika,
                        Afrika s Ázsiában is, habár marása halált nem okoz, de azért leirhatlanul
                        félnek tőle a benlakók.</p>
                    <p>A milyen veszedelmes hazánk állattenyésztésére a kolumbácsi légy s
                        Németországban pedig a gabonára a hesszeni légy, annál százszorta
                        veszedelmesebb az afrikai Tsetse-légy (Glossina morsitans). Ha ez meglepi a
                        legelő állatokat, lovakat, teheneket, ugy mérges szurásaiktól legkésőbb 24
                        óra alatt minden állat elpusztul menthetetlenül. Igy vesztette el legutóbb a
                        bécsi Afrikautazó dr. Holub is minden vonó marháját afrikai utjában és hány
                        expeditio, s utazó nem érte el czélját, mert igavonó állatai a Tsetse-legyek
                        áldozatai lettek.</p>
                    <p>Megesik évenkint több helyen, hogy egyes marhatenyésztésből élő néger törzsek
                        egész marhaállománya az utolsó lábig elhull; sőt egyes törzsek házi
                        állatokat némely vidéken nem is tarthatnak ezen bogarak miatt, sőt magukat
                        is vaj, vörösföld és bizonyos fa nedvéből készült kenőcscsel kenik be, hogy
                        védve legyenek e mérges szurások ellen.</p>
                    <p>Közép-Indiában ugy a benszülöttek, mint a bevándorlók jobban félnek a
                        veszélyes Óriás Darázsoktól (Vespa horrida), mint a tigrisektől vagy a
                        halálos mérgü Szemüveges kigyóktól, mert ezek elől sok esetben lehet
                        menekülni, vagy éppen ki lehet kerülni őket, mig ezen szárnyas, majdnem jó
                        hüvelyknagy, sárga-barna, szőröstestü rovarok elől épen menekülni majdnem
                        lehetetlenség. A darázsfajok természete amugy is boszuálló, mérges,
                        vérengző, de ezekben ezen tulajdonok meg éppen hatványozva vannak, s
                        támadásuk legtöbbször épp oly váratlan, mint kikerülhetlen, mert
                        jelenlétüket csak akkor vehetni észre, mikor már az egész raj körülfogja az
                        illetőket és kergeti, üldözi kitartó szívóssággal 2-3 kilométernyire is. Jaj
                        annak, kit hat-hét ilyen darázs megszur, mert szurásuk oly tüzes s oly nagy
                        daganatokat idéz elő, hogy a megszurt részint a testbe kerülő méreg
                        hatásától deliriumba esik s a gyulladás és daganat oly rohamosan terjed az
                        egész testben, hogy legtöbb esetben kinos halál a vége, vagy hónapokig tartó
                        pokoli kinokkal járó szenvedés. Lord Loftus, az indiai alkirály rokona, egy
                        csapat lovassal s több elefánttal vadászni ment a dsungelokba. Midőn a
                        dsungeloknak sürü facsoportokkal megszaggatott részére értek, hogy egy
                        árnyas facsoport alatt pihenőt tartsanak, egyszer csak a fák körül egész
                        darázsrajok támadtak hangos dongás között a csapatra. Leir­hatatlan jelenet
                        következett erre. Csak az elefántok maradtak nyugodtan, mert vastag bőrükön
                        nem hatottak át a darazsak fullánkjai, de a lovak annyira megvadultak, hogy
                        lehányva lovasaikat, rémült és fájdalmas nyerités közt vágtattak ész nélkül,
                        a merre láttak. Jajgatás, orditás hallatszott folyton. „Futnunk kellett
                        mindannyiunknak - arczunkat, fejünket ruháinkba rejtve, - ahogy csak
                        bírtunk. Minden lépésnél egy-egy benszülött rogyott össze, szivrázó
                        jaj-kiáltás között. E szegény emberek legjobban szenvedtek, mert ruházatuk
                        nagyrészt csak egy övből állott lágyékuk körül. De bármily sebesen
                        futottunk, üldözőink folyton körülöttünk dongtak, s már majd összerogytunk a
                        fáradságtól. Többen a nádasok és bokrok közé rejtőztek, de orditva ugráltak
                        ki ismét, mert ellenségeink oda is befurakodtak. Csak egy jó angol
                        mért­földnyi üldözés után hagytak fel ellenségeink a támadással. Halálosan
                        kimerülve, jajgatva, orditozva, alaktalan szörnyekké dagadva,
                        szedelődzködtünk össze. Kilenczet embereink közül halottakként szedtünk
                        össze s hordágyakon kellett a tanyára szállitani. Ezeken nem volt emberi
                        forma, de puffadt, dagadt tömegeknek néztek ki s csak amaz irtózatos
                        forróság mutat­ta, hogy élnek, mely szinte sütött, midőn dagadt tagjaikhoz
                        értünk. Három közülük rettentően vergődő delirium között éjfélre meghalt,
                        kettő reggel, kettő pedig másnap alkonyatkor. Kettőt pedig eszméletlenül
                        vittünk hordágyon a városba. Mi magunk is oly égető, hasogató fájdal­makat
                        éreztünk, hogy számtalanszor az ájulás környezett.”</p>
                    <p>Nachtigall, német tengerészbuvár kiséretét is megtámadták e darázsok s ő is
                        két benszülött szolgáját vesztette el, - mert senki sem biztos előlük,
                        miután a fák lombjai között élnek és ott vannak fészkeik (sejtjeik)
                        felfüggesztve, ha tehát valami élő ember és állat e fák alá tele­pe­dik,
                        vagy csak közeledik is, dühösen rohan reá az egész raj s üldözi, folyton
                        szurva-marva, néha 2-3 kilométerre is.</p>
                    <p>Szintugy országos csapássá tudnak lenni a svábok vagy csótánok a tropicus
                        tartományokban. Igy Dél-Amerikában a barnavörös, majdnem hüvelykujjnyi nagy
                        óriás svábbogár (Blabera gigantea) és a még sokkal óriásibb Monachoda
                        megeszik és elrág mindent a házakban a bőr, ruha, pamut, szőnyeg s
                        papirostól kezdve mindent, a mi csak elrágható. Egy-egy paplan, vagy
                        szőnyeg, egész öltözet ruha reggelre ugy eltünik, mintha a föld nyelte volna
                        el, mert befalták az utolsó atomig. E mellett oly recsegő zajt ütnek
                        futkosásukkal, hogy az alvókat valósággal felijesztik álmukból. Hogy minő
                        falánkak, szemtelenek s mennyire károsak ezek és fajtáik, az ezen egyetlen
                        példából is kitünik: Bory de St. Vincent természettudós mig Szent Ilona
                        sziget kormányzójával ebédelt, az alatt uj csizmájának talpait - lábairól -
                        teljesen lerágták harisnyái­val együtt.</p>
                    <p>Bizonyos hangyafajok pedig mind az élet-, mind a vagyonbiztonságot
                        veszélyeztetik a leg­nagyobb mértékben. Dél-Amerikában a czukornádon élő
                        ugynevezett s a mi közönséges fekete hangyáinkhoz hasonló czukor-hangya
                        (Myrmica saccharum) az esős évszakban rengeteg számu csapatokban a fákon
                        keres menedéket. Nincs év, hogy nemcsak az ilyen fa alá tévedő barmok, de
                        néger gyermekek, emberek is áldozatul ne essenek mérges harapásaiknak, mert
                        a fákról ezekre hullatják magukat. A nyugat-afrikai vadászó hangyák (Anomma
                        arcens), mikor csapatosan vadászatra indulnak, megtámadnak minden élőt,
                        legyen az ember, oroszlán, óriás kigyó s oly iszonyu tömegben és
                        gyorsasággal vetik reá magukat, hogy kevés perczek mulva az eleven ember-
                        vagy állatból egy teljesen száraz skelet marad a helyszinén. Rabló
                        hadjáratokat intéznek egyes tanyák, házak, városok ellen is. Közeledésüket a
                        patkányok, svábok s egyéb ilyen házi csapások eszeveszetten rémült futása
                        jelenti s ilyenkor meneküljön az ember is, ha tud, mert különben őt is
                        feleszik minden más élelmi szerrel, gabonával és meg­ehető tárgygyal, ami
                        csak a háznál található. Veszedelmességüket még borzasztóbbá teszi az, hogy
                        leginkább éjjel szoktak ilyen rablóhadjáratokra indulni. Gordon Cumming, a
                        hires oroszlánvadász beszéli, hogy egy óriási Cafferbivalyt szemeláttára 10
                        percz alatt annyira fel­emésztettek, hogy csak a csontjai maradtak meg s e
                        csontokban nem maradt egy csepp velő s nem maradt egy csepp nedvesség.</p>
                    <p>Épp ily rettenetes csapások a Termes-hangyák, vagy Termiták is Afrika, Ázsia
                        és Amerika tropikus vidékeire. Ezen hangyák egész rendszeres államot
                        képeznek, melyben vannak dolgo­zók, az államot védő katonák, himek és
                        nőstények; szaporaságuk enormis nagy, mert egyet­len­egy nő egy nap alatt
                        80.000 petét képes tojni. Óriási, gyakran 3-5 méter magas, szikla­kemény
                        lakóházakat épitenek maguknak, de, ha kirándulásaikban, vagy uj telep
                        keresésekor emberi lakokra akadnak, ebbe telepednek le s a tulajdonos egy
                        napon azon veszi magát észre, hogy háza, óljai, magtárai, mint a
                        kártyaházak, porrá, hamuvá dőlnek össze, mert a házak, épületek minden része
                        belülről ugy ki van rágva és éve, hogy csak külső, papirvékony váza marad
                        meg az épületnek, mert az épületek belsejének kirágott anyagát saját telepük
                        felépité­sére használják.</p>
                    <p>Minden szétrágható butordarab, ágy, asztal, székek, egy könnyü ujjnyomásra
                        összeesnek, annyira ki lesznek üregesitve. A magtárakban nem marad egy szem
                        gabona, nem marad egy atom liszt vagy egyéb élelem a házakban, falvakban,
                        melyeket megrohannak. Néha a lábon álló gabonatermésből még a szalma sem
                        marad meg. Anderson, Burmeister, Lenz láttak óriási majd másfél méter
                        átmérőjü fatörzseket, melyek egy lábrugásra összedőltek, mert csupán csak
                        papirvékony külső héjból állottak s belsejük annyira ki volt vájva. Ha pedig
                        egy-egy ilyen kártevő telepet az ember el akar pusztitani, a legelső
                        ütésnél, melylyel lyuk lesz törve laká­sukon, - megjelennek a katonák, s vak
                        dühvel esnek a támadóra oly töméntelen mennyiség­ben, hogy éles, fájdalmas
                        sebet okozó rágonyaikkal akár halálra is marhatják az illetőket. Egyes
                        szavahihető utazók, de maguk a benszülöttek is megerősítik azon tényt, hogy
                        egy-egy vándorló termita csapat, alvó-, vagy utjukba kerülő embert, állatot,
                        elevenen csontvázzá rágott.</p>
                    <p>Engesztelhetetlen ellenségei az európai utazók, bevándorlóknak, sőt gyakran a
                        benszülöttek­nek is a fenti világrészekben, a mi szunyogjainkhoz hasonló
                        Mosquitók! Csakhogy ezek nagysága, csipése, vérszomja annyival nagyobb a mi
                        szunyogéinknál, a mennyivel nagyobb s vérszomjasabb a tigris a házi
                        macskánál. Valamennyi délövi tartomány meg van ezekkel verve. Vérszomjuk,
                        csipésük ereje az ember arcza és tagjaiból - mert még a ruhán is áthatol
                        szurásuk - valóságos daganat-monstrumokat csinálnak és ezen fájdalmasan égő
                        daganatok csak 2-3 nap multán lohadnak le, s nem használ ellenük sem
                        szivarfüst, sem tüzrakás és sem más óvszer.</p>
                    <p>Az alattomos és láthatatlan ellenségek egyik legveszélyesebbike a
                        Nyugat-India és a Dél-Amerikában élő Homoki balha (Pulex penetrans). Ezen, a
                        mi balháinkhoz hasonló, de nem ugró élősdi különösen a gyapotültetvények
                        talaján és a tengerpartok homokos környékén található és a nőstények oly
                        észrevétlenül furják magukat az emberek és állatok körmei alá, hogy csak
                        akkor lehet észrevenni őket, mikor már késő és viszketni és vörösödni kezd
                        az illető láb vagy kéz ujja. E vörösödés után a nő üreget váj és petéit
                        lerakja s ekkor diónyi nagy, annyira fájdalmas, genyedő gyulladás
                        következik, hogy az ember szinte őrjöngni kezd az óriási fájdalmakban, az
                        állatok pedig megvesznek bele s az illető tagot amputálni kell, mert máskép
                        nem gyógyitható. Egyeseknél nagynéha sikerül, hogy egy ügyes vágással a
                        petéket még a genyedés előtt el lehet távolitani, de ezek igen ritka
                        esetek.</p>
                    <p>Ugyanilyen lappangó, alattomos ellenség a Medinai féreg (Filaria medinensis)
                        Afrikának és Ázsiának lakóira. Ez olyan vastag, vagy kissé vastagabb, mint
                        egy jó erős házi czérna, de megnő 25-36 lábnyi hosszura is az áldozat
                        testében. Leginkább a fürdők és vizhordók vannak kitéve támadásainak s
                        észrevétlenül a talp, lábikra, hát vagy a karok vastag husába furja magát és
                        csak akkor vehetni észre, mikor iszonyu fájdalmak, sorvasztó láz, genyes,
                        erősen meggyulladó óriási kelevény alakjában jelentkezik. Könnyen halált is
                        okozhat vérmérgezés következtében. Orvoslása nagy ügyességet kiván, t. i. a
                        bőrt fel kell vágni s nagyon óvatosan kihuzni, mert ha beleszakad, még
                        rosszabb, miután ujra megnő és még nagyobb kinokat okoz a betegnek. Rendesen
                        egy olyan kis fakészüléket - minő a csigás kutaké - erősitenek meg a
                        megtámadott testrészen, azaz egy forgatható hengerkét, s erre lassan
                        felgombolyitják az egész férget. Hogy mily pokoli alattomossággal támad -
                        azt a következők eléggé illusztrálják: Egy tengerész katona csupán fél óra
                        hosszáig sétált mezitláb Afrikában a Cape Coast Castle folyó partjain, s
                        Angliába visszatértekor lepték meg az iszonyatosan gyötrő fájdalmak.
                        Őrjöngött, mint egy lázbeteg kinjában, s le kellett az ágyba kötözni, mert
                        mint egy őrült, folyton a világ­ba akart szaladni. Az orvosok elképzelni sem
                        tudták, mi baja? Végre sarka feltört, s az erősen gyulladt sebből egy
                        hegedühur vastagságu fonalforma szálacska lógott ki. Kevéssel reá, egyik
                        karjában érzett őrjítő fájdalmakat s egész teste száradni, fogyni kezdett
                        rohamosan. Ezen vörös daganat is feltört, s ebből egy 19 láb hosszu
                        medina-férget huztak ki. De még nem szakadt vége a kinoknak, s e szegény
                        ember, ki már csak váza volt önmagának, még egy harmadik kinait is
                        átszenvedte és az a lábikra vastag izmai közt rejtőzött. Ugyancsak igy járt
                        a Senegal partvidéken egy franczia katona, kin csak hónapok mulva, hazájába
                        visszatérése után tört ki e rettentő baj. Először sarkán, majd bal
                        lábikráján mutatkozott, épp olyan irtózatos kin­lódás között, mint fentebb
                        leirtuk. Egyes vidékeken egészen epidemikusan lép fel e csapás; és sokszor a
                        falvak egyik végüktől a másikig visszhangoznak azon nem is emberi
                        fájdalom­orditásoktól, melyeket a rettentő kinok csalnak a fetrengő
                        áldozatok ajkaira. Egyeseknél még a szemgolyóba is befészkeli magát s ekkor
                        természetesen kifoly a szem és teljes vakság marad hátra. Megtámad e féreg
                        állatokat is. Lovak, kutyák, öszvérek ilyenkor bőszülten, szinte veszetten
                        addig nyargalnak, mig vagy össze nem törik magukat, vagy meg nem szakadnak a
                        fáradságtól.</p>
                    <p>A tropicus övek rettenetes forrósága a benszülötteket egészen elszoktatja a
                        ruhaviseléstől. A legtöbb csak ágyéka körül visel egy könnyü kötőt, vagy
                        rövid uszónadrág-félét és ekkép testét jóformán semmi sem védi az ilyen
                        alattomos támadásoktól. Ekkép történhetik meg ezután Java, Kelet-India,
                        Ceylon és Afrikában az, hogy a mocsári nadályok áldozataivá lesznek a
                        benn­lakók. E nadályfajok árkok, rizscsatornák és minden mocsaras vizben
                        nagy mennyiség­ben tenyésznek s egyes vidékeknek egész rémeivé válnak, mert
                        a nap legnagyobb részét a nádak, sásak és vizinövények a vizhez közel érő
                        levelein leskelődve töltik s csoportosan vetik magukat az odatévedő emberre
                        vagy állatra oly tömegben és olyan éhdühvel, hogy a meg­lepett áldozat kevés
                        idő mulva a vérveszteségtől lankadtan összerogyik és meghal, mert a
                        nadályokat letépni nem lehet, a hus kiszakitása nélkül, annyira befurják
                        magukat. Spixnek egy utazása alkalmával, szemeláttára ölték meg két
                        teherhordóját, kisziva alig 5-6 percz alatt minden csepp vérüket. „Egy
                        sással és vizinövényekkel sürün benőtt mocsaras vidéken vitt át utunk - irja
                        - egyszerre az előlmenők közt ijedt orditás harsant fel s én kiugorva a
                        rudakra kötött függő ágyból, a legborzasztóbb látvány szemtanuja lettem: Két
                        emberem a szó szoros értelmében el volt boritva nyüzsgő, tekergő,
                        csimpajkodó fekete-zöldes nadályoktól, annyira, hogy testük nem is látszott
                        és a mocsári növények tömkelegéből, mintha valami láthatatlan kéz lövöldözte
                        volna elő, egymásután s folytonosan vetették ki magukat ezen apró,
                        vér­szomjas szörnyek. Kiséretem minden tagja messze futott a
                        szerencsétlenektől, kik szivszag­gató hangon, tántorogva könyörögtek
                        segélyért és véres kezeikkel iparkodtak magukról leszaggatni a vérszopókat.
                        Kiséretem, bár jajgatott, átkozódott, de közel nem eresztett. - Segiteni
                        most már ugy sem lehet, még ha só és hamu volna is kéznél, mert már vérük
                        nagy része oda van s a számtalan lyukacskán ugyis elfolyna minden csepp
                        vérük. Csakugyan szemem láttára a tántorgó alakok összeroskadtak s alig 15
                        percz alatt mozdulataik mind gyöngébbek, jajjaik, nyögéseik mind elhalóbbak
                        és hörgőbbek lettek s a két test csak egy utálatos, nyüzsgő, vonagló
                        nadályhalomnak nézett ki, melyet koronként görcsös rángatódzás s vonaglás
                        rázott meg.”</p>
                    <p>Bár Európában is megkeseritik a lakók életét és sokszor kiüzik lakásaikból az
                        elszaporodott poloskák és lehetetlenné teszik az éji nyugalmat, de ezen
                        alkalmatlanság semmi azon félelemhez képest, melyet Persiában, a poloskák
                        ezen szülő honában, ki kell állani az idegen utazónak, ha arra gondol, hogy
                        élete milyen könnyen áldozatul eshetik éji nyugalma közben az ott, a házak,
                        falak és romok hasadékaiban tanyázó poloska nagy és poloska formáju rovar
                        egyszerü szurásának. Bár alakja egészen a poloskáé, de még sem az, hanem a
                        kullancsokhoz tartozik, ezen vérvörös, apró, fehér pontokkal behintett,
                        lapos testü, parányi szörnyecske! Ez az ugynevezett Persa Kullancs (Argas
                        persicus) és éjjel jő elő rejtekéből; a benszülötteket ritkán, leginkább az
                        idegeneket marja meg. Bár a szurása kicsi, de mégis annyira fájdalmas s az
                        egész testet annyira átjáró, hogy a legmélyebb álomból is fájdalmas
                        sikolylyal ébrednek fel. A szurás helyén rémitő gyorsasággal a legrosszabb
                        indulatu fekélyes dag képződik s 24 óra mulva a legrettenetesebb kinok közt
                        beáll a halál. Hogy minő leirhatlan gyötrő e méreg ereje, azt mutatják azon
                        őrjitő kinok, melyek az áldozatot jóformán az eszétől, értelmétől fosztják
                        meg, annyira, hogy őrjöngve, tajtékozva, saját karjairól fogaival tépi le a
                        hust s a földön hempereg, üti, zuzza magát. Legelőször is az 1720-ban
                        Persiába küldött angol követ­ség tagjai hozták ezen mérges rovarka hirét
                        Európába. E követség Persia Miana nevü városkájában két tagját veszté el,
                        kiket megmartak álmukban s csak a kinzó fájdalomra ébredtek fel. Ekkor
                        látták, hogy ezt egy kis vörös poloskaforma rovar okozza s innen van a régi
                        neve: „Mianai mérges poloska”. Ifj. Kotzebue, persiai utazásáról irt
                        könyvében elmondja, hogy ott jártában Dirha, kis városka lakói az egész
                        várost odahagyták és a két mértföldnyire fekvő Kestan hegység lejtőjén
                        telepedtek le, mert már hetek, napok óta egyik halott a másikat érte e rovar
                        szurásától. Továbbá emliti, hogy egy gazdag persa saját kezével gyujtotta
                        fel szép házát, hogy porig égjen, mert kedvencz neje s egy lánykája lettek
                        áldozatai ezen kullancs-fajnak egyetlen éjszakán s igy legalább gyökeresen
                        elirtotta a hány csak volt háza falainak repedéseiben. Lyndell, Arnton,
                        Thwell és több más utazó, mind e rovarka szurásától haltak meg távol Persia
                        belsejében a legészvesztőbb kinok között.</p>
                    <p>A kullancsok néhány faja nálunk és Európában is él s a moha közt vagy a
                        füveken és fákon rejtőzve, vetik magukat az állatokra és emberekre. De a mi
                        kullancsaink marása veszélytelen, mert e parányi állatok, belecsimpajkozva a
                        bőrbe, ha vérrel tele szivták magukat, mogyoró nagyságura nőnek és
                        kihuzhatók a sebből - csak vigyázni kell, nehogy orrmányuk a hirtelen
                        rántással a sebbe szakadjon, mert ekkor gyuladást okoznak. Legczélszerübb
                        egy csepp faolajat cseppenteni rájuk. Ez azonnal megöli őket s maguktól
                        hullanak le. De nem ilyenek az amerikai kullancs-fajok, kivált a Vészes
                        kullancs (Amblyomma americanum.) Ez gyakran országos csapássá válik s a szó
                        szoros értelmében fejvesztett rémületbe ejt egész környékeket. Nem biztos
                        előle sem ember, sem állat. Nemcsak a szabadban él, de a házakba, szobákba
                        is bekerül. Éhesen alig kendermag nagyságu, tele sziva akkora lesz, mint egy
                        ujjhegy s szine vörös, fehér hátfoltokkal. Szurása oly finom, hogy addig nem
                        is érezni, mig csak félig be nem furta magát s ekkor egy, erre a czélra
                        különösen készitett fogócskával kell kihuzni. Ha teleszivta magát, leesik
                        ugyan magától, de elébb a sebben egy petékkel telt fészket hagy hátra. Ezen
                        peték - mint mondják - a testbe elterjedve oly erős és sorvasztó lázakat
                        okoznak, hogy az emberek, állatok szinte dühöngőkké lesznek az éles
                        fájdalmaktól.</p>
                    <p>Ezek és még más számtalan veszélyek várnak azokra, kik itt hagyva honuk
                        nyugalmas, veszélytelen tájait, a tropicus paradicsomokba kivánkoznak!...
                        azért hát ne:</p>
                    <p>„VÁNDOROLJATOK KI!”</p>
                    <p> </p>
                </div>
                <div type="chapter">
                    <head>
                        Hét főbünök az állatvilágban.
                    </head>
                    <p>E könyv hasábjain „Lélek és ösztön” czim alatt kifejtettük, hogy az
                        embereknek az állatokkal való összehasonlitása egyik biztos mód lenne a
                        tudományos psychologia megállapitására, ugy most azt állitjuk, hogy az
                        állatok vétkei és büneinek összehasonlitása az emberekéivel oly­annyira
                        fontos a criminalistákra, hogy a legmélyebb tanulmányozást és észlelést
                        tenné szük­ségessé, mert ez összehasonlitás által az emberi léleknek és
                        cselekedeteknek sok megfejthe­tetlen kérdését lehetne - kivált a bünügyekben
                        - megoldani.</p>
                    <p>A legtöbb vétek és bünnek megfogamzása és alapja - tehát a tény - azon
                        ellenállhatatlan vak ösztönből indul ki - mely az emberekben szintén megvan
                        - s csakis a kivitel és az elkövetés módozatai származnak az egyéni értelem-
                        és lélektől - igy más elbirálás és más - tehát enyhébb - büntetés alá kell,
                        hogy essék azon bün, melynek szülője az ösztön, és más alá az az egyén,
                        kinél az értelem és szellem felett az ösztön áll tulsulyban.</p>
                    <p>Mert bármily raffináltan éleselmü legyen is a bün, mindig van benne valami,
                        mi csupán a vak ösztönre vezethető vissza, mely a legértelmesebb emberben is
                        a lélek és akarat mellett szunnyad; sőt vannak bünök, melyek egyedül az
                        ösztön ellenállhatatlan kényszeritéséből születnek s hajtják az egyént az
                        elkövetésre. Itt tehát a lélek- és értelemnek magában a bünben semmi része
                        sincs, hanem csak azon módokat és eszközöket eszeli ki, melyekkel a bünt
                        ügyesen végrehajthatja, elpalástolhatja s a bünhődést elkerülheti, mert erre
                        az ösztön, az inditó ok, nem képes; ez csak vakon, ellenállhatlanul a tett
                        elkövetésére kényszeriti.</p>
                    <p>Mennél fejlettebb - mondjuk, mennél műveltebb - a lélek, mennél magasabb az
                        értelem, - tehát mennél inkább ki van az „egyén” az emberben fejlődve, annál
                        kevésbbé nyilatkozik az ösztön, ellenesetben pedig viszont annál nagyobb
                        mértékben. Csakhogy itt még nagy szerepet játszik az átöröklés is, mely
                        semmiféle mesterség, nevelés és hajlam által el nem sajátitható, miután
                        csakis a „születési öröklés” által keletkezik - s igy ezt is az ösztönnel
                        azonosithatjuk, működjék bár szellemileg vagy anyagilag, mert ennek hatása
                        is csak egy belső kényszer, melynek az akarat csak igen ritkán képes
                        ellentállni.</p>
                    <p>Ugyancsak Lacassagnac mondja, hogy: „A farkasok
                        morálja igen alkalmas volna, hogy a criminalistákat az emberek erkölcsi
                        élete felől felvilágositsa,” de egyuttal arra a conclusióra jut, hogy csakis
                        az emberek bünössége annyira öntudatos, hogy tudják, érzik, szégyenlik a
                        bünt - de cselekszik mégis, sőt elleplezésekkel, cselekkel igyekeznek a
                        bünhődésnek - miután ennek tudatában vannak - elejét venni, de azt nem
                        mondja - nem is tagadja ugyan - csak kertelés és kerülgetés által iparkodik
                        elodázni, hogy az állat szintén öntudatosan cselekszi-e a bünt, tudatában
                        van-e annak, hogy bünhődni fog - egyáltalán érzi-e azt, hogy bünös?</p>
                    <p>A fent elmondottak után, tehát már most párhuzamot vonhatunk az emberek és
                        állatok vétkes­sége között. Azon állatoknál, melyeknek értelme, szelleme -
                        tehát a lélek - fel van ébresztve, az ösztönt nagyon csekély részben, csakis
                        a mindennapi létfentartási esetek szük korlátai között látjuk némileg
                        nyilvánulni, ellenben a vadon élőknél, hol a szellemi élet csakis oly
                        erőszakos esetekben nyilvánul, melyeknél az ösztön nem nyujthat megoldási
                        módot, leg­többnyire az ösztön uralja minden tetteiket, a külső viszonyok és
                        körülmények változása szerint - igy az állatvilág bünei és vétkei is kétféle
                        eredetüek: ösztönből eredők és értelmi, vagyis öntudatos bünök.</p>
                    <p>A tisztán ösztönből eredő bünökben kevésbbé akadunk az öntudat és értelem oly
                        nagy nyomaira, mint az értelmi bünökben; ezekben mindig a meggondoltság s a
                        bün tudata nyilatkozik, sőt nyilatkozik még a bünhődés tudata mellett, az
                        elővigyázatosság, a bünhődés félelme, nemcsak a tett után s a rajtakapatás
                        eseteiben, de a tett elkövetése előtt is, mi kézzel­foghatólag bizonyitja
                        azt, hogy az állat tudja, hogy rosszat tesz, de megteszi, megpróbálja tenni,
                        mert arra is gondol, hátha sikerül s nem tudják meg, igy nem lesz
                        megbüntetve.</p>
                    <p>Hogy az öntudatos bünök inkább a háziállatoknál, vagy huzamosabb ideig az
                        emberek környe­zetében élő s szelid állatoknál fordulnak elő legtöbbször, az
                        igen természetes, mert ezeknél a környezet sokfélesége, változatossága, a
                        bánásmód és a szelidités felébresztette, kifejlesztette az értelmet, a
                        lelket s ezzel bizonyos itélő- és következtető tehetséget is, miket a
                        vadonban élőknél a megszokott s a folyton egy környezet, s a napról-napra az
                        ösztönöknek hódoló életmód egyformasága ennyire nem ébreszthetett fel. E
                        mindennapi életből vett s mindenki által tapasztalt eme egyszerü példák is
                        eléggé bizonyitanak: Pl. egy betanitott vadászkutya - bár az engedelmességre
                        tanitva, szoktatva van, mégis csak ugy engedelmes­kedik, ha akar. De
                        valahányszor urának - egy vagy más okból - nem engedelmeskedik, kevés időre
                        reá nyüszitve, nyöszörögve csuszik lábaihoz, hogy ne verje meg
                        engedetlenségéért. Ezt minden vadász tapasztalta, s egész világosan ugy
                        magyarázza, hogy azért nyüszit - quasi könyörög - mert tudja, hogy rosszat
                        tett és hogy ne legyen megbüntetve.</p>
                    <p>Nagybátyám vizslája a legjobb vadászeb volt, de kimondhatlan torkos, ugy hogy
                        a tüzhelyről, konyhából ellopott mindent, mit elérhetett. Természetesen, ha
                        rajtakapták, elverték jól. Nem egyszer észleltem, mikor az udvarról az
                        ablakon át meglátta a hust a konyhaasztalon, be­lopódzott, de e mellett
                        óvatosan körültekintgetett, nincs-e ott valaki, s gyorsan lekapta a hust,
                        hátra lopódzkodott vele a kert végébe, s ha senki rajta nem kapta, olyan
                        ártatlan pofát csinált, midőn ujra bejött, mintha nem is ő tette volna. Ha
                        pedig rajtakapták, ilyenkor keservesen üvöltözve, behuzott farkkal, mintegy
                        kérve csuszott lábaink elé, s már előre annyira orditott, mintha a korbácsot
                        már a hátán érezte volna, s orditozva hátra-hátra a fogas felé tekintgetett,
                        hol a korbács lógott, melylyel ki szokott kapni. Kétszer történt meg, hogy a
                        büntetés elől elszökött s a hivásra nem jött vissza, ilyenkor jobban meg
                        lett fenyitve, mint máskor, s ezt szintén megjegyezve, többé nem szokott meg
                        a csiny után. Megfigyeltem továbbá, hogy mikor a lopott jószágot falatozta,
                        - s a kertajtó nyilott - otthagyta a prédát, s kerülőutakon sompolygott el,
                        s mitsem tudó pofával került ujra elő. Megtörtént az is, hogy lopás közben
                        rákiáltottam; erre elsompolygott és két-három órán keresztül, ha én kerültem
                        elébe, előttem vinnyogott, nyöszörgött, de más személy előtt, a ki tettét
                        nem látta, a szokott vig és fürge volt. Ha a házőrző kutya, vagy a macskák
                        voltak a konyhában, akkor egész szemtelenül lopta el, a mit ért, s nem a
                        kertbe vitte, hanem mindjárt a folyosón levő padlás-feljáró alá rejtőzve,
                        ette meg; ezután bárki jött is, nem bujt, nem futott, mint máskor, ha még a
                        komondorok és macskák közelben voltak, hanem nyugodtan hasalt le ő is a
                        közelben, s a kiabálásra és lármá­zásra fülét se billentette, hanem
                        nyugodtan, ártatlanul nézett mindenkire; ellenben, ha többi, szintén tolvaj
                        kollégái nem voltak ott, már az első kiáltásra, behuzott farkkal, a fal és
                        korlátok védelme alatt szökött ki a folyosóról.</p>
                    <p>Ama gazdátlan piaczi kutyák, melyek mondhatni félvad állapotban élősködnek,
                        még ezek is érzik a bünös öntudatot; mert, ha valamit ugy löknek nekik, azt
                        mindjárt neki hasalva költik el, az ajándékozó előtt, de bezzeg nyargalnak,
                        ha egy-egy darab hust, vagy czipót lopnak a kosarakból és áruasztalról, akár
                        vette észre az illető károsult, akár nem - és ezt messze, félre­eső helyen
                        költik el, s az nap azon asztalt és kosarat félve s mindig futásra készen,
                        kerülgetik. Most nézzük azon egészen vad állatokat, melyeket szintén az
                        éhség ösztönöz a lopásra, tudják-e ezek is, hogy bünt, rosszat cselekesznek
                        s félnek-e, tudnak-e a büntetésről? Itt van mindjárt a szarka. Ez, ha fiatal
                        2-4 napos nyulfiókákra talál, nem rohanja meg azonnal őket, hanem elébb
                        felemelkedik a légbe, s körülkémlel, hogy az anya nincs-e közelben valahol,
                        hogy a fiókák sivitására előrohanhasson, mert azt nagyon jól tudja, hogy a
                        nyulanya vesze­delmes ellenfél, mert első lábaival olyan ügyesen s gyorsan
                        csapdos a rabló felé, hogy ennek meg kell futamodni. A torkosfalók (Gulo
                        borealis) pedig annyira ez ösztön kényszeritő hatása alatt áll, hogy bár
                        tudva a veszélyt, mégis mellőz minden cselt és ravaszságot, s vakon megy a
                        prédának. De némelykor, hogy csupán lopási vágyát elégithesse ki, tisztes
                        távolban - fedezve magát a bokrok, gödrök árnyékában, hetekig követi a
                        prémvadászokat, s ezek csapdáiba és fogóiba került vadakat ügyesen
                        kilopkodja és elhordogatva elrejti. Ugy, hogy a Hudson-, Erie-tavak körüli,
                        a canadai és a szibériai prémvadászok kétségbeesve keresnek fel más vad-fogó
                        területet - sokszor 10-12 mértfölddel távolabb, hogy e rabló nyomukat
                        elveszitse, mert tudják, hogy ha egyszer felfedezte őket, egyetlen vadat sem
                        fognak többé csapdáikban találni, mert előbb kilopkodja belőlük a Wolwerain,
                        mint ők, sőt még az elrejtett prémkészletet is felkutatja s elhordja;
                        megtörténik sokszor az is, hogy egy prémvadásznak egész idényét tönkreteszi,
                        mert követi, utána megy, más vidékre is.</p>
                    <p>Ezen elmondott s az alábbiakhoz hasonló példák inditották az ó-kori népeket
                        arra, hogy a büntévő állatokat ugyanolyan büntetéssel sujtsák, mint a
                        bünöket elkövető embereket. Bár az az eszme, hogy az állat birhat a bün
                        tudatával - csak oly sejtőlegesen élt lelkükben, hogy az okát bizonyára nem
                        tudták volna megmondani, mi inditja őket a megtorlás tényére, azon a czélon
                        kivül, hogy megsemmisitve a bünöst, ez többé hasonló bünt ne követhessen
                        el.</p>
                    <p>Igy Mózes törvénye elrendeli, hogy: megkövezendő ama bika, mely embert,
                        asszonyt halálra döföd, és fogságra vetendők ama lovak és szamarak, melyek
                        lusták, akaratosak s rugdalódzók.</p>
                    <p>A görög s római történelem is mutat fel példákat: Igy Nero keresztre
                        feszittetett egy kutyát, mely rögtön vonitani kezdett, mihelyt ő a lantot
                        pengette; Ethaunos archon pedig egy bak­kecskét nyuzatott meg elevenen, mert
                        egy gyermeket halálra öklelt.</p>
                    <p>A középkor története pedig éppen telve van a hernyók, egerek és patkányok
                        elleni kiátko­zá­sokkal. 1543-ban Grenobleban a városi tanács a szőlőket
                        megsemmisitő csigákat excommuni­cáltatta; 1585-ben pedig a velencei
                        fővicarius ünnepélyes szertartással átok és elpusztulás fenyegetése mellett
                        parancsolta ki a hernyókat az országból. 1356-ban Lausanneban a biróság egy
                        sertést pallossal végeztetett ki, mert felfalt egy gyermeket, s ezen
                        itéletet épp oly actussal hajtottak végre a piaczon, mint akár egy embernél;
                        t. i. emberi ruházatban vezették a vérpadra. Az araboknál pedig még ma is,
                        ha egy-egy a nyájat pusztitó oroszlánt sikerül a lesgödörben megfogni,
                        gyalázó, szitkozódó és becsmérlő szavakkal szidalmazza az egész törzs, s
                        azután a nők és gyermekek agyonkövezik, s e mellett meg vannak győződve,
                        hogy a szidalmakra az oroszlán szégyenli magát, s érzi azon lealázó
                        gyalázatot, hogy gyáván, becstelen halállal - nők és gyermekek kezeitől -
                        kell elpusztulnia!</p>
                    <p>A lélek és értelem fölötti eddigi tanulmányaimban többször oly meggyőző
                        bizonyitékára akad­tam az állatok értelmisége és öntudatának, hogy szinte
                        megdöbbenve kérdeztem önma­gam­tól, hogy honnan veszi az ember azt a jogot,
                        hogy az állatokat oktalanoknak, lelketleneknek és érzésnélkülieknek
                        képzelve, őket tetszés szerint kinozza s pusztitsa? És e tekintetben még
                        Lacassagnac is nagyon felületesen itél s végez velük s látszik, hogy inkább
                        theoreticus téte­lekből veszi következtetéseit, semmint önön észleleteiből,
                        bár több helyen felemliti, minő és mennyi becses anyagot gyüjtött a párisi
                        Jardin de Plantes- és a Société d’Acclimatations-ban. Igaz, hogy minden
                        buvárnak, ki a lélektannal vagy általában az emberekkel foglalkozik, csakis
                        az állatkertek lehetnek legjobb tanulmányhelyei, de csakis az olyan
                        állatkertek, hol a szakismeret, tudás és értelmes kezelés minden állatfajnak
                        megadja azt a környezetet, hogy abban fesztelenül és otthoniasan mozogjon.
                        Kár, hogy a mi állatkertünk éppen nem nyujt ilyenre alkalmat rosszul
                        gondozott állatai és üres ketreczeivel, szakértelmetlen, tudatlan
                        kezelésével.</p>
                    <p>Hogy az állatok criminalitását megitélhessük kellőleg, beszámithatóságukat
                        kell megállapita­ni, valamint azt, hogy lelkük, értelmük van-e, vagy
                        legalább ezeknek birnak-e némi parányával?</p>
                    <p>Igenis birnak! Csakhogy éppen e beszámithatóság különbözteti meg élesen az
                        ösztönökből eredő bünöket az öntudatos bünöktől. Az ösztönükből vétkezők,
                        bár a lakolásra és bünhődésre számitanak s ezt csellel, ellentállással, vagy
                        meneküléssel iparkodnak ki is kerülni, de nem birnak tudatával annak, hogy
                        ez bün; igy ugy a szarka, mint a torkosfalók, nagyon jól tudják, hogy
                        rablásuknál veszélylyel kell nekik megküzdeni, mint kell az Ichneumonnak, a
                        nilusi intőnek, mely a krokodilustojásokat pusztitja, vagy az oroszlánnak,
                        midőn a kafferbika kis bornyára vadász, de ők ezt a prédaszerzést, a létérti
                        harcz küzdelmeinek tekintik a veszélyek s a bünhődés tudatával. Midőn
                        azonban a torkosfalók a prémvadászok után les és ezek tőreit fosztogatja ki,
                        teljes tudatával bir, hogy rosszat tesz, hogy bünhődik, ha nem vigyáz, azért
                        ily alkalommal nem vakon, hanem a legravaszabb csuszás, rejtőzéssel
                        kerülgeti őket, hogy észrevétlen maradhasson.</p>
                    <p>Ellenben az öntudatos bünöknél az állat is legtöbbször épp ugy tudja, hogy
                        rosszat tett, mint az ember; tudja, hogy büntettének lakolás s bünhődés a
                        következése, tehát a beszámithatóság is csak szükségképpeni folyománya kell,
                        hogy legyen a restség, boszu, gyilkosság, szerelem­féltés, rablás, kéjvágy,
                        torkosság büneiben ezeknek.</p>
                    <p>Ezeken kivül még a részegség vétkébe is beleesnek az állatok némelyjei, ha az
                        ember alkal­mat ad nekik, s ekkor - akár csak a részeges ember - minden
                        mértékletességük-, munkásságuk- és jó tulajdonságaikról leszoknak. A méhek,
                        e szorgalmas, rendezett viszonyu rovarok, ha egy­ideig szeszszel kevert
                        mézzel tartatnak, annyira rászoknak erre, hogy feledik előbbi
                        munkás­ságukat, többé nem dolgoznak, csak a kész mézet fogják fogyasztani. A
                        medve is könnyen rászokik a borra és pálinkára és ha a legjobban volt is
                        betanitva, teljesen elfeledi előbbi mesterségét, szelidségét; de legfőképp
                        rabjává tudnak lenni a nagyobb fajta majmok az ivás szenvedélyének. Igy
                        Richardson hajóskapitány és buvár egy orangutangot szoktatott magá­hoz, mely
                        minden utjában kisérte. E majom rendesen urával étkezett, egész emberi módon
                        ült az asztalnál, kést, villát, asztalkendőt használva; s naponta kijárt
                        neki egy kis adag rum és ebédnél a bor. A rumot annyira megszerette, hogy a
                        matrózok már nem tudták rumadagjaikat hová dugni előle és sokszor a
                        leghihetetlenebb ügyes módon jutott a rumhoz, s lecsipte magát holtrészegre.
                        Ura ilyenkor jól el-elverte, de csudálatos, hogy más, tiltott dologról
                        egyszeri könnyü büntetésre is leszokott, de az ivásról a legszigorubb
                        büntetés daczára sem. Ez lett halála is, mert a raktárnok az éléskamra
                        ajtaját nyitva feledvén, Yim besurrant, s egy nagy üveg rumot elcsenve,
                        elrejtőzött. Csak hörgéséről és ökrendezéséről akadtak reá; s mert a nagy
                        üveg rumot egy cseppig mind megitta, daczára az alkalmazott szereknek,
                        másnapra szeszmérgezésben mult ki.</p>
                    <p>A restség bünét leginkább a lovak, ökrök s a szamaraknál találjuk. Egy vén,
                        kiérdemült lovat csak vizhordásra használtak, de már a harmadik fordulónál
                        meg-megállt. S persze ilyenkor záporként hullottak rá az ütések. Egy
                        alkalommal neki indult, de rögtön erősen sántitani kezdett, ugy hogy az
                        istállóba vezették vissza. Másnap ugyanez a jelenet következett be: a
                        harmadik fordulónál - nem várva be az ostor nógatását, sántitott... s ez igy
                        ment jó ideig - mig rájöttek ravaszságára; - ugyanigy tett egy szamár; ez
                        meg rögtön a földre vetette magát, mihelyt a szokottnál nagyobb terhet
                        raktak reá s rugdalódzni, s rángani kezdett, mintha megdögleni akarna.</p>
                    <p>Az irigységnek igen sok példájára akadunk szintén ugy az emlős-, mint a
                        szárnyas-világban, mely ugy a kenyéririgység-, mint a szellemi irigységben
                        nyilvánul: A Rhesus-majom (Inuus rhesus) társait nemcsak enni nem engedi, de
                        a mennyi élelmet csak bir, szájába töm, kezei és lábaiba fog és maga köré
                        gyüjtve, ráül és dühösen védi, a fenmaradót pedig, hogy társai ne
                        élvezhessék, büzös váladékaival mocskolja és keveri be. A tengeliczek és a
                        Vidah pintyek (Vidua principalis) bár jól vannak lakva, többi társaikat sem
                        enni, sem inni, sőt fürödni sem engedik, ha még annyi vizes és étedény
                        legyen is a kalitban. De legjellemzőbb a következő példa: Egy könnyü
                        szárnysebbel lőtt kányát (Milvius regalis) vettem s ezt egy szobában
                        ápoltam. A seb begyógyult s a madár jól érezte magát. Azon szobában azonban
                        még egy egérszürke s két angora macska is tanyázott. Eleintén a kánya rájuk
                        sem nézett, de egy hét mulva már - mikor a macskák reggelizni kezdtek -
                        tejes zsemlyét - a kánya ott hagyta az ő táplálékát, a nyers hust, s elüzve
                        a macskákat, ezek tejes zsemlyéjét falta fel. Néha annyit falt, hogy szinte
                        tátongott bele, sőt ki is hányta, de csakhogy azok ne ehessenek, ő falta fel
                        a neki természetellenes tápot. Egy szürke papagájom, mely a legjámborabb és
                        okosabb jószág volt és soha sem bántott egy madarat sem, egy szelid
                        kanárinak, mely ujjamon üldögélt s nekem kedveskedett, egy roppantással
                        összezuzta a fejét, midőn én - erre nem is gondolva, a kanári­val ujjamon
                        feléje mentem, azért, hogy hivására nem ügyeltem, most - mint máskor, s ezen
                        tette után azonnal a spaletára repült fel, mert látta, hogy első mérgemben a
                        pulykatoll után nyulok, a mivel ki szokott rendesen kapni, ha valami rosszat
                        tett. Szintén kiváló példáját mutatják a chingák (Mephitis suffocans) az
                        irigységnek a párzás idején. Ezen emlős oly iszonyu büzös folyadékot tud
                        magából lövellni, hogy embert, állatot fuldoklás, ájulás és hányás lepi meg
                        tőle, s ez iszonyu bűzt ½-¾ évig semmiféle szappan, szagos viz, fürdés és
                        maró szerekkel eltüntetni nem lehet. Egy-egy chinga nőstényt két-három him
                        szokott kisérni a párzás idején, mely néha 2-3 napon át udvaroltat
                        mindhárommal magának, mig végre választ. Ilyenkor a visszautasitott himek
                        egyike vagy másika, ugy a nőstényt, mint választottját boszuból végig
                        lövelli bűzös váladékával, de aztán nyargal is eszeveszetten, mert a
                        feldühitett pár agyonmarja, ha beéri. De az irigy, visszautasitott imádó
                        boszuja teljes, mert sem a nő, sem a him egymást a förtelmes, okádtató
                        szagtól megközeliteni sem birja, sőt még a többi chingák is messze
                        elkerülik, igy az idényben a párzás örömeitől elesnek, mert kell egy jó fél
                        év, mig ama szag elpárolog.</p>
                    <p>A bosszuállásról pedig annyi hiteles adat áll rendelkezésre, hogy a
                        legfőbbeket lehet csak fel­sorolnunk. Egy a nőstényektől mellőzött himgalamb
                        egy héten át, minden éjjel a galamb­duczba rohant be s ott dühösen verte,
                        czibálta társait, mig csak ki nem fáradt s kizavarta a vak éjbe valamennyit.
                        Calcuttában pedig egy szabó, mikor a Nizam elefántjai naponta elhaladtak
                        ablaka előtt, a legvénebb himnek néhányszor gyümölcsöt s kenyeret adott -
                        ugy, hogy az elefánt e szokásból orrmányát naponkint benyujtogatta hozzá, de
                        a szabónak nem mindig volt kedve, igy két napon át, az elefánt orrmányát,
                        hogy leszokjék a benyujtogatásról, tűjével meg­szurta. A harmadik napon az
                        elefánt - szintén benyujtotta ormányát s midőn látta, hogy a szabó ujra a
                        tűvel akarja érinteni, olyan erős vizsugárt lövellt orrmányából a szemei
                        közé, hogy a szabó elszédülve bukott a földre. 1882-ben Barnum
                        menageriájában, 1885-ben pedig a londoni állatkertben történt hogy a
                        különben szelid és jóindulatu elefántok ápolóikat, kik durván ütlegelték és
                        kinozták őket, agyaraikkal döfödték agyon; sőt a londoni esetnél ez
                        állat­óriás, midőn a másik ápoló óljába lépett, fenyegető trombitálás
                        között, az átdöfött holttestet orrmányával, ennek lábai elé dobta. De
                        legmegrázóbb a következő eset: Stehrül, rotterdami öreg, nőtlen magánzónak
                        egy olyan kedvencz macskája volt, hogy vele evett az asztalnál min­denből s
                        az örökös dédelgetést s kedvezést szinte megkövetelte. Egy alkalommal
                        vendége volt az öreg urnak, ki előtt nem akarva kimutatni tulságos
                        szeretetét, macskájának, mely folyton körülte nyávogott, csak a földre
                        vetett egy csirkeczombot s mérgesen rákiáltott: „Takarodj innen, ma neked
                        igy is jó lesz”. A macska rá sem nézett az odavetett falatra, hanem boszusan
                        a szoba szögletébe vonta magát. Ebéd után a vendég - mig az öreg ur szokott
                        délutáni álmát aludta, a kertbe ment sétálni; de mikor sétája végeztével a
                        szobába lépett - a borzadály rettentő kiáltását hallatta, mert öreg barátja,
                        vérében uszva, szétroncsolt torokkal, halva feküdt karosszékében. A sebekről
                        és a körmök nyomairól a macskát gyanitották a gyilkosnak, de ezt nem lelték
                        sehol. De hogy erről megbizonyosodjanak, a halott kezére hosszu fonalat
                        kötöttek s a másik szobába csendesen elrejtőzve, rángatni kezdték a fonalat,
                        miáltal a halott kezes feje mozogni kezdett. Erre, mint egy ördög, borzolt
                        szőrrel, dühtől láncoló szemekkel bujt elő a macska a kandallóból s a
                        halottra rohanva, körmeit arczába, torkába vagdosva, fogaival is ujra
                        marczangolni kezdte a hullát. Erre berohantak, hogy a gyilkos dögöt
                        agyonüthessék, de ez egy óriási szökéssel, az ablakon át kimenekült s ugy
                        eltünt, hogy azóta sohasem látták. E rémes eset, mely az 1865-iki „Fauna”
                        czimü természettudományi közlönyben lett megirva, egyedül is egyesiti az
                        átgondolt boszuálló gyilkosságot, a bünhődés tudatát: a rejtőzés- és
                        menekülés­ben. A szerelemféltés pedig még a legjámborabb állatokat is
                        dühössé, vérengzővé teszi. A him oroszlánok addig küzdenek egymással egy-egy
                        nőért, mig egyik ott nem marad a küzd­téren, néha mindkettő; a him känguruk
                        közül a vénebb himek a vizbe fojtják a fiatalabbakat a küzdés hevében. A
                        Hamadryasok és Geladak, e hatalmas izomerejü majmokból azon him, melynek
                        nőjét egy másik him, ha csak egy torokhanggal is üdvözli, vagy egy bogarat
                        csip le előzékenyen sörényéről, oly vérengző dühhel támadja meg, hogy ritkán
                        épül ki sebeiből, ha ugyan ott mindjárt meg nem döglik. A pompás szinezetü
                        amerikai pápapinty (Fringilla ciris) is annyira féltékeny, hogy azon himet
                        órákig, mértföldekre üldözi, a melyik csak területére mer szállani, hol
                        minden pár nőcskéjével egyedül él és fészkel. A Capfölddel szomszédos
                        tartomány négerei jobban félnek a Csakma-majmoktól (Cynocephalus porcarius),
                        mint a ragadozóktól, mert ezek kilesik, ha a férfiak távoznak a telepről,
                        akkor előörsöket állitva ki, betörnek s a gyermekeket, nőket összevissza
                        marják, ütik, pofozzák, körmölik s a mit talál­nak, ellopják és magukkal
                        viszik. Minden Csakmának van az erdőben egy rejtett faoduban raktára, hova
                        minden lopott tárgyat eldug és őriz. Ha észreveszi, hogy arra ember jár, más
                        helyet keres. Megesett többször, hogy egyes embereket az erdőben kiraboltak
                        s rutul össze­vissza harapdálva, magukkal vitték minden javait. A macskák
                        torkossága szintén ismeretes, valamint az is, mennyi furfanggal eszik le a
                        tejfölt s hogy ugranak meg a legkisebb zörejre, félve az ütlegektől; épp igy
                        a majmokat is a legkörömfontabb lopásokra inditja e bün, annak daczára, hogy
                        tudják, miszerint ütleg lesz a következménye torkosságuknak.</p>
                    <p>Hátra van még a kéjvágy. Az állatokban rendszerint csak az év bizonyos
                        szakában ébred fel a nemi ösztön - de a majmok legtöbbjénél folyton ébren
                        van s mondhatni a mi bün e részben csak divik az emberek között, náluk is
                        mind feltalálható - a mértéktelenségtől elkezdve. A kék pofáju Mandrillnál
                        (Mormon maimon) azonban ez a végletekig megy. Bárki próbálja meg s öleljen
                        át vagy csókoljon meg egy nőt, leánykát kalitja előtt, meg fogja látni, hogy
                        minő magánkivüli, rettenetes dühbe jő ilyenkor s jaj volna ama férfiunak, ha
                        a Mandrill elérhetné. A párisi Jardin de plantesban egy him Mandrill
                        kiszökött kalitkájából s minden kisérlet hiába való volt ujra befogni, mert
                        megfogni, ördögi dühe, hallatlan izomereje s rettenetes fogai miatt senki
                        sem merte, sem pokróczokkal, sem hálókkal. Végre az igazgatónak egy jó
                        gon­dolatja támadt: ismervén a veszedelmes dög féktelen természetét, kalitja
                        ajtaját felhuzatta egy hosszú kötéllel és e kalit másik végére - persze
                        kivül - az ápolónak serdülő leányát állitotta egy ápolóval ugy, hogy a majom
                        lássa is őket, de ha hozzájuk akar jutni, kalitján kelljen keresztül menni.
                        A leányka énekelni kezdett, hogy a majom figyelmét felébreszsze - mikor ez
                        megtörtént, az ápoló a leányt ölelgetni kezdte. Maguk az ápolók is
                        megdöbbentek arra a pokoli dühre, mi a, majmot egyszerre elfogta; fogait
                        csattogtatva, villámgyorsan ereszkedett le a fáról s izzó, forgó szemekkel
                        feledve minden előbbi eszélyességét - csak féktelen szen­vedélyétől üzetve,
                        a kalitba rohant, hogy ama férfira vethesse magát s ekkor az ajtó lehullt és
                        ujra fogva lett. Lehetetlen a dühöt leirni, valamint azt az ördögi pofát,
                        mit erre mutatott. Féktelen dühében le-lehullott a rácsozatról és görcsöket
                        kapott s amaz ápolónak még hetek mulva se lehetett kalitjához közeledni a
                        nélkül, hogy dühbe ne jőjjön mindannyiszor.</p>
                    <p>Ez elmondott tények eléggé megvilágitják a fentebbi kérdést és azt, hol
                        szellemi élet van, ott ön­tudatnak és beszámithatóságnak is kell lenni s a
                        meddig az ember és állat hus-vérből áll, addig - bármily magas legyen is a
                        lélek kifejlettsége - büneiben az ösztön többé-kevésbbé nyilatkozni fog.</p>
                    <p> </p>
                </div>
                <div type="chapter">
                    <head>
                      Az állatok beszéde.
                    </head>
                    <p>Van egy régi magyar babona, mely azt tartja, hogy vannak olyan vasárnapi
                        szülöttek, különö­sen a hetedik gyermekek között, akik karácsony éjjelén
                        megértik az állatok és madarak nyelvét!</p>
                    <p>Bármily nevetségesnek lássék is ez és némely babona, vagy valami lehetetlen
                        történet, ezeknek alapja mégis mindig a való igazságban gyökerezik. Igy
                        tehát való az, hogy csakugyan léteznek emberek, akik az állatok és madarak
                        nyelvét értik és hogy ezek egymás közt csak­ugyan beszélnek.</p>
                    <p>Az állatoktól értelmet öntudatot és lelket nem tagadhatunk meg. Ez tény és
                        igy lehetetlen, hogy egymást is meg ne értsék.</p>
                    <p>És ha huzamos észleléssel a legelvonultabban élő állatok életmódját és
                        háztartását a legapróbb részletekig ki lehetett deriteni, ugyan e módon meg
                        lehet érteni és tanulni nyelvüket is. Mert e nyelv, vagy mondjuk beszéd,
                        szintén csak egyes hangok és modulácziókból áll és e hangok különbözősége
                        jelenti mindazon érzelmeket, benyomásokat, megfigyeléseket, szükségleteket,
                        amelyekkel örömüknek, bánatuknak, kivánalmaiknak, vágyaiknak,
                        megelégedettségüknek kifeje­zést adnak: a szülők fiaiknak, a párok
                        egymásnak, vagy egyesek társaiknak.</p>
                    <p>Hogy valaki megérthesse és megtanulhassa az állatvilág nyelvét, ezek
                        életmódját és háztar­tá­sát kell mindenek előtt tanulmányoznia, mert csak
                        igy lesz képes megérteni és megkülönböz­tetni az egyes hangok értelmét s
                        ezek különféle moduláczióit.</p>
                    <p>Azon tapasztalt vadászok, vagy öreg mezei gazdák, kik életük javarészét az
                        erdőben és a szabad természet ölén töltötték annyira értik az állatvilág
                        nyelvét, hogy habozás nélkül meg­fejtik az egyes hangok értelmét. Értik az
                        öröm, a panasz, az ijedés hangját, a fiókák élelem utáni vágyakozását;
                        megmondják, most az anya inti, megnyugtatja vagy elrejtőzésre serkenti
                        kicsinyeit. Jó vagy rossz időt jelentenek-e a hangok?</p>
                    <p>Leirhatatlan az az érzés, mikor az erdők, rétek ezerhangu zajában megérti a
                        szemlélődő, hogy mit jelentenek e hangok nagyobbrészt! Órákig el lehet
                        hallgatni, mert folyton más és másról foly a csevegés. Csak az egyszerü
                        baromfi-udvar is minő változatos képét nyujtja ennek! A falusi gazdaasszony,
                        midőn tyukjai hangosan kotkodácsolni kezdenek, mindjárt tudja, hogy eltojták
                        tojásaikat s ezt jelentik be; ellenben rögtön kiszalad, habár tyukjai
                        békésen kapargál­nak is az udvaron, mihelyt a kakasnak vagy egyik-másik
                        tyukjának sajátságosan rekedt, intő hangját hallja, mert tudja, hogy e
                        kiáltással az udvar felett kerengő héját jelzik; a kotlós­tyukok­nak
                        nyelvezete meg épen bő és minden részében ismert, mert a gazdaasszony, ha
                        nem látja is a kotlót csirkéivel, hangjáról tudja, hogy mit csinál; mert
                        egészen más hangon gyügyög nekik, ha magot vagy férget talált s erre hivja
                        össze kicsinyeit; más hangon, ha összegyüjti őket maga alá melegedni, vagy
                        az ivóra; rekedten, de intőleg felsivit, ha kutya, macska zavarja, vagy ha
                        ragadozó madarat vesz észre a légben, sőt a gazdaasszony megtudja azt is,
                        mielőtt megszámlálná, ha egy csirke eltévelyedett, vagy elveszett, mert
                        megérti az anya panaszos, kereső hivásából. Továbbá, melyik tapasztalt
                        vadász ne tudná megmondani, hogy a szarvas vagy őz, most borját vagy párját
                        hivja; most pedig rigyet, azaz vetélytársát hivja ki küzdelemre; vagy a róka
                        mikor csahol jókedvéből, mikor párzási ösztönből? Azonképen megmondják a
                        halászok is, ha a Szélkiáltók és Lilék hangjait hallgatják, esőt
                        jelentenek-e, avagy jó időt?</p>
                    <p>Az afrikai benszülöttek, ha egy Mézmutató kakukot (Cuculus indicator) látnak,
                        ennek hang­jaiból rögtön megértik, hogy mézet akar-e nekik mutatni, vagy
                        sem? E madárkának tápláléka a méz és ha egy elrejtett méh-telepre talál -
                        mivel ő nem meri a méheket megtámadni - ha egy-egy embert lát, rögtön
                        figyelmezteti hangjának intő, hivó cserregésével és előtte bokorról-bokorra
                        repülve, rávezeti a méh-telepre s ezért a benszülöttek mindig követik, de
                        csak, ha ismert, intő cserregését hallják és ügyet sem vetnek rá, ha más
                        módon hallatja hangját.</p>
                    <p>Az a rész is melyet az ember megért az állatvilág nyelvéből, elég gazdag és
                        változatos az érzelmeket, vágyakat és szükségletet jelentő különböző
                        artikulácziók- és modulácziókban, de sokszorosan felülmulja ezt gazdagságban
                        nyelvük az a része, melylyel azon dolgokat és fo­gal­makat értetik meg
                        egymással, melyek az ember előtt érthetetlenek s melyekkel gondolat­vilá­guk
                        egyes fázisait fejezik ki. E mellett egyes fajoknak nyelvezete gazdagabb,
                        változatosabb a másikakénál a szerint, amint észtehetségük és szellemi
                        életük jobban ki van fejlődve és a melyek élénkebbek, kiváncsiabbak,
                        megfigyelőbbek.</p>
                    <p>Hogy meddig terjed az egymásközti beszéd s megértetés határa, ezt az egyes
                        fajoknak szellemi tehetségei határozzák meg, de általában és összességben
                        véve, rendesen csak azon kör korlátjáig terjed, melyben életük, viszonyaik,
                        háztartásuk, létük fentartása és biztonsága forog; - ellenben a házi
                        állatoknál, vagy az emberekhez szokott és megszeliditett állatok- és
                        szárnyasoknál a felébredt és kitágult szellemi élettel értelmi- és
                        gondolatkörük is nagyobb lett, mint vadon élő társaikénál s igy több
                        fogalmat és módot tudnak egymással megértetni, uj meg uj hangok és
                        modulácziók által.</p>
                    <p>A beszéd és megértetés az állat-világban leginkább rövid vagy egyes
                        artikulált hangokból áll, mégis eléggé bő és változatos annyira, hogy vele
                        minden érzelmüket, kivánalmaikat, sőt gon­dolataikat is a legkifejezőbben
                        megértetik egymással, mert a hang annyira hajlékony és ido­mit­ható, hogy a
                        legváltozatosabb modulácziókat lehet még az egyszerü fel- és alhangokból is
                        kihozni, e mellett a madarak, különösen az éneklők még egy sajátságos
                        szervvel, az éneklő szervvel is birnak, a mivel a hang változatait még
                        inkább sokszorosithatják, sőt némelykor még az ének, verés és csattogás is
                        fejez ki valami értelmet az énekeseknél. A hosszabb modu­lácziók és
                        artikulácziókkal azonban csak a legnagyobb biztonlét s nyugalom idején, vagy
                        épen a legszükebb családi körben értekeznek egymással; kóborlás, vándorlás
                        közt, élelemkere­sés­kor, veszély idején és egyéb sürgős szükségletek
                        kielégitése közben, gyanus szokatlan tárgyak látásánál, szokatlan és uj
                        környezetben, csak gyors, egyes hangokkal, de amelyek lehetnek azért
                        hosszak, ismétlők, elnyujtottak, értesitik egymást.</p>
                    <p>Minden fajnak, családnak, akárcsak egyes néptörzsek és nemzeteknek megvan a
                        saját külön nyelvük, melyen megértik, hivják, keresik és intik egymást. És
                        ezek a hangok minden egyes fajnál mások és mások s oly különbözők és oly
                        karakterisztikusak, az énekről nem is szólva, mert ez meg épen egyik
                        főismertető jele az éneklőknek, hogy csupán hallva ezeket, reá lehet az
                        egyes fajokra ismerni.</p>
                    <p>De ezeken kivül vannak olyan általános hangok, szólamok, füttyök és
                        kiáltások, a melyekkel nemcsak a sok különböző fajtából álló szárnyasvilág
                        érti meg egymást és beszél egymással, de még az emlősök, a négylábuak is
                        megértik a szárnyasvilág intelmeit, hivását és viszont.</p>
                    <p>A vad pávák és a Dendrocytták kiáltásait Indiában és Jávában nemcsak az
                        emberek értik meg, midőn a tigris közellétét jelzi, de az apróbb-nagyobb
                        emlősök is és menekülnek e sajátságos kiáltásokra; épp ugy a Nilusi Intő
                        hangja is futásra készti az ivó állatokat, de sőt az uszkáló nagyobb
                        szárnyasokat is a krokodil közellétét jelző sikoltásaival. Vadászaink pedig
                        testükből, lelkükből gyülölik erdőink fekete rigóját, e jóhangu énekest,
                        mert ez, mihelyt egy fegyveres vadászt megpillant, hangos, intő kiáltásával
                        az egész erdőt berikogatja s a vadász előtt 50-60 lépésnyire fáról-fára,
                        bokorról-bokorra szállva, ugy a szárnyas, mint a négylábu vadat, rejtekbe
                        kergeti. S hogy a vadak megértik intéseit, mutatja az a körülmény, hogy az a
                        vadász még egy verebet sem fog lőni az nap, kit egy ilyen rigó kisér. A
                        tavak, mocsarak s nádasok vadjainak pedig nincs szemesebb és éberebb őre a
                        nádi rigózenérnél, vagy mint népünk nevezi: nádi verébnél (Sylvia
                        turdoides), mert ez, mint a legfáradhatatlanabb előörs és vigyá­zó, mászkál
                        fel-alá s portyáz a nádszálak között a tájt fürkészve s mihelyt embert,
                        kutyát vagy ragadozó madarat vesz észre, rögtön felhangzik éles, intő
                        kiáltása s figyelmeztető füttye, mire a mocsarak összes vadjai, szárnyasai a
                        rejtekbe menekülnek. Nincs érdekesebb kép, mint egy-egy ily esetet rejtekből
                        meglopni, de nincs is nehezebb, mert e fürge madár valóságos száz­szemü
                        Argus s a legkisebb gyanus jelre felhangzik éles, csirregő, ismételt s néha
                        elnyujtott füttye. Erre egyszerre megváltozik a mocsárvilág képe: a
                        renyhélkedő éjjeli gémek (vak­varjuk) egészen a redves füzfatörzsekre
                        lapulnak, a kócsagok, fehér gémek a nádas közé suhannak s a vizi lencsét
                        habzsoló ruczák egy pillanat alatt eltünnek a vizekről, csak széles, egymást
                        keresztül-kasul szelő nyomaik a sürü vizi növényzet közt mutatják a
                        menekülés irányát. A parton sütkérező vidra, a lyukja előtt csemegéző vagy a
                        rákra leső vizi-patkány hangos csobbanással merül a viz alá s az ezerhangu
                        hápogás, csörgés, dobálás, sziszegés, bugás s pocskolás - egy varázsütésre
                        megszünik, csak az örökké éber füttye harsog folyto­nosan, erősebben,
                        gyorsabban, a szerint, amint a veszély közeledik vagy távolodik.</p>
                    <p>Természetesen ugy az emlősök, mint a szárnyasok, bárha különböző fajuak is,
                        mégis jobban megértetik és megérthetik egymást, mint a madarak és emlősök
                        vagy viszont, mert nyelvük egymás között mégis több dolgot és fogalmat fejez
                        ki, mint a mennyit azon általános szó­lamok és hangok fejeznek ki, melyekkel
                        az összes állatvilág érteti meg egymást. Igy a róka, farkas nagyon jól
                        megértik, mikor az őz, vagy szarvastehén borját hivja, vagy a nyul makog
                        kicsinyeinek, de már a nagy ragadozó madarak nem értik meg e hivást s igy
                        nem is fedezik fel az anyák hivó hangjai révén, a kicsinyek tanyáját.
                        Ellenben a héja, ölyv nagy messzeségben is meghallják a kotló hivó hangjait
                        - s megértik belőle, hogy csirkéi vannak. A sakálok és hiénák az oroszlán
                        dörgő orditását meghallva, először csak messze távolban követik őt, tudva,
                        hogy most prédát ejteni megy s csak akkor közelednek bátrabban, mikor
                        felharsan az a hörgő, támadón morgó orditás, mely a préda elejtését jelenti.
                        Ilyenkor már egész félelem nélkül setten­kednek pár ölnyi távolban a
                        hatalmas állatkirály körül; sőt lótnak-futnak és marakodnak is egymással,
                        mikor ez enni kezd; s mikor az oroszlán már jóllakottan felkel a
                        zsákmányáról s távozni kezd, előbb még sem mernek a maradékra rohanni, mig
                        csak meg nem dördül az a megelégedést kifejező orditás, melyet evés után a
                        teljes jóllakottság kellemes érzetében szokott hallatni.</p>
                    <p>A fehér Sula (Sula bassana), e nagy tengeri madár, a legügyesebb halászok
                        egyike s mikor egy-egy halért lecsap, rikoltó hangot hallat; de sokszor nem
                        élvezi halászata gyümölcsét, mert a Fregatt-madár (Tachypetes aquila), e
                        bámulatos repülő, mihelyt meghallja a Sula támadó kiáltását, azonnal
                        villámsebességgel ott terem s elragadja a prédát a Sulától, mikor ez a
                        hallal szájában ujra a levegőbe emelkedik.</p>
                    <p>Hogy minő jól megértik a különböző faju madarak is egymás nyelvét s e mellett
                        e nyelv még mily bő és változatos a jelzésekben, azt legjobban a
                        csalmadárrali fogások különböző módja bizonyitja; vagy ha csalmadárul egy
                        uhut, vagy kisebb faju baglyot kötünk ki a lesgunyhó elé, ugy rövid idő
                        mulva mindig nagyobb és nagyobb számban fognak a különféle madarak a bagoly
                        köré seregleni. Elég, ha egy madár pillantja meg e közös ellenséget. Ennek
                        vésztjelző, hivó hangjára előjön egy másik, egy harmadik, amelyek szintén
                        folyton hangoztatják a hivá­so­kat, amelyeket megértenek varjak, csókák,
                        fecskék, zenérek, éneklők egyformán, ugy hogy az egész környék hangzani fog
                        a hivásoktól és madárzajtól s a körül lévő fák, bokrok tele lesznek élénken,
                        izgatottan csevegő madarakkal, melyek a támadásra tüzelik egymást.</p>
                    <p>Legtöbb esetben maga az ének is fejez ki értelmet. A párosodás korszakában az
                        ének szebb, érzésteljesebb s kifejezőbb, mint egyéb időben, mert ekkor ezzel
                        nője szerelmét igyekszik megnyerni s növelni, de a maga boldogságáról is
                        beszél; ugyancsak nőjét mulattatja, szórakoztatja akkor is, midőn ez a
                        tojásokon ül s a him a fészek mellett néha órák hosszáig énekelget; a nőcske
                        pedig feszülten, egész odaadólag hallgatja. Ha nem volna értelme ekkor is az
                        éneknek, a nőcske nem figyelne rá, amint nem figyel, sőt nem is látszik
                        hallani, mikor a párzási és kotlási időn tul a him csupán a maga
                        mulattatására zeng. Tulajdonképpeni nyelvnek s beszédnek azonban csak az
                        egyes fajok és családok közti megértetést és csevegést nevez­hetjük, mert az
                        az érintkezés, melylyel a különböző szárnyas-fajok, emlősök és madarak
                        értesitik egymást, többé-kevésbbé csak kisebb-nagyobbszámu szólamokból áll s
                        ezek leg­jobban ama jelekhez hasonlithatók, amelyekkel két egymás nyelvét
                        nem értő ember érintkezik egymással.</p>
                    <p>Betükkel is ki lehet fejezni a hangokat és artikulácziókat, amelyekkel az
                        egyes fajok értekez­nek egymással s igy is némiképp látható az a különbség,
                        amely a fajok beszédében létezik. Erről meggyőződhetik mindenki kivált ősz
                        felé, mikor a sok különfajta madár kisebb-nagyobb csoportokba verődve,
                        gyülekezik a költözködésre, vagy pedig az öregebbek a fiatal, de már felnőtt
                        nemzedékkel a vetéseken és tarlók felett czirkálnak. Ha e csapatokból
                        egyesek elma­radoznak, ugy egyszerre hosszas hivó hangok csendülnek fel a
                        nagy csapatból, mire a hátrább levők azonnal felelnek s a felelet után
                        felkerekedve, a nagyobb csapathoz csatlakoznak. Néha hosszabb
                        parlamentirozás is folyik; a hátramaradók egy pár maggal telt kalászt, vagy
                        egyéb élelmet találnak és erre visszahivják az egész csapatot. Ebből fel is
                        kerekedik néhány s ezek is hivogatják, felelgetnek a kérdésekre és a
                        legkülönbözőbb hangokon adnak megelégedé­sük­nek, örömüknek s
                        elégültségüknek kifejezést. A vándorlások közt is, folyton fel-felcsöndülő
                        hangokkal lesz az egész csapat összetartva; ha le akarnak szállni,
                        felhangzik az erre szóló jel, amelyet ismétel valamennyi s ekkor az egész
                        csapat leereszkedik; az indulást szintén igy jelzik a vezetők.</p>
                    <p>Az alig kikelt fiatalok is ismerik már az anyának figyelmeztető, korholó,
                        megnyugtató, kedveskedő gőgicsélését s e mellett az apa és anya a fészek
                        mellett valósággal beszélgetnek egymással, fiaikat kérdezgetik, ezek pedig
                        szülőiknek szintén visszacsicseregnek.</p>
                    <p>A Hyenakutyák (Canis pictus) Dél-Afrikában, mikor egy-egy antilopot fiaik
                        számára akarnak elejteni, egész rendszeresen vadásznak. Ugyanis társaságban
                        kölykeznek rejtett sziklabar­lan­gok­ban s mikor már a kölykek felnőnek, de
                        még nem elég erősek a prédaszerzésre, a prédát elevenen hajtják nekik oda a
                        szülők, részint élelmül, részint pedig, hogy tanuljanak ölni s a prédát
                        megrohanni. E hajtás a legérdekesebb látni való. A nagy csoport hyenakutya,
                        hosszabb-rövidebb kaffantások, üvöltések s ugató nyivákolások között oszlik
                        meg egy-egy vénebb vezetése alatt. A főcsapatban van a legvénebb, amely az
                        egész vadászatot igazgatja. Ez folyton csahol és üvölt, amelyre felelnek s
                        ennek hangjai szerint hajtják a csoportok az üldözöttet, erre vagy arra,
                        szoritják a kört össze, tömörülnek, szerteszakadoznak. Mennél közelebb érnek
                        a tanyához, annál jobban szükül a kör s a fővezető igazgató, dirigáló hangja
                        folyton szaporábban hallik mindenféle hangnemben; majd néhány elnyujtott
                        hosszas üvöltés hangzik, amelyek a kölykeknek szólnak, hogy vonuljanak a
                        rejtekbe, nehogy a vad idő előtt elriadjon a helytől. S csakugyan az a
                        sziklatorok egészen üres, néptelen, de mikor a kétségbe­esett, üzött vad
                        szabadulást remélve, berohan, ekkor egy ujabb orditásra előrohannak a
                        lyukak-, barlangok-, hasadékokból a kölykek s anyáik ösztönzésére,
                        reárohannak ők is a prédára és csak itt rántják a földre s ölik meg.</p>
                    <p>Az ilyen vadászó csapat merészen megtámadja a préda után járó párduczot is,
                        ha utjaik keresztezik egymást és a fejedelmi vadnak utoljára is menekülnie
                        kell, a tulerejü felbőszült csorda elől.</p>
                    <p>Öles szökellések között veri szét maga elől a rárohanó hyéna-kutyák tömegét
                        és pár ugrással egy elszáradt baobabfa ágaira menekül...</p>
                    <p>Az üvöltöző csorda pedig mindenütt nyomában és bőszült vonitás és
                        fogcsattogtatással ostromzárolják körül s ugrálnak fel utána de a párducz
                        nyávogó bődüléstől kisért hatalmas talpcsapásokkal hajigálja le őket...</p>
                    <p>Az ostromzár néha egy-két napig is eltart - és rendesen az éhség vagy egy-egy
                        arra iramló zebra- és antilopnyáj vet neki véget, maga után csalva a
                        kikoplalt ostromzárolókat...</p>
                    <p>Az észak-amerikai Prairie-kutya (Cynomis ludovicianus) nagy társaságokban él.
                        A végtelen prairieken szorosan egymás mellett állnak a számtalan dombocskák,
                        amelyek mindegyike egy-egy család lakóhelyét képezi. Az ilyen telepet a
                        vadászok „falunak” vagy „városnak” nevezik. Gyönyörü képet nyujt egy-egy
                        ilyen város szemlélése - beszéli Balduin Möllhausen buvár. A sok száz, néha
                        ezernél is több dombocska mindegyikének tetején, hátsó lábain, egészen
                        függélyes állásban, egy-egy sárgabarnás állatka ül, rövid farkát mozgatva,
                        csóvál­gatva, előlábaival a legfurcsább mozgásokat, hadonázást téve. A
                        dombocskák oldalain és körül is a legfürgébb, legmozgalmasabb élet
                        uralkodik; ide-oda futkosnak, játszanak, sőt a dombok tövében ásitó lyukak
                        szájában is ülnek e kis földlakók, vidoran nézegetve ki a világba. A sok
                        ezer ugató hangocska, amely egymásnak felel, egymással beszél, zümmögő
                        morajjá egyesül. E mellett mindenfelé őrök vannak kiállitva s mihelyt ember,
                        állat vagy gyanus dolog közeledik, mint egy varázsütésre, minden élet s
                        mozgás eltünik az őrök veszélyt jelző, ugató hangocskájára. Néhány
                        másodpercz mulva hol itt, hol ott, a lyukak nyilásában megjelenik egy-egy
                        kiváncsi fő s rövid, vékony hangu ugatással jelzi, hogy ha a veszély még
                        láthatáron van. Ez ugatás házról-házra fut telegraf-gyorsasággal, mindegyik
                        megérti és felel reá, és tovább adja. Mihelyt a veszély eltünik, előjönnek
                        az őrök s ujra a dombok tetejére állva, élénk farkcsóválgatás között
                        megadják a jelet, hogy tiszta a levegő. Erre az ugató hangok megint
                        lyukról-lyukra mennek puskaporgyorsasággal s a lakók egymásután jönnek elő
                        ujra; s egyik szomszéd a másik halmocskájára megy s ott sebes farkcsóválás s
                        előláb­mozgatás közt, gyors ugató hangocskájukon társalognak egymással s
                        bizonyára az elébbi eseményt beszélik meg. „Jól elrejtőzve, nézni ez
                        állatkák életmódját, midőn gyanutlanul érzik magukat, leirhatlan érdekes s
                        csak akkor látja az ember - irja Finsch, a hires természetbuvár - hogy az
                        állatvilág ép ugy beszélget, társalog, érti egymást, akár az emberek. Mert
                        lehetetlen, hogy ne értse egymást a két szomszéd, midőn egyik a másikat
                        meglátogatja s ez dombocs­káján, szorosan oldala mellett helyet csinál neki
                        s egymásnak fordulva, farkocskáikat moz­gat­va s előlábaikkal gesztikulálva,
                        beszélgetnek; néha egyik-másik szomszéd is átkiált valamit, erre mindkettő
                        ehhez fordul s ezzel beszélnek. Majd három-négy szomszéd társalog
                        egy­mással, erre leszállnak dombjaikról s egyik lyuktól a másikig mennek, e
                        közben a lyukak nyilásában ülőkkel szintén hangot váltanak; meg-megállnak
                        pár perczig és a dombokon levőkhöz is fel-felszólnak, vagy ezek kiabálnak le
                        s a sétáló és látogató társasághoz mind többen-többen hozzácsatlakoznak.
                        Foly a beszéd és séta serényen, a társaság minden lyuk előtt megáll, ezek
                        lakói rövid eszmecsere után, szintén hozzájuk csatlakoznak, s igy
                        lassan-lassan eljutnak a távolabb lakó társakhoz, de utközben minden lyukba
                        beszólnak, s hivják a lakókat a távolabb lakók meglátogatására. A menet szép
                        rendben halad; a szomszédok néha egy-egy lyukba kettesével, hármasával el is
                        tünnek, azután a benlakóval ujra a menethez csatlakoznak, mig végre elérnek
                        a falu, vagy telep végén lakókhoz. Ekkor megfordulnak. Visszafelé ugyanigy
                        megy, csakhogy mindegyik család lakásához érve, hangos társalgás közt
                        bucsuzik el a többitől; néha egy-két szomszéd rövid beszélgetésre náluk
                        marad és igy tovább! Igy megy e kis állatkák békés, családias élete nap-nap
                        után és hogy mennyire szivén viseli egyik szomszéd a másik sorsát, látszik
                        abból, hogy ha egyet saját lyukától távol lelőnek, a legközelebbi lakó a
                        sebesült jajszavára gyorsan előrohan lyukából s fájdalmas, de gyengéd ugatás
                        között, villámgyorsan megragadja, s bevonszolja saját lyukába, ezért nehéz
                        nagyon egyet is elejteni közülök.”</p>
                    <p> </p>
                </div>
                <div type="chapter">
                    <head>
                   Az állatok háboruja.
                    </head>
                    <p>Valamennyi élőlénynyel - a legkisebbtől a legnagyobbig, veleszületik az
                        önfentartás ösztöne, mely szakadatlanul arra készteti, hogy mindent
                        elkövessen lételének fentartására, s e lételnek lehető nyugodt, kellemessé
                        tételére.</p>
                    <p>Ez az önfentartás az, mi a természetben a soha meg nem szünő küzdelmet, az
                        élet-halál­harczot a létérti küzdelemben előidézi. És e harczban, nincs
                        béke, nincs fegyverszünet, hanem folyton folyik a lét eredetétől a napok s
                        idők elmultáig. Ez a természetben az, mi a vérforgás az emberi testben,
                        mihelyt megáll - megszünik minden, - elmulik az élet.</p>
                    <p>Az erdők magasztos csendjében, a levegő végtelen birodalmában hiába keresnők
                        azt az örök békét, melyről az irás szól. Mikor a dél vagy az alkony óráiban
                        szendergő édes nyugalom látszik lebegni a liget és erdő fölött és a suttogó
                        szellőről, a halkan csevegő csermelyről azt hisszük, hogy békéről,
                        nyugalomról beszélnek, akkor is folyik a harcz mindenkor és minde­nütt: fenn
                        a légben, lenn a vizekben, a bársonyzöld mohszőnyeg szálai közt, a cserjék,
                        füvek között, a fa kérge alatt ugy, mint a szellős lombsátorok árnyában, a
                        virágok kelyheiben. Mert az az édes dalu madárka, mely csicseregve röppent
                        el fészkéről, valóságos rablókalandra indult, hogy férget, rovarokat,
                        hernyókat fogdosson; a szökellő evetke ágról-ágra ugrálva, fényes, fekete
                        szemével madárfészkek s tojások után keresgél, de nyomban követi a nemezis,
                        mert a fölötte levő vastag galyon, meglapulva, mintha oda nőve lenne,
                        leskelődik reá a nyest, hogy torkon ragadja. A virágokon és faleveleken
                        mászkáló hangyák az apró levelészeket s a levélbalhákat szedegetik össze,
                        de, ha egy-egy lepottyanik a falevélről s beleesik ama kis tölcséralaku
                        homok-gödörbe, melynek fenekén egy félig eltemetett fekete pontocska
                        látszik, az a hangyales (Myrmecoleon formicarius) zsákmányává lesz, mely
                        ezen módon leskelődik a prédára. Ha pedig leszáll az éj s az éji bogarak,
                        tücskök, zümmögve, czirpelve örvendenek a létnek, a nagy éji pillangókkal
                        egyetemben, nesztelen repülésü, árnyként elsuhanó alakok röpködnek a
                        levegőben: a denevérek, lappantyuk s kapdossák, vadászszák a rovarokat, de ő
                        reájuk is rá-rácsap egy még nagyobb, nesztelen repülésü árny, a bagoly, mely
                        szintén ilyenkor vadász egerekre, cziczkányokra, denevérekre, melyek megint
                        éji rovarokat, csigákat s férgeket zsákmányolnak.</p>
                    <p>A létérti küzdelemben az erősebbé s a ravaszabbé a jog, mely az erőben
                        rejlik, nem pedig a jogban az erő. Azok a szegény antilopok és gazellák,
                        mikor az alkony hüvösében, tikkadtan, égő torokkal sietnek az oázisok
                        patakjaihoz, hogy kinzó szomjukat hűtsék, sejtik, hogy vész, halál
                        leskelődik ott reájuk, de biznak gyors lábukban, éles hallásukban és
                        szaglásukban. A lomha hienákat s a settenkedő sakálokat ügyes ugrásokkal
                        kerülték ki s már mohón szürcsölik a vizet, de azért vigyázva, fülelve,
                        futásra készen; egyszerre az egyik kétségbeesetten szöknék oldalt, ha a
                        vizből villámgyorsan kiemelkedő pánczélos szörny meg nem ragadta volna
                        lábát. A többi riadtan menekül s a krokodil már készül vergődő áldozatát
                        elemébe hurczolni, midőn megzördülnek a kaktuszok s a sásak bokrai és egy
                        hatalmas párducz veti magát a vergődő antilopra s iparkodik a krokodiltól
                        elharácsolni. Elkeseredett küzdelem veszi kezdetét a két rabló között. Egyik
                        sem enged, a párducz körmei pattognak ellene pánczélos hátán és fején, mig
                        ez farkával a vizet korbácsolva, próbálja lesujtani a párduczot. Egyszerre
                        rettentő, hörgő bődülés dörrenik meg és egy szikrázó szemü óriás terem
                        közöttük; egyik talpával a krokodil fejét szegezi a földhöz, másiknak
                        ütésével a párduczot sujtja el két ölnyire s a prédát ő veszi hatalmas
                        torkába s még párszor elbődül, mire menekül minden élő s buvik a bokrok védő
                        rejtekébe e mennydörgő hangok hallatára. A krokodil is kirántva fejét,
                        eszeveszetten veti magát vissza a tóba, csak a párducz szedi össze magát s
                        dühében magánkivül, rohanja meg az oroszlánt. Ez uj, vértfagyasztó orditást
                        hallatva, egy csapással ujra a bokrok közé hajitja ellenét, azután nyugodtan
                        fölfalja az antilopot s méltóságteljesen eltávozik. Ekkor a hyenák, sakálok,
                        melyek eddig tisztes távolban ólálkodtak, esnek neki a maradéknak s
                        marakodva, veszekedve emésztik föl azt.</p>
                    <p>Ilyen és hasonló jelenetek folynak örökkön-örökké, megszakitás nélkül a
                        természetben!</p>
                    <p>Maga az állatvilág is, minél számosabb, minél kiterjedtebb, annál
                        elkeseredettebb küzdelmet folytat egymás ellen, ugy hogy legváltozatosabb
                        jelenetek játszódnak le a fauna gazdag tropicus világrészek minden
                        talpalatnyi földjén, melyeknek főrugója örökösen a létérti küzde­lem, de a
                        melyben egyuttal bámulnunk kell a természet osztóigazságát is.</p>
                    <p>Az alábbi jelenetnek Poussielgue fiatal természettudós volt szemlélője
                        Floridában, hol buvár­kodásának aztán áldozata lett:</p>
                    <p>„Velünk szemben, a mély mocsáron tul, egy vén, odvas cziprusfa állott,
                        melynek gyökerei egész kis szigetet képeztek, az álló, büzhödt vizben. A
                        cziprusfa ágaira, akár csak egy emele­tes házban, egymás fölött más-más
                        lakók voltak telepedve, mig az odvas törzsben két üreg volt vájva, melynek
                        két kijárása a kiemelkedő óriási főgyökér két ellenkező oldalára szolgált.
                        Ezen gyökérre egy óriási Szitakötő-féle szállott, s egy rovarlárvát kezdett
                        lakmározni, melyet a közeli mocsár kákáiról orzott. Amig mohón fogyasztotta
                        a rovarlárvát, egy kisebb üregből, a gyökér mellől, egy hosszu, nyálkás
                        nyelv, azután egy csunya, kupdad lapos fej bujt elő, mig végre lassan
                        előmászott egy óriási szemölcsös béka, s tátott szájjal settenkedett a
                        Szitakötő felé. De alig, hogy elkapta, már a másik üregből szintén egy
                        prédára leselkedő Lándzsa-kigyó (Trigonocephalus lanceolatus) vágódott elő,
                        s a béka még reá sem ért zsákmányát elnyelni, máris ágyékába vágta halálos
                        mérgü méregfogait, azután az üregbe vonulva, várta mérge hatá­sát, A béka
                        elbocsátotta a Szitakötőt, de már sem ugrani, sem visszafordulni nem birt,
                        hanem görcsösen reszketve remegett egész alkata s halkan ümmögött, majd
                        hanyattfordulva, pár rángás után döglötten elnyulott, Akkor a kigyó ujra
                        kisiklott az üregből, s eltátva torkát, bekapta a béka fejét s nagy
                        erőlködéssel kezdte elnyelni. Mikor javában nyeldeste, a cziprusfa alsó
                        ágairól egy gólya-féle csapott reá, s mivel a kigyó szája tele volt,
                        méregfogaival nem tudta magát védeni, csak dühösen hánykolódott,
                        csapdosódott. De a gólya nem eresztette, hanem hegyes csőrével csakhamar
                        a-gyonvagdosta. Azonban a kigyó sokkal nagyobb és nehezebb volt, semhogy a
                        cziprusfa tetejébe szállhatott volna vele; az alsóbb ágakon, s a piczi
                        szigeten pedig rajokban repkedtek a kormoránok, sirályok és más vizi
                        madarak, kik szintén részt kivántak volna a kigyóból, ezért pár percznyi
                        habozás után a gólya felkapva a kigyót, nagy erőlködéssel, átrepülve a
                        keskeny viztükröt, egy szomszéd cziprusfa odváig vonszolta a kigyót és oda
                        belehajitotta, maga pedig az odu szélére állva, lakmározni kezdett belőle,
                        de folyvást jobbra-balra tekingetett, hogy nem jön-e valami hivatlan lakomát
                        zavaró vendég szintén részt kivánni? Ennek a cziprusnak az ágain azonban két
                        pelikán bóbiskált, kiknek orrát csakhamar megcsapta a lakmározás szaga. Nem
                        is késtek sokat, hanem leröppenve, megkapták a kigyó kilafogó farkát s
                        nagyot rántottak rajta. A gólya pedig a fejét fogta a kígyó­nak, s igy
                        huzták, vonták, czibálták, nagy rikogatás, marakodás, huzakodás és
                        szárny­csattogás közt a prédát. Dühében mind a három ellenfél eleresztette a
                        prédát, mely ott hevert az odu setét nyilásánál, hogy annál jobban egymásnak
                        eshessenek. Egyszerre csak azt vettem észre, hogy a kigyó lassan, majd
                        gyorsan kezd az oduba befelé csuszni, mig végre egészen eltünik. A gólya és
                        a Pelikánok is észrevették, de már hiába kapkodtak utána, mert későn volt és
                        a lyuk nagyon is szük volt arra, hogy utána bujhassanak. Miközben az odu
                        előtt a három verekedő mérgesen kelepelt, s az oduba nézegetett befelé, az
                        odu nyilásán két sárgás tüzben villogó szem, s egy görbe csőr jelent meg,
                        mely kaczagó rikoltozás között csapkodott a bekandikálók szeme közé, mire
                        azok ijedten röppentek fel a szomszéd fákra. Az üreg egy mocsári bagoly
                        tanyája volt, mely a verekedők orra elől behuzva a kigyót, szépen
                        felfala­tozta.”</p>
                    <p>A küzdelem a létért szabályozza s akadályozza az egyes fajok tulságos
                        elszaporodását, de egyuttal kihalását is oly bölcsen, oly előreláthatólag,
                        hogy zavar, fennakadás a nagy munká­ban nem állhat elő. Azon fajoknak,
                        melyek kicsinységük, gyengeségük folytán nem védhetik magukat, valamint
                        ravaszságuk segitségével se menekülhetnek az üldözők elől, azoknak a faja
                        tulságos szapora; évenként kétszer, háromszor, sőt többször kölykeznek
                        hatot, tizenkettőt, sőt többet is. A vándor Lemmingek (Lemnus norvegicus)
                        faja csakhamar kiveszne, ha nem lenne oly enormis szapora, mert midőn
                        vándorutjukat megkezdik, folyton egyenes irányban halad­nak, s ki nem tériti
                        őket ez irányból semmi. A vizen átusznak a széna-szalma kazlakon át­eszik, a
                        homokhegyeken átfurják magukat. Ezen utban a százezrekre menő csapatból alig
                        marad meg néhány tavaszra, mert nyomon követik azokat rókák, nyestek,
                        keselyük, medvék, falókok, szóval mindenféle ragadozók; akár agyonverhetnék
                        egytől-egyig őket, mert sem el nem futnak, sem ki nem térnek a vész elől,
                        sőt a vizekbe is ezerszám fulnak bele, de azután tavaszszal, midőn
                        visszaszállingóznak régi helyükre, a százezrekből megmaradt alig néhány
                        száz, ugy elszaporodnak megint, hogy a korábbi létszám-arány nem változik.
                        Ellenben az óriási elefánt, a rhinoceros, rénszarvas egy-egy borjat vetnek,
                        ami aránytalanságnak látszanék a kis egér s a Lemming tizszeres, huszszoros
                        szaporaságával szemben; a keselyük, a nagy sasok egyet-kettőt, a czinkék
                        tizenkettőt, tizenhatot is költenek. Ezen szaporaság még a szerint is van
                        szabályozva, mennyi és minő tápot igényelnek, s minő munkát végeznek a
                        természet háztartásában; azok, a melyek - hasznosak, ha nagyok is, bőven
                        szaporodnak és ezen beosztás oly beláthatatlan pontos számitással van
                        keresztülvive, egyesnél ugy, mint az összeségben, hogy ha csak egyes
                        fajtáknál is az okokra és „miértre” kielégitő feleletet akarnánk kapni, ugy
                        egy emberélet alig lenne elégséges egyik okot és okozatot a másikból a
                        végeredményig lán­czolatosan leszármaztatni, mert a legkisebb is a
                        legnagyobbért és viszont, egy valamennyiért és valamennyi egyért müködik,
                        mint egy jól járó gép, melynek hajszál vékonyságu rugócskája is befolyással,
                        hatással van a több mázsás lendkerék mozgására.</p>
                    <p>A létérti küzdelemben az emberiség is sokkal jobban érdekelve van, semmint
                        hinnők és saját jóllétének, saját létezhetésének érdekében sem szabad, hogy
                        ezen küzdelemnek csak tétlen nézője maradjon, hanem neki is részt kell
                        vennie e harczokban!</p>
                    <p>Mert nemcsak saját életét, hanem gulyáit, nyájait, méneseit is meg kell
                        védenie a nagyobb ragadozók, vagy a mérges, ártalmas hüllők ellen. Vetéseit,
                        fáit, gabnáját, gyümölcseit pusztit­ják, tönkre teszik egyes állat- vagy
                        madárfajok, vagy éppen erdőivel egyetemben tönkreteszik a rovarok és férgek
                        miriádjai.</p>
                    <p>Ezért egyik-másik emlős- és madárfajt oltalmába, védelmébe kell ennie, mivel
                        ezek az ő ellenségeinek az ellenségei, másokat meg lehetőleg pusztitania
                        kell, mivel neki és azon hasznos állatoknak ártanak, melyek épp neki
                        segitenek a létezésben és megélhetésben.</p>
                    <p>Csakhogy ez vajmi ritkán történik meg! Mintha készakarva ismernék félre saját
                        érdekeiket az emberek s mintha szándékosan akarnának ártani önmaguknak,
                        üldözik, pusztitják, kivétel nélkül, ugy a hasznos, mint a káros állatokat,
                        vagy éppen a károsaknak fogják pártját a hasz­nosak ellenében, mivel ez
                        utóbbiak némelykor félelmes, undoritó külalakkal birnak. És ezen balfogásban
                        nagyrésze van a még mindig dusan burjánzó babonának, előitéleteknek, s más
                        egyéb oktalan mendemondának, melyektől nem ment még a müvelt osztály nagy
                        része sem, s mindez onnan származik, mert nem veszünk magunknak annyi
                        fáradtságot, hogy az állatvilág szokásait, életét, fajait, viselkedését
                        megismernők legalább annyira, hogy meg tudnók itélni, melyek károsak s
                        melyek hasznosak reánk nézve; pedig, ha az egész állatvilág nem léteznék,
                        vagy megsemmisülne, ugy sem ember, sem növény nem élhetne meg a föld
                        hátán.</p>
                    <p>Ilyen méltatlanul üldözik a denevéreket, sündisznót, a siklókigyót, a
                        gyikokat, varangyos- és levelibékákat, a lappantyut, a vakandot stb. és ez
                        üldözés okai között a babona játsza a főszerepet - ez állatok életmódjának
                        nem ismerésével egyetemben. Igy szitkozódik a gazda és kertész, mint a
                        jégeső, ha rétjén vakandturás üti fel magát, vagy kertjében pár palántát,
                        vagy virágbokrot kitur, s első dolga, hogy meglesi, kivágja a vakondokat és
                        agyonüti. Azt azonban nem gondolják meg, hogy ha ezen állat nem volna, mely
                        néha elszaggatja ugyan földalatti turkálásaival néhány növény gyökerét,
                        akkor rétjén a zöld, dus fü helyett, csak kopár aszuság lenne, kertje mit
                        sem teremne, mert azok a férgek, kukaczok, álczák, melyek után a vakond a
                        föld alatt turva, keresgél, egyedül a növények gyökereiből élnek, ezeket
                        rágják s emésztik fel és igy rövid időn minden élő növényt kiölnének.
                        Ugyanilyen méltatlan elbánásban részesül a sündisznó; agyonverik
                        uton-utfélen, azért, mert néhány földre hullt gyümölcsöt megeszik - és az
                        ostoba babona azt költötte rá, hogy a gyümölcsfa alatt hátára fekszik,
                        belehengergőzik a gyümölcsbe, ezek tüskéire szuródnak s igy hordja a
                        lyukába; pedig ez a legszorgalmasabb éji őre azon helynek, hol lakhelyét
                        felütötte, mert egész éjjel cserebülyök, csigák, lóférgek, her­nyók,
                        kukaczok, mérges kigyók, egerek után jár s pusztitja azokat. Az ártatlan
                        siklókigyókat, melyek szintén sok ártalmas egeret s más effélét pusztitanak
                        el, mint mérgeseket, dühösen üldözik; ezenkivül, ha kertben, udvaron,
                        földeken, vagy a vetemény között meglátnak egy varangyos békát, hát persze,
                        mint mérges, gonosz állatot azonnal agyonütik, mert utálják. Pedig hát a
                        természet nem ok nélkül adott ezeknek ily csuf alakot, hanem azért, hogy
                        sikere­sen küzdhessék meg az önfentartás harczát. A varangyos béka háta
                        azért olyan zöldes-barnás-szürke bibircsós, hogy egyezzék a földdel, a
                        rögökkel, a zöld növények között ne váljék feltünővé; épp ugy, mint a szép
                        zöld szinü leveli béka - mely észre sem vehető, ha a levélen ül, hogy
                        meglephesse, elkaphassa a lepkéket, rovarokat, apróbb mezitelen csigákat,
                        melyek mindmegannyi gyilkosai növényeinknek. Figyeljen meg bárki is egy
                        békát, s látni fogja, minő ügyes rovar-vadász; mily gyorsan, eszélyesen
                        csipi el a rovarokat. Éjjel-nappal a házak, kertek körül csatangol. Ha az
                        udvar és a kert utai poronddal vannak behintve, ugy reggelen­ként számtalan
                        apró lábnyomot fogunk látni. Ezek mind a békák éjjeli portyázásait jelölik.
                        Ezt a német, angol, belga kertészek annyira tudják, hogy pénzért veszik a
                        varangyos békákat s eregetik el a meleg- és üvegházak s melegágyakban, mert
                        csak ezek képesek kipusztitani azt a sok petét, apró hernyót s rovart,
                        melyek különösen a melegházi növények ellenségei. Wávits József Budapesten
                        már 6 éve, hogy rendesen szállit London, Antwerpen, Berlin, Darmstadt,
                        Frankfurt s különösen Erfurtba varangyokat jó pénzért az ottani kertészeknek
                        s a nyár nagyobb részét ide-oda utazással tölti a hazában, összeszedve a
                        varangyokat. A gyikok is kitünő rovarpusztitó állatok, de a babonás nép
                        ezeknek sem kegyelmez.</p>
                    <p>De a legrémesebb s legboszorkányosabb dolgokat népünk a denevérekre és a
                        lappantyura fogja reá s pusztitja tüzzel-vassal, elevenen kapujára szegezi,
                        mint diadaljeleket s erősen bizik abban, hogy ettől házába a lidércz és
                        boszorkány be nem jöhet. E brutális kinzást pedig éppen nem érdemlik, mert
                        alkonyattól hajnalig fáradhatatlanul vadásznak lepkére, rovarra, szu­nyog­ra
                        s rengeteg mennyiséget pusztitanak el belőlük. A lappantyura pedig
                        reáfogják, hogy mivel az istállók, ólak körül röpdös nesztelenül, hát a
                        tehenek, kecskék tejét kiszopja - innen van a népies neve is kecskefejő, -
                        azért oly széles a szája is; a tehenek pedig véres tejet adnak minden szopás
                        után. Nagyon természetes, hogy e madár az ólak körül repdes, mert ezek körül
                        vannak legbővebben a legyek, szunyogok, melyek a marhákat kinozzák, gyötrik,
                        s szája is azért széles, hogy röptében kaphassa el a rovarokat és minden
                        gazdának Istenhozottal kellene inkább üdvözölni, mint elrezzenteni, vagy
                        ostoba babonából - elpusztitani.</p>
                    <p>A fentiekből kitünik, mily kimondhatatlan károkat képesek okozni a babona, a
                        megrögzött előitéletek, s az állatvilág félreismerése - mert az emberi erő,
                        tehetség megbénul és tehetetlen az apró, káros rovarok elpusztitásában, ha
                        ezek nagy mennyiségben lépnek fel.</p>
                    <p>Daczára annak, hogy a mindennapi életben átlag kis számban láthatók, sőt
                        némelykor, ha az ember szándékosan keresi őket, alig talál egy-kettőt
                        belőlük, mégis iszonyu, megmérhetlen mennyiségben léteznek, mert ama csekély
                        szám csak látszólagos, hasonló ama optikai csaló­dá­sokhoz, melyeket egy-egy
                        fizikai kisérlettel kézzel foghatólag fel lehet deriteni s igy a
                        kisebb-nagyobb rovarok roppant mennyiségéről is egy egyszerü kisérlettel -
                        egy égő lámpával - meggyőződhetünk, ha csendes tavaszi és nyári éjeken
                        ablakainkat nyitva hagyva, a jó világu lámpát ide állitjuk.</p>
                    <p>Alig néhány percz mulva a lámpa olajtartó gömbje tele lesz ragadva e parányi
                        rovarok százaival, a lámpa körül pedig megszámlálhatlan mennyiségben
                        keringnek, zsongnak, jönnek-mennek, apró lepkék, molyok, musliczák, a legyek
                        és hártyaszárnyuak minden fajai.</p>
                    <p>A ki szeret vizsgálódni, az még a fővárosok utczáin is a gázlámpák
                        üvegburkolatát, a nyári éjek mindegyikén - egész fellegébe látja burkolva az
                        éji lepkéknek, s ez az oka annak termé­szetesen, hogy a denevérek is miért
                        repkedik körül a lámpákat, annak daczára, hogy a világos­ságnak nem épen
                        barátai.</p>
                    <p>Ha már e jelenségek a fő- és nagyvárosokban is ily megdöbbentően mutatkoznak,
                        daczára annak, hogy ezek nagy terjedelmük miatt a rovarvilág fő éltető
                        elemétől, az erdők, rétek, szóval növénydus helyektől távol fekszenek,
                        mennyivel nagyobb mennyiségben kell, hogy jelentkezzenek rétek, erdők és
                        vetések közelében.</p>
                    <p>Egy üveges- vagy kézi lámpa, az erdő szélén, vagy akármely réten leteritett
                        fehér lepedő közepére helyezve - százait, ezreit vonja körébe elkezdve a
                        nagy pávaszem-pillangóktól, le egészen a górcsövi kicsiny téhelyröpükig,
                        alig pár percz alatt - s a kinek türelme van egészen a rózsásujju hajnal
                        mosolygásáig várni, az annyi rovart gyüjthet össze egy éj alatt, a minek
                        létezéséről ugyszólván fogalma sincs - és a gyüjtő ily módon hozzájuthat a
                        legritkább fajokhoz is, melyeknek megszerzése ugyszólván máskép
                        lehetetlen.</p>
                    <p>Ezen egyszerü próba egy rövidke pillantást enged vetni a természet
                        háztartásába, hogy milyen elképzelhetlen mennyiségben termeli a rovarok
                        fajait - daczára a meglevő, s folyton müködő rovarpusztitó állat- és
                        madárvilágnak, pedig az a mennyiség, a mit láttunk - csak egy
                        el­képzelhetlen paránya a meglévőknek.</p>
                    <p>Hátha nem volnának, vagy kivesznének a rovarpusztitó állatok?</p>
                    <p>„Akkor - mint egy hires entomolog, Carlyle mondja - nem tudnánk mi emberek
                        élni, lélek­zeni, s mozdulni, mert az egész földet, a levegőt, a napot
                        elsötétitve, egy iszonyu nyüzsgő, dongó-zsongó rovar- és féregsereg boritaná
                        el, mely felemésztene mindent, a mi zöld; szánk és tüdőink minden
                        lélekzetvételre megtelnének rovarokkal, s ezek magát az embereket, s végre
                        önmagukat emésztenék fel, s az egész földteke egy óriási sivár temető lenne,
                        mely önönmagát emésztette fel.”</p>
                    <p>És hogy minő tehetetlen az emberi erő a csapásként felszaporodó rovarsereggel
                        szemben, azt a mindennapi élet hernyó- és sáskacsapásai, fájdalom, nagyon is
                        keserüen mutatják meg.</p>
                    <p>Emberi szem, erő, akarat, s ezek segédeszközei mind gyengék, hogy sikeresen
                        szembeszáll­janak ezekkel. Azok a rengeteg pénz- és emberi erőbe kerülő
                        sáskapusztitások, hernyózások csak negyedében, nyolczadában végzett munkák,
                        - s egyedül az állatvilág képes - erre rendelt egyedeivel - ezt sikeresen
                        elvégezni - s erre vannak ezek alkotva és fentartva.</p>
                    <p>Mert maga a természet, a föld, s minden füszála-, porszeme- és élővilágával
                        együtt nem egyéb egy óriási gépnél, melynek működését - egyes részei -
                        egymásra utalva végzik, folyton, éjjel-nappal munkában vannak.</p>
                    <p>És e működés csak ugy sikeres, ugy egybevágó, ha annak összhangja nem lesz
                        megzavarva.</p>
                    <p>Ha kellő számban élnek, szaporodhatnak a rovarpusztitó állatok, ugy a rovarok
                        tulszapo­rodását maga a természet - ez óriási gépezet tartja ugy
                        egyensulyban, hogy e szaporodás tulnagy, káros ne legyen, mig, ha oktalanul
                        pusztitva lesznek, ugy az összmüködés mindjárt zavart, hiányos lesz és a
                        tulszaporodott rovarvilág elkezdheti romboló munkáját.</p>
                    <p>Ok nélkül a természet nem teremtett semmit, s nem is ok nélkül, hanem azért
                        rendelte, hogy egyes fajoknak éjjeli-, másoknak nappali élete legyen, hogy
                        ez által is folytonosan, szünet nélkül gyakorolhassák áldásdus munkájokat.
                        Mert ki szenvedne legtöbb kárt, ha ezen meg­rögzött előitéleteknek és
                        babonáknak hódolva, a hasznos állatokat pusztitja? Maga az ember, az a mezei
                        gazda, ki dus termést igérő vetéseit egyszerre csak feldulva látja - és
                        ekkor nem gondol arra, hogy ezt maga okozta magának azzal, hogy társaival
                        egyetemben kipusztitották a vidék hasznos állatait, a mikor és hol érték, -
                        hanem ketté törött szájjal, sóhajtva mondja: „Ez Isten csapása, ki tehet
                        róla”. Mintha bizony az Istennek kedve telnék abban, hogy egyik-másik vidék
                        népét nyomorba, éhinségbe döntse!!!</p>
                    <p>Lassanként - saját nagy kárunkon - majd mi is reá fogunk jönni, hogy ugy az
                        erdészetben, mint a kertészetben, gyümölcstermelésben az állatvilág
                        szokásainak, életmódjainak ismerete nélkülözhetlen tényező. A gazdának
                        ismernie kell, hogy melyek az állat- s madárvilágban a jó barátai, melyek
                        ellenségei, azért iskoláinkban is a természetrajznak kellene egyik legfőbb
                        és legkimeritőbb tantárgynak lennie, melyből megtanulhatnák mindezt. Európa
                        művelt államai­ban ezt már évtizedekkel ezelőtt felismerték, s olyan óriási
                        irodalma van magának az állat­világnak, mint nálunk minden tudománynak
                        összevéve, ezért ritkán is hallunk panaszokat rovarpusztitásokról, mert a
                        gazdák ismerik barátaikat, s maguk is oltalmazzák őket, de védi őket szigoru
                        törvény is. Hazánkban az állatvédő egyesületnek ez irányban kellene
                        működnie; tudományos társulatainknak ilyen irányu munkák kiadásával kellene
                        előmozditani a czélt, de sem e társulataink, sem kiadóink ilyen gyakorlati
                        munkákat kiadásra el nem fogadnak. Ellenben irjon valaki a Nünüke központi
                        idegzetéről, vagy Malpighi rétegeiről egy 5 kötetes munkát, azt hozsannával
                        üdvözlik - bárha nem lesz az országban 3 ember, ki azt elolvassa, egy a ki
                        megérti! Csak az a jó, hogy az az áldott természet, a nagy mindenség nem vár
                        és szorul a nagysörényü tudós urak még nagyobbképü interpretátióira, hanem
                        egy nyitott könyv, melyből mindenki olvashat, tanulhat, a ki érdeklődik
                        teremtményei és munkái iránt.</p>
                    <p> </p>
                </div>
                <div type="chapter">
                    <head>
                        Izgalmas vadásztörténetek.
                    </head>
                    <p>Mig mérsékelt világrészünk visszhangos, csendes erdőiben, virágos rétjein és
                        erdős folyó­partjain bárki veszély nélkül sétálhat, andaloghat, akár éjjel,
                        akár nappal, végezheti békén dolgát a szántó-vető, legeltetheti nyáját a
                        juhász, - nem fenyegeti semmi vész; bátran hor­gászhat a vizpartokon, vagy
                        ringatózhatik a hűs hullámok ölén bárki is, vagy leheveredhetik az erdők
                        bársonyos mohszőnyegére, a rétek tarka virágai közé - addig a tropicus
                        világrészek tájain, erdőiben, s folyópartjain mindannyiszor az életével
                        játszik és halálveszély környékezi mindenfelől, nemcsak künn a szabadban, de
                        kunyhója védő fedele alatt, sőt még ágya párnái között is. Akár sétáiban,
                        akár munkájában, mindig oly elővigyázónak, óvatosnak, körül­tekintőnek kell
                        lennie, mint amaz indiánnak, ki fejbőrvadászatra indulva, ellenségét akarja
                        meglepni - vigyázni minden lépésre, minden hangra, minden bokorra és egész
                        környezetére egyszerre és mindenfelé...</p>
                    <p>* * *</p>
                    <p>Anderson, a hires vadász és kutató, egy napon annyira elszámitá magát az
                        időre nézve, hogy a rengetegben lepte meg az éjszaka, mielőtt hajójához
                        érhetett volna, annál is inkább, mert az egyenlitői tartományokban nincs
                        szürkület és alkony, hanem egyszerre lesz sötét és világos, minden átmenet
                        nélkül.</p>
                    <p>„Oly sötét volt körültem - beszéli - hogy kinyujtott karomat sem láttam és a
                        mi helyzetemet még kétségbeejtőbbé tette, az az volt, hogy napközben
                        ellődöztem minden töltényemet, igy fegyverem nem ért többet egy botnál, mi
                        pedig vajmi silány védelmi eszköz az erdők vadjai ellen. Átkozva
                        könnyelmüségemet, az erdőből a folyó partjához akartam jutni, honnan könnyen
                        tájékozhattam volna magamat a hajócska után, melynek e tájon kelle reám
                        vára­koz­ni. Lassan, előre nyujtott kezeimmel tapogatózva, lépkedtem,
                        óvakodva, nehogy zajt üssek, mert már a rengeteg élénkülni kezdett.
                        Körülöttem, minden oldalról ágrecscsenés, a bozót ropogása és lombsuhogás
                        hallatszott, orditó, sikoltó, bömbölő hangok csendültek fel, néha oly
                        közelről, hogy azt hittem, közvetlen mellettem harsanik fel az a vésztjósló
                        orditás. A sakálok orditó ugatásába a hyenák pokoli röheje vegyült, mit
                        el-elhallgattatott pár perczre a párduczok komor bőgése és rekedt, nyávogó
                        sikoltozása. Megálltam, hallgatództam, szüntelen azon kinzó kétségtől
                        gyötörve, hogy nem tévesztem-e el az utat ezen áthatolhatlan sötétségben, s
                        a helyett, hogy a folyó partjára jutnék, még jobban a rengetegbe mélyedek,
                        hol, egyetlen töltény nélkül, a legelső ragadozó prédája leszek, melyektől
                        szinte hemzsegett e rengeteg. Minden ágrecscsenés megriasztott, s ilyenkor
                        fegyveremet, melylyel az utat tapogattam, ösztönszerü­leg kaptam magamhoz,
                        elfeledve, hogy vele magamat megvédeni nem tudom. Ha lábaim alatt egy-egy
                        ágdarabka megrecscsent, vérem sebesen kezdett lüktetni s attól féltem, hogy
                        e recs­csenések valami vadállatnak figyelmét magokra vonják. Néha-néha -
                        mintha páros gyertyát hordoznának a bokrok között - két zöld fényben izzó
                        pont meredt rám a sürüből. Ilyenkor véremet jegedni érzém, mert azt hivém,
                        hogy egy-egy reám rohanni készülő párducznak a szemei merednek reám a
                        villódzó zöld fényben. Kettőzött figyelemmel hallgatództam, nem hallom-e a
                        folyó lassu gyöngyözését, s minden lépés után meg-megállva, kettőzött
                        óvatosság és lassusággal lépkedtem tehát, nehogy valami fa vagy bokornak
                        menjek neki - midőn egy­szerre olyan iszonyu, erős, velőtrázó hörgéssel
                        vegyes mennydörgő orditás harsant fel a sürüben, hogy azt hittem, közvetlen
                        mellettem kelle e hangnak felharsannia.</p>
                    <p>Lélekzetem elállt s füleim megcsendültek s a rémülettől minden tagom
                        tehetetlenül reszketni kezdett. Valami leirhatlan rémletes volt ezen iszonyu
                        erejü hörgéssel kezdődő orditás ebben az alaktalan sötétségü éjben. És
                        mintha csak ketté vágták volna az előbbi zürzavaros orditást, oly halálcsend
                        állott be ezen borzalmas hangokra. És ezen csendben, - mely sokkal ijesztőbb
                        volt, mint az előbbi hangchaos, mint a csattogó mennydörgés, ujra megdörrent
                        az előbbeni félelmes orditás. Lábaim gyökeret vertek s nem birtam mozdulni!
                        Mit tehetek én - egy töltet­len puskával - ezen közelben kóborló oroszlánpár
                        ellen! Hisz, még ha töltött fegyver volna is kezemben, a halál torkában
                        állnék, mert e vak sötétségben még saját alakom körrajzait sem látom.
                        Óráknak tetszettek azok a perczek, melyeket dobogó szivvel, mozdulatlanul
                        állva töltöttem ott. Nem mertem még lélekzeni sem, attól félve, hogy az
                        oroszlánok körmei közé jutok. A nagy csendben szinte hallottam szivemnek
                        félelmes, erőszakos dohogását, - de hallot­tam egyuttal azt a halk,
                        gyöngyöző, sistergő zajt is, mely a csendes folyásu vizek sajátja. Kissé
                        megnyugtatva a nagy csendességtől, ujra megindultam s nemsokára a fák
                        ritkulni kezdtek, s igy a sötétség is annyira engedett, hogy kivehettem a
                        folyó sötét tömegét. Oly zaj­talanul, a mint csak tehettem, egészen a viz
                        széléig jutottam s onnan kémlelődtem a hajó után. Nyugat felé a láthatár
                        kissé világosabb volt, igy felfelé, egy a folyóba mélyen benyuló zátonyszerü
                        földnyelvhez közel, megpillantottam a kis hajó árnytalanul hosszu
                        vitorla-rudját és árboczát elmosódó árnyékként az égre rajzolva. A folyó itt
                        jó nagy darabon öbölszerüleg el volt szélesedve, s igy vize is meglehetős
                        sekély vala, s ezen öböl közepéig a fenti zátonyszerü széles földnyelv
                        nyulott be a vizbe az erdő felőli oldalon. Hogy tehát a vadak fogait
                        elke­rül­jem, lassan a vizbe ereszkedtem, s abban gázoltam szép csendesen
                        előre és ama földnyelvnél akartam ujra partra szállani, honnan hajóm már
                        csak néhány ölnyi távolságban horgonyzott. Az ágrecsegés s az orditás,
                        sikoltozás már ujra elkezdődött az erdőben, ez tehát kissé meg­nyug­tatott,
                        hogy az oroszlánok eltávoztak, mikor én szerencsésen a földnyelvig értem, de
                        alig léptem ki a vizből a földnyelv szélére, midőn valami állat, mely a
                        hüvös, nedves homokon pihent, lépéseimtől megriadva, felugrott s vak
                        ijedtséggel rohant a földnyelv elejéig terjedő parti sürüségbe, - de a másik
                        pillanatban már felharsant azon vértfagylaló, iszonyu hörgés, mennydörgő
                        orditással párosulva, a bozót tört, recsegett, ropogott a rémitő
                        dulakodásban, s ezt halálhörgés és rémitő morgás követte. Azt hittem megfojt
                        és megsüketit a fejembe tóduló vér, mert füleim annyira csengtek, és a
                        földet éreztem ingadozni lábaim alatt. Még gondol­kozni sem birtam, mig
                        szivem rohamos lüktetése nem csillapult - és ha ama szegény állat nincs, ugy
                        én megyek egyenest ama oroszlán-pár torkába, mely a földnyelv parti
                        sürüségében, prédára lesve, rejtőzött - mert ott akartam én is partra
                        szállani. Minden tagomban reszketve, léptem ujra a vizbe, s felhasználva a
                        morgás és küzdelem zaját, szerencsésen kikerültem ama veszedelmes pontot és
                        szemközt a hajóval léptem ki a partra. Jelt adva, hogy fektessék ki a
                        deszkát a partra, a hajócska védő födélzetére jutottam szerencsésen.
                        Embereim közt nagy volt az öröm, mert ők már azt hitték, az oroszlánok
                        támadó és vérszomjas orditásából, hogy én estem körmeik közé, miután azon
                        irányból várták visszatértemet, ezért ijedtükben még a padlót is
                        behuzták.”</p>
                    <p>Nemcsak éjjel, de nappal is, sokszor a legrettenetesebb helyzetbe kerülnek
                        ezen országok lakói: „Egy franczia mérnökkari tiszt a Sahara-sivatag déli
                        részén földmérésekkel foglal­kozva, egy karaván lakba volt elszállásolva.
                        Egy alkonyatkor, a munka végeztével, hazafelé tartott, midőn figyelmét
                        számos, egy tamarind erdőcske felett szállongó keselyü ragadta meg. Az erdő
                        széléhez érkezve, egy kisded völgyben, nagy rémületökre, egy hatalmas
                        oroszlánt pillantottak meg, mely egy terebélyes fa alatt egy nagy
                        antilop-bikát marczangolt - és az oroszlán körül tisztes távolban: hyenák,
                        sakálok és keselyük vártak a lakoma maradványaira. Mozdulatlanul álltunk
                        meg, ez volt a legtanácsosabb, mit helyzetünkben tehettünk, mert, ha
                        menekülni iparkodunk, azzal csak az oroszlán figyelmét vonjuk magunkra, mig
                        igy - lako­mája végeztével - tán el fog távozni, a nélkül, hogy csak reánk
                        is nézne. Jó negyedóráig álltunk szoborszerü mozdulatlanságban. Az oroszlán
                        mohón tépte, szaggatta a vérző és párolgó tetemet, s nagy falatokban emészté
                        fel, ugy, hogy jóformán alig maradt husnak nevez­hető rész a bika csontjain.
                        Ekkor felemelkedett, nyelvével végig nyalogatá véres száját és talpait,
                        azután ránk szögezve szemeit, merően nézett bennünket - de párszor elorditva
                        magát, hátat forditott, s lassu léptekkel az erdőcskébe mélyedt, mi pedig
                        sietve hagytuk el a helyet s iparkodtunk, hogy mielőbb a karaván-duár biztos
                        fedele alá juthassunk.”</p>
                    
                    <p>Az oroszlánok után, legfélelmesebb ragadozója Afrikának a párducz. Egy
                        kifejlett párducztól csak ugy félnek a benlakók, sőt még jobban, mint egy
                        oroszlántól, mert ennek pokoli gyor­sa­sága, mindent legázoló dühe, s
                        villámgyors támadása ellen alig lehet védekezni. Nem azokról az
                        elcsenevészett macskákról beszélünk, melyeket állatkertünkben, vagy vándorló
                        menagé­riákban láthatni, hanem azokról, melyek a szabad természetben
                        vadságuk és erejük teljében veszik fel a harczot a teremtés urával, és hogy
                        e harcz minő életveszélyes, minő kétséges, az dr. Bombonnel
                        természetvizsgáló alábbi elbeszéléséből eléggé kiderül:</p>
                    <p>„Midőn utazásaimban - beszéli Bombonnel - a Beni-Bitham törzs területére
                        érkeztem, szinte eliszonyodtam a különben vendégszerető és európai
                        műveltségü sheyktől, mert arczán nem volt semmi emberi forma, mert az egész
                        fő egy iszonyatosan összeroncsolt, óriási hegedések­től és kékes
                        forradásoktól barázdált tömegnek látszott, orr nélkül, háromfelé hasadó,
                        szét­roncsolt szájjal, egy szemmel, mig a másik helyén csak egy forradásos,
                        szaggatott ür látszott.</p>
                    <p>Vacsora után, kértemre, a következőleg beszélé el a rettentő sebek
                        történetét:</p>
                    <p>„Atyám, ki eléggé gazdag és felvilágosult volt arra, hogy szakitson a régi
                        mohamedán elő­itéletekkel, engem Párisban neveltetett, azért látja ön nálam
                        az európai és a keleti kényelmet összevegyülve. Sheykké lételem második
                        évében népem nyájait egy párducz-család pusz­ti­totta s folyton nagy károkat
                        okozott, a nélkül, hogy elejtésük sikerült volna. Egyszer a nőstény a
                        fiatalokkal együtt eltünt a vidékről; de itt maradt a him, s még dühösebb
                        vérszomjjal pusz­titotta a nyájakat, sőt egy asszonyt is annyira
                        összemarczangolt a pataknál, hogy sebeibe néhány óra mulva belehalt. Másfél
                        hónapon keresztül minden éjjel lestem reá, de annyiszor változtatta helyeit,
                        hogy soha sem birtam nyomára akadni. A folytonos károk és panaszok egészen
                        ingerültté tettek és megesküdtem, hogy addig nem nyugszom, mig el nem ejtem.
                        A pásztorok, kik látták nehányszor - mondták, hogy egy roppantul kifejlett,
                        erős állat, mert egy féléves bikával egész könnyüséggel ment tova - s ez még
                        inkább fokozta vadászszenve­dé­lyemet. Egy estén - éppen holdtöltekor - egy
                        alattvalóm rohant sátoromba, s lelkendezve beszélte, hogy a párducz nyájából
                        kevéssel napszállta előtt, szemeláttára szakitott ki egy kecskét, s azzal a
                        tibbahi vizmosásos szakadékba vonult. E hir egészen felvillanyozott és
                        minthogy az idő hideg és sötét volt, egy nagy, felhajtott galléru
                        darócz-köntöst és egy vastag nemez sapkát huztam fejembe, és embereimet -
                        kik a rossz idő és a nagy sötétség miatt követni akartak -
                        visszaparancsoltam, csak a pásztorral és egy szolgámmal, - ki a csalétkül
                        szolgáló eleven kecskét hozta - indultam a szakadékoknak.</p>
                    <p>Tudva, hogy a hold 10 órakor feljő, sietnünk kellett, hogy még ez előtt a
                        leshelyre érjünk, igy a pásztor a rövidebb uton vezetett. Ez az ut keskeny,
                        szakadékos és tüskebokrokkal benőtt ösvényeken vezetett, e miatt vadászkésem
                        minduntalan a bokrokba akadt, s hogy ezt meg­gátoljam, a tartó szijjat
                        kétszer magam körül csavartam, ugy, hogy a vadászkés nem az oldalamon, hanem
                        hátul lógott le.</p>
                    <p>Megérkezve a pásztor által kijelölt helyre, ez a szakadék széléhez vezetve,
                        mondá: „A párducz e szakadékban tartózkodik, azért, uram, te rejtőzz el e
                        bokor mögé.” A leshely csak­ugyan oly jó volt, hogy hosszas keresés után még
                        magam sem találtam volna jobbra. A szomszéd hegy oldala meredek lejtőben
                        bocsátkozott le egészen a vizmosás árkáig, melynek szélén, háttal a hegynek,
                        foglaltam el helyemet. Embereim tőlem három ölnyire verték le a czöveket, s
                        hozzá kötötték a kecskét, mire ez hangosan mekegni kezdett; parancsomra, de
                        még inkább arra, hogy a kecskemekegés előcsalhatja a párduczot, s ők is
                        csalétkül eshetnek neki, sietve eltávoztak.</p>
                    <p>Magam maradtam tehát e nappal is ijesztő, félelmes, vad tájon, legalább
                        öt-hatszáz méternyi távolban a duártól s minden emberi lénytől. A kecske
                        féltében, még erősebben kezdett mekegni, más nem zavarta a nyomasztóan
                        félelmes csendet.</p>
                    <p>Tán nem ültem hat-nyolcz perczig a bokor megett, s arra sem maradt időm, hogy
                        vadász­késemet leoldjam és mellém, kezem ügyébe helyezzem - csakhogy a bokor
                        ágait tudtam éppen elháritani, hogy ne akadályozzanak, - midőn a párducz,
                        mint valami nesztelen árny, villámsebesen a kecskén termett, mely csak
                        egyetlen halálhörgést hallatott. Én lélekzetemet is visszafojtva, vártam,
                        hogy feljőjjön a hold, mert sugarai már a fák tetején rezegtek, hogy
                        eloszlassák a mély sötétséget, mely inkább sejteni, semmint látni
                        engedett.</p>
                    <p>Kimondhatatlan boszuságomra és meglepetésemre azonban azt láttam, hogy a
                        párducz a kecskét oly könnyedén kezdi tovavonszolni, mint a macska az
                        egeret. Alig két ölnyire volt tőlem, de a vak sötétségben se fejét, sem más
                        tagját meg nem birtam különböztetni, csak egy óriási test - még sötétebb
                        körvonalait láttam a homályban. Attól félve, hogy ha várok, a párducz
                        eltünik ragadmányával a sötétben, s én megint másfél hóig leshetek utána -
                        feledve minden eszélyt és óvatosságot - fegyveremet a sötét tömegre
                        irányozva, lőttem.</p>
                    <p>A düh és fájdalom rettenetes orditása harsant fel a párducz torkából, melyet
                        ezerszeresen visszhangoztak a szakadékok öblei, s azután a kecskére
                        rogyott.</p>
                    <p>A legkisebb mozdulat is reám vonhatta volna a bőszült bestia figyelmét, azért
                        mozdulatlanul maradtam helyemen, de mégis meglepetéstől tartva, fel akartam
                        állni, hogy a második csövet kilőhessem, mert a bekövetkezett csend mégis
                        nyugtalanitott. Egy ág azonban a ruhámba akadt, s ujra leülni kényszeritett.
                        Ezen ágzörgésre se mozdult semmi, noha pár perczbe került, mig ruhámat az
                        ágak közül kiszabadithattam - igy nem hallva, nem látva semmit, a párduczot
                        megöltnek hittem.</p>
                    <p>De mégis óvatosan és guggolva, fegyverem csövét lefelé forditva s ujjammal a
                        ravaszon, mász­tam elő a bokor mögül, midőn tekintetem a párducz zöld,
                        tüzben izzó szemeivel talál­kozott, s a másik perczben összehuzva magát,
                        hason csuszva, felém szökellt. Én fegyveremet fejének irányozva sütöttem el,
                        de a gyorsaság, melylyel felérni szökellt és a sötétség csalóka árnyvonalai
                        miatt, elhibáztam, ugy, hogy a golyó a földbe furódott, s a fegyver lángja a
                        vad nyaka szőrét perzselte meg.</p>
                    <p>Ez a fenevadat még nagyobb dühbe hozta; légreszkettető orditással veté magát
                        reám - oly erő­vel, hogy e rohamnak lehetetlen volt ellentállni, hanem
                        hanyatt estem, vállaimmal a bokorra dőlve. A párducz fojtogatni kezd,
                        kimondhatatlan dühvel marja, szaggatja nyakamat, de ezer szerencsém, hogy
                        daróczkabátom nagy, vastag gallérja az éji hideg ellen fel van hajtva, ez és
                        a felhajtott gallér annyira-mennyire védi nyakamat, különben egy harapással
                        kiszakithatná.</p>
                    <p>Balkarommal magamat védelmezni s a párduczot visszalökni iparkodom, jobb
                        kezemmel pedig az alám került vadászkést akarom megkapni. De a párducz
                        védekező karomat össze-vissza harapja; a hüvelyknyi vastag darócz-szöveten
                        át érzem a velőkig nyilalló, iszonyu fájdalmat, s hallom csontjaim
                        ropogását, azután arczomba kap, s felső fogai homlokomról orromra pattannak
                        s belemélyedve balszemembe arczcsontomat szakitják be. Hörgő
                        fájdalom­sikoltásom beleolvad a vad dühtől veszett orditásába. Egy kézzel
                        nem tudva a vadat vissza­tartani, abban hagyom a vadászkés keresését, s két
                        kezemmel nyakon ragadom és fojtogatni kezdem, ekkor rézsut harap arczomba, s
                        betöri állkapcsomat. Ennek recsegése és az iszonyu fájdalom ugy nyilamlanak
                        agyvelőmbe, hogy egész fejemet összezuzottnak hiszem. Arczom egészen
                        szájában van, érzem bűzös, forrón gőzölgő lehelletét, fatörzs keménységü,
                        cylinder vastagságu nyakát a kétségbeesés erejével szoritom, s igy mégis
                        sikerül borzasztó fogait fejemtől eltávolitani - mire ujra balkaromnak esik
                        s ebbe négy roppant lyukat szakit.</p>
                    <p>Még mindig hanyatt feküdtem a szakadék szélén, fejjel le, lábbal felfelé,
                        czombjaim között a reám nehezedő párducz hátsó lábaival, melynek rettentő
                        dühorditásaira az 5-600 méternyire fekvő duarok lakói és marháik falevélként
                        remegtek.</p>
                    <p>A folyton nagyobb dühbe jövő fenevad ujra arczomnak esik, én visszalököm:
                        ujra támad s kikapja vastag nyakát kezemből, s fél fejemet kapja be. Az
                        őrjitő fájdalom és halálfélelem végső erejével rántom ki fejemet. Fogai
                        koponyámon csikorognak végig s hasgatják össze és e közben oly hatalmasan
                        emelem, hogy ő legyürni akarván, hátsó lábaival lökést adva testének,
                        átbukik rajtam és a szakadék szélére zuhan - de ellőtt első lábaival nem
                        tarthatván fel magát, orditozva zuhan le a szakadék fenekére...</p>
                    <p>Végre felállhattam! A hold is feljött, de alig láttam a szemembe patakzó
                        vértől - s a számat eltöltő vérrel együtt, négy fogamat, s arczom-állkapcsom
                        husczafrangjait köpöm ki. De mit törődtem én az őrjitő fájdalommal, s azzal,
                        hogy minden mozdulatommal véresőt fecsken­deztem magam körül, valami nem
                        emberi, vak düh töltött el azon tudatban, hogy sebeimben ugy is el kell
                        vesznem, igy hát ellenségem vérét, halálát kivántam. A bosszu vak dühével,
                        vadászkésemet kirántva, kerestem a bokrok között; minden áron meg akartam
                        találni, hogy ha már annyira összemarczangolt, vagy én öljem meg, vagy ő
                        öljön meg engem. E helyzetben találtak meg embereim, kik hallva a párducz
                        rettentő fájdalom-orditásait, azután a rákövet­kező csendet, azt hitték,
                        megöltem s örömmel jöttek hát felkeresésemre, hogy diadallal a duárba
                        kisérhessenek - de mennyire eliszonyodtak, midőn a fáklyák lobogó világánál,
                        egy tántorgó s a düh önkivületében levő, vadászkését villogtató, vértokádó
                        alak jött elibük, kinek feje egy összemarczangolt, vérben uszó husdarabhoz,
                        de nem emberi főhöz hasonlitott, mert balarczom kiszakitva, nyakamra leffent
                        alá, s ezen óriási sebből az összetört arcz- és áll­cson­tok meredeztek elő,
                        ajkaim lerepegetve, állkapcsom összetörve, balszemem kiszakitva volt, s
                        homlokomon is a négy ujjnyi széles hasitásból a homlokcsont fehérlett elő,
                        fejemről pedig hajastól együtt csüngtek a bőrdarabok alá, és orrom helyén
                        csak egy véres, roncsolt szélü ür tátongott, melyből a vér bugyborékolva
                        csergedezett, balkarom össze-vissza volt marva, hasogatva s a hus arról is
                        czafatokban csüngött le.</p>
                    <p>Galyakból készült kólyán vittek a duárba vissza, hol sokáig élet-halál között
                        lebegtem, s daczára erős testalkatomnak, nyolcz hónapig kellett
                        tehetetlenül, emberfeletti kinok között feküdnöm, mig sebeim begyógyultak.
                        Igy is hálát kell adnom a véletlennek, mert, ha ez utköz­ben arra nem
                        kényszerit, hogy vadászkésemet hátra csatoljam, ugy a párducz elébb
                        össze­roppantja fejemet, mig késemet kiránthatom és leszurhatom, mert egyik
                        kézzel lehetetlen lett volna visszatartanom.</p>
                    <p>Negyednapra megtalálták a pásztorok a párducz hulláját is a szakadékban.
                        Lövésem két első lábát zuzta szét. Ez volt fő- és egyedüli szerencsém, mert
                        ha csak egyik előlábát is használ­hatta volna, ugy ma nem beszélhetném el e
                        történetet. Nevetek, ha olyan kalandokról hallok vagy olvasok, hogy egy
                        ilyen fenevadat valaki késsel vagy tőrrel ejt el, köpenybe csavart balkarját
                        tartva a vad elé s mikor ez reá rohan, mártja tőrét szivébe. Mert lehet-e
                        ilyen rettentő erejü, villámgyors fenevad rohamának ellentállni? Hol van az
                        az ember, kit egy 3-4 mázsás állat rohama, mely roham sulyát dühe s az ugrás
                        ereje még megtizszerezi - le nem döntene lábáról, ha még oly erős is? Hisz
                        ez olyan, mintha egy robogó mozdonyt akarna feltartani valaki, hisz nekem is
                        csak az volt a szerencsém, hogy a szakadék szélére helyezett a véletlen,
                        különben halálra marczangolt volna.”</p>
                    
                    <p>Ezen nagy ragadozóknál még félelmesebbek azon sok fajta mérges kigyók,
                        melyekben a tropicus tartományok kivétel nélkül oly gazdagok és azon
                        hallatlan izomerejü Óriási kigyók, melyek nem mérgesek ugyan, de nagyságuk
                        és erejük miatt félelmesek. Ezek ellen a védekezés még nehezebb, mert
                        legtöbbnyire orvul, észrevétlenül támadnak rejtekükből, vagy belopódzkodnak
                        a házakba s elrejtőznek az ágyakba, takarók alá vagy a ruhanemüek közé,
                        szóval, a legvéletlenebb körülmények között bukkannak elő, mikor a menekülés
                        vagy véde­lem mindig kétséges.</p>
                    <p>Igy Indiában egy lakás verandáján, mely dusan be volt futtatva
                        kuszónövényekkel, - angol cipay-tisztek kártyáztak. Egyszerre egyik érezni
                        vélte, hogy valami lábszárára tekerődzik, s lassan kuszik felfelé. A
                        megdöbbenés első pillanataiban, felsikoltott, mire társai is felugráltak és
                        ezen zörejre a kigyó is dühbe jöve, halálra marta az illetőt, mert India
                        legveszélyesebb kigyója: a Szemüveges kigyó (Naja tripudians) volt, melyet a
                        benlakók is „bis Cobra-nak” azaz „huszszoros mérgü kigyónak” neveznek.
                        Növeli e veszélyes hüllő félelmetességét még az, hogy nem valami kicsiny és
                        erőtlen, mint a mérges kigyók legtöbbje, hanem nagy, mert egy-egy kifejlett
                        példány 6-8 lábnyira is megnő, ereje pedig vetekedik egy erősnek mondható
                        férfi erejével, mint ezt Loftus lord, cipay őrnagy, ki hires volt erejéről,
                        is tapasztalta.</p>
                    <p>„Már meglehetősen tele volt tarisznyám - beszéli el ő maga a „Vadászclub”
                        lapjában - sőt egy pompás pávát is elejtettem, azért jó messze távoztam el a
                        hajtóktól és kiséretemtől, nehogy megbotránkozzanak és felzúduljanak az
                        általuk szentnek tartott és Visnuh istennőnek szentelt madár elejtése
                        felett, mi már nem egy angol katonának az életébe került - és a nagy
                        forróság elől is menekülendő, egy árnyas fügefa alá dőltem le pihenésre.
                        Már-már elnyomott az álom az izzó forróságban, midőn kutyám dühös, de
                        egyuttal félő vonitása riasztott fel. Arrafelé pillantva, villámgyorsan
                        szöktem fel, mert majdnem egy nyolcz láb hosszu Szemüveges kigyót láttam
                        felém közeledni. E veszedelmes hüllő dühének tetőpontján állott, mert
                        sziv­alakulag megvastagodott nyaka erősen fel volt duzzadva, szinte feszült,
                        szemei gyorsan vál­toz­tatva szinüket, a szikrázó sárgás-zöldből az izzó
                        sötétzöldig - szikráztak s nyakát hátra-hátra szegve, hangos sziszegés
                        között, ágaskodó ugrásokkal közeledett felém, mert valószinü­leg az ő
                        tartózkodási helyén ütöttem fel pihenő helyemet. Szerencsére, kutyám ugatása
                        és hátrálása némileg megosztotta figyelmét - mégis hamarjában nem tudtam
                        egyebet felkapni, mint vastag, boros üvegemet s ezt vágtam fejéhez oly
                        szerencsésen, hogy azonnal összeesett s kevés vonaglás után kinyujtózkodott.
                        Látva, hogy megdöglött, megmértem; a nyolcz lábból csak másfélhüvelyk
                        hiányzott s fényes, setétes, gesztenyebarnán vöröslő szine, széles nyakán a
                        majdnem bársonyfeketeségü erős széles szemüvegféle rajz a mellett
                        bizonyitott, hogy egy vén himmel van dolgom, mert a nőstények és fiatalabbak
                        kisebbek s halványabb szinezetüek.</p>
                    <p>Minthogy már régóta szerettem volna e kigyó méregfogait egész közelről
                        megvizsgálni, leültem a fa alá s közvetlenül fejét markolva meg, egy
                        ágacskával száját akartam szétfesziteni. De ki irhatja le rémületemet, midőn
                        feje egyszerre kisiklott kezemből s mintha szijjal vágtak volna reám,
                        éreztem, mint vágódik és tekerődzik teste nyakam és karom köré! Szerencsémre
                        - egészen akaratlanul - mintegy az önfentartás ösztönéből - az első
                        mozdulatánál átszoritottam nyakát, ugy, hogy fejét sem mozditani, sem
                        forgatni nem tudta, igy harapni sem bir, mig erősen birom tartani.
                        Nagynehezen feltérdeltem ültömből s karomat, melylyel az undok hüllő nyakát
                        oly görcsösen szoritám, a mint csak birtam, lehetőleg kinyujtottam, mig
                        másik karom­mal a kigyó testét akartam lefejteni, mert nyakamat már oly
                        erősen szoritotta, hogy lélekzetem akadozni kezdett s szédülni kezdtem a
                        fejembe tóduló vértől, e mellett az undor és irtózat majd megölt sikos,
                        hideg testétől. Hiába kapartam, rángattam, feszegettem, egy vonalnyit sem
                        tudtam tágitani a kigyó testéből, mely, mint egy oda forradt ércöv,
                        szoritott folyton erősebben. Már kétségbe kezdtem esni, mert az én erőm
                        fogyott, az övé pedig fokozódó dühvel, egyre növekedett. Mint egy részeg
                        ember előtt, forgott velem minden, már csak hörögve vettem lélekzetet s
                        éreztem, mint feszülnek meg ereim a pattanásig halántékomon az odanyomult
                        vértől s az a karom, melylyel fejét tartottam, az erőltetéstől reszketni,
                        ingadozni kezdett s ujjaim szét-szét tágultak, mint széles nyakát nagy
                        erővel fel-felduzzogatta s borzasztó eről­ködést fejtett ki, hogy
                        haraphasson. Néha balkezemmel meg kellett támaszkodnom, daczára, hogy
                        térdeltem - a földre, mert tántorogtam, mint a részeg. Egy ilyen
                        támaszkodásnál földön heverő puskámra tenyereltem. Talán a mindenható Isten
                        sugallta azt a gondolatot, hogy a hegyes puskavesszővel szurjam át nyakát,
                        igy nem haraphat s mégis megölhetem. Alig-alig tudtam a töltővesszőt kihuzni
                        s majd arczra buktam, de aztán reszkető, ingó karral furtam át duzzadt
                        nyakát közvetlen a kicsiny lapos fej alatt, azután fejem felett egy nagyot
                        kanyaritva a vesszővel, undok teste leoldózott nyakamról s azután teljes
                        erővel e fügefa derekához vágtam vesszőstől együtt. Meg valék mentve, de
                        mégis le kellett dőlnöm a fü közé, mert annyira reszkettem, oly kábult és
                        erőtlen voltam, hogy lábaimon nem tudtam megállni a kiállott félelem,
                        izgalom és megerőltetéstől.”</p>
                  
                    <p>Mindhárom világrészben élnek még a méregtelen kigyóknak azon fajtái, melyek
                        nagyságuk s óriási izomerejük által válnak veszélyesekké. Ezek az
                        ugynevezett Óriási Zuzárok (Boa) és nyelők (Python), melyek őz-, juh- s
                        kecske-nagy állatokat nyelnek el általában s az emberre csak ingereltetve
                        veszélyesek. De vannak közöttük óriási, kifejlett példányok, melyek
                        éhsé­gükben megtámadnak 1-2 két éves bikát is és zuzzák össze ezeket. Ezek
                        azután az emberekre veszélyesek. Igy egy franczia sergeant, ki Guyanában
                        telepedett le, egy nap hajnalán ruczákra ment vadászni a vidék mocsaras
                        részében. A mint a nád között bujkált, hogy a ruczákat jobban meglophassa,
                        egyszerre azt érezte, hogy hátulról valami megragadja vállánál fogva és
                        kegyetlenül vállába harap. Hangos jajszóval rántotta ki vállát s szökött
                        előre és hátra pillantva, egy rengeteg nagyságu Óriás kigyót látott, mely
                        borzasztó torkát eltátva, ujra reá vetette magát, de e támadás egy ügyes
                        oldalugrással szerencsésen elkerülte. „Ekkor láttam csak egész borzasztó
                        nagyságában e szörnyet - beszéli ő - mert első támadásakor féltestével a nád
                        között rejtőzött. Óriási testét két karikába szedve, fejét oly magasra
                        emelte, hogy az én fejem felett himbálódzott. Puskám ki volt lőve, azért el
                        is hajitottam és vadászkésemet rántottam ki, de mielőtt megsebezhettem
                        volna, fejével villámgyorsan alácsapott s jobb térdembe mélyesztette fogait.
                        Az iszonyu fájdalom még csontom velőit is megrázkodtatá. Dühösen vágtam
                        feléje késemmel, de mielőtt eltalálhattam volna, már visszakapta fejét s
                        czombomnál fogva meg­ragadva, a földre rántott s a másik perczben már
                        egyszer át is gyürűzött. Orditva henteregtem a földön, mert hallottam,
                        éreztem bordáim ropogását s éreztem azon iszonyu, zsibbasztó szoritást,
                        mintha mellkasomat nyomná valami óriási erő a szakadásig össze. A kigyó, hol
                        fölemelt, hol földre vágott - még egyszer át akart gyürűzni, hogy teljesen
                        összeroppanthasson. Kétségbeesetten vagdalkozva késemmel, e perczben azt
                        éreztem, hogy vágásom a kigyó testét érte, mert dühös sziszegéssel ugy
                        csapott fejével az én fejemhez, hogy azt hittem ezer darabra szakad és -
                        eszméletemet vesztettem.</p>
                    <p>Iszonyu, sajgó fájdalom és a rám tüző nap izzó sugarai ébresztettek fel
                        ájulásomból. Lábaim­ból patakzott a vér, s minden lélekzetvételnél, mintha
                        hosszu szögeket vertek volna olda­lamba, ugy nyilamlott. Fel akartam
                        tápászkodni, de hangos jajkiáltással rogytam vissza. Lábam rohamosan kezdett
                        dagadni, a csizma és nadrág ugy szoritottak, mintha szöges présbe
                        szoritanák! Jajgatva, hason kuszva, vánszorogtam el a vizig, s ott
                        meglocsolva arczomat, ez kissé magamhoz téritett annyira, hogy
                        körülnézhettem. Bár több órát hevertem ájultan, de rettentő ellenségem még
                        mindig vonaglott, csapkodott tőlem nem messze, mert vágásom majdnem kétfelé
                        szelte megfeszült testét. A rettentő fájdalmak ujra aléltságba döntöttek.
                        Csak otthon tértem magamhoz, mert társaim keresésemre indultak, de csak négy
                        napi láz után, mialatt semmit sem tudtam magamról. Az orvosok elveszettnek
                        tartottak, mert három oldal­bordám tört be, lábam pedig az éles fogak marása
                        s a sebekbe hatolt kigyónyáltól olyannyira genyesedésbe jött, hogy már-már
                        amputálni akarták az egész lábszárt, hogy életemet meg­menthessék, de végre
                        is, másfél évi szenvedés után, sántán, de mégis felkelhettem.”</p>
                    <p> </p>
                </div>
                <div type="chapter">
                    <head>
                       Essed.
                        
                    </head>
                    <p>„Aki valaha vérmedvére vadászott és egymagában nyomozta, leste e vérivó
                        bestiát, az el tudja képzelni, minő elhatározottság, minő aczéluralom a sziv
                        és idegzet felett, kell ahhoz, hogy egymagában kiálljon és fegyvere végére
                        várja a dúvadak legveszélyesebbjét, legerősebbjét, az Oroszlánt, a rémületet
                        keltőt, amint az arabok nevezik.</p>
                    <p>Azzal a tudattal kell ülni, várni a vak éjszakában leshelyén, távol minden
                        emberi laktól és élőtől, hogy élete fegyvere végére van bizva... Parancsolni
                        kell tudnia szivének, hogy ne dobogjon, szemeinek, hogy ne káprázzanak,
                        idegeinek, hogy ne reszkessenek, midőn fel­hallatszik a visszhangos fekete
                        éjszakában, mint a közeledő mennydörgés ropogása, a nyájak urának jöttét
                        jelentő hármas orditása, vagy pedig halk ropogása a bozótnak, árulja el
                        jöttét és a koromsötét éjszakában megjelenik pár vérfényben izzó csillag,
                        egy a sötétség szemcsaló homályától óriási phantommá megnövesztett alak - az
                        itatóhoz közeledő oroszlán...”</p>
                    <p>Igy kezdi Gerard, a vitéz spahi kapitány és az oroszlánvadászok királya,
                        egyik vadász­kalandjának elbeszélését, melyben a legnagyobb oroszlánok
                        egyikét ejté el..</p>
                    <p>Az öreg seik Szidi-Omár, Gerárd házigazdája - először semmi áron sem volt
                        hajlandó egyedül hagyni a szakadékok között, de midőn nem tágitott, nagy
                        nehezen végre mégis beleegyezett, de embereivel távozása előtt buzgón együtt
                        imádkozott, hogy e derék idegent az egyedüli Isten és prófétája az éjen át
                        különös oltalmába vegye és segitse, az ima végén pedig tudtára adá
                        Gérardnak, hogy az egész törzsben nem lesz egyetlen ember sem, ki szemét
                        behunyja, hanem dobogó szivvel fogják lesni az éj néma csendjében
                        fegyverének dörrenéseit.</p>
                    <p>A puszták barna fiainak buzgó imája egy hitetlenért, mélyen meghatotta
                        Gérardot. És valami ünnepélyes, szivszoritón megható volt e komoly képü
                        csoportot, fehér, lebegő burnusaiban, a vad szakadékok között, a lenyugvó
                        nap bucsuzó fényétől elöntve, imára hajolva látni.</p>
                    <p>Az ima végén a seik odament a szakadék szélén álló, gondolataiba mélyedt
                        Gérardhoz és komoly ünnepélyes hangon mondá:</p>
                    <p>- Hogyha Isten imáinkat meghallgatja - és te meg akarod azokat, kik téged
                        szeretnek, nyug­tatni, akkor, ha szerencsésen megölted Saábát, gyujtsd meg ama csomó száraz ágat, mit
                        embereim mindjárt összehalmoznak, hogy szemeinkkel is lássuk az éj
                        sötétjében a győzelmi jelet - mire mi rögtön felelendünk neked.</p>
                    <p>Gérard ezt szivesen megigérte és az arabok nagy gyorsasággal jókora máglyát
                        hánytak össze száraz olajfa- és mastix-galyakból, mit egyetlen gyufaszállal
                        lángra lehetett lobbantani.</p>
                    <p>- Ha tudnám, hogy nem nevetsz ki, - folytatá kevés gondolkozás után az agg
                        seik - egy jó tanácsot adnék neked.</p>
                    <p>- Az öregek szava bölcs és szent előttem. Beszélj, tiszteletreméltó
                        atyám!</p>
                    <p>- Ugy hát, figyelj szavaimra! Ha majd az éj közepén az oroszlánok közelednek,
                        a „vastagfejü ur” vezetendi őket. Ez a legvénebb és legerősebb him! Ezt vedd
                        czélba mindenek előtt, mert a többiek, bárhányan legyenek is, csak felnőtt
                        kölykek, s az öreg már nem törődik velük. Te se törődj! Azért jól czélozz,
                        mert ha elhibázod, a vastagfejü ur szétszaggat, a többiek pedig fel fognak
                        falni.</p>
                    <p>Induljatok, én is tüstént utánatok megyek, fordult ekkor embereihez, kik már
                        türelmetlenül integettek neki, azután Gérard füléhez hajolva, halkan azt
                        sugá neki:</p>
                    <p>- A legjobb kanczámat és tiz bikámat szaggatá szét az átkozott! - és kezével
                        gyorsan bucsut intve, pár percz mulva már az ő fehér burnusa is eltünt az
                        erdő sürü oleander bokrai között. És Gérard egyes-egyedül maradt a
                        Wed-Scherfpatak partján, melynek lágy iszapjában öt kinőtt oroszlán egymást
                        keresztező nyomai látszottak.</p>
                    <p>A Mahuna-szakadék, melynek alján a Wed-Scherf patak folydogál, egyike a
                        legvadabb, leg­félelmesebb tájaknak. Két óriási bércznek a szakadéka ez,
                        mintha valami apocalypticus erő szakitotta volna szét erőszakosan
                        egymástól.</p>
                    <p>Oldalain és fenekén egymást érő szakadékok, mélységek ásitoznak, benőve
                        áthatolhatlan mastix, olajfa és oleander sürüséggel és beszórva háznagyságu
                        szikladarabokkal...</p>
                    <p>A patak partján mindenféle állatcsapat keresztezi egymást, mert a nyári
                        aszályban ez a messze környék vadjainak egyedüli itatója, a hegység
                        visszhangos üregei pedig a ragadozóknak hozzáférhetlen tanyái, melyek szünet
                        nélkül tizedelik az arabok nyájait - ugy hogy egészen megszokott dolog e
                        szegény, sivataglakó népnél, hogy minden gazda emigy csinálja a
                        szám­adá­sát:</p>
                    <p>„Ennyi az oroszlánoké, párduczoké, annyit kell az államnak adóban fizetnünk,
                        ennyi pedig nekünk marad meg a nyájból...” és az oroszlánok adója éppen
                        huszszor többet tesz ki éven­ként, mint az államé.</p>
                    <p>Azon a helyen, hol Gérard állott - a Wed-Scherf éppen egy kanyarulatot
                        képezett - melyet minden oldalról meredek sziklafalak környeztek, ugy hogy
                        az egész egy tölcsérforma mély üreghez hasonlitott, melynek fenekére sem a
                        nap aranyos fénye, sem a hold ezüst sugarai le nem hatolhattak.</p>
                    <p>Leshelyül a gázló melletti dus oleander bokrot választotta s csendesen ült
                        ennek nehéz illatu lombjai alatt, az alaktalan sötétségbe bámulva...</p>
                    <p>Számtalan éjet töltött veszélyes, hozzáférhetetlen vad helyeken, de az éj
                        ezek egyikén se volt oly hosszu és félelmes, mint e helyen.</p>
                    <p>Hiába meresztette szemeit az ég mind a négy tája felé, hogy valamely duár vagy sátor barát­ságos tüzét - habár csak
                        távolról is - megpillanthassa, hiába erőltette füleit, hogy valami távoli
                        kutyaugatást, marhabőgést hallhasson - jeléül annak - hogy távol ugyan, de
                        mégis vannak élők a közelében... sehol semmi! Mindenfelől csak
                        emberhangtalan sötétség ásitott feléje, ő pedig egészen egyedül, jó
                        fegyverével van e vad tájék közepén, öt iszonyu ellent várva, melyekről csak
                        sejti, hogy melyik irányból fognak közeledni.</p>
                    <p>E közben az éj mindinkább előrehaladt és a hold is feljött, mint remélte s
                        magasan járt az égbolton... Körülbelül tizenegyre járhatott az idő... és a
                        sápadt sugarak fakó, kisértetiesen gyenge fénynyel áraszták el a szakadékot
                        és az elébbi alvilági sötétség helyett, legalább a tárgyak körvonalait
                        láthatta homályosan.</p>
                    <p>Egyszerre, mintha távoli ágroppanást s nehéz léptek zaját hallotta volna a
                        szemközti erdőből... azután minden elcsendesült...</p>
                    <p>Feszülten hallgatódzott!...</p>
                    <p>Csakugyan a léptek mindinkább közeledtek; a ropogás, recsegés, dobogás mind
                        erősebbé vált, mintha egy csapat nagy állat közeledne... és a bokrok sötét
                        homályából, mint vérbe mártott parázs... több izzón vöröslő pont ragyogott
                        elő.</p>
                    <p>Ezen izzó pontok mindinkább közeledtek, mindig nagyobbak s mindig lángolóbbak
                        lettek.</p>
                    <p>Ezek az oroszlánok szemei voltak, melyek rendes utjukon szokott itatójuk felé
                        tartottak.</p>
                    <p>Már egészen a viz széléhez értek... midőn egyszerre mind az öt megállt s
                        figyelni, szaglálódni kezdett... A homály és a hold halványan derengő
                        fényénél, mindmegannyi óriásoknak lát­szottak; kivált az első... iszonyu,
                        bozontos fejével s az égő parázs vérvilágában izzó, lángoló szemeivel.</p>
                    <p>E királyi csapatnak kisérője is volt, egy hatalmas párducz... de csak tisztes
                        távolban követte őket, sunnyogva, lelapulva, hogy elfogyaszsza azt, mit ezek
                        meghagynak.</p>
                    <p>Ugy látszott, megérezték Gérard közellétét... mert az egyik fiatal
                        nő-oroszlán elválva a csapat­tól, kiváncsian közeledett a leshely
                        felé...</p>
                    <p>Gérard szive sebesen dobogott... s pár perczig reszketett a fegyver kezei
                        között... azután megemlékezve az öreg Taieb tanácsára... csendesen czélba
                        vette a legelső, bikánál nagyobb himet, mely kétségkivül maga a „vastagfejü
                        ur” volt...</p>
                    <p>Egy iszonyu, a felcsattanó mennydörgés ropogásához hasonló orditás harsant
                        fel, melyet dö­rög­ve százszoroztak meg a sziklák és bérczek öblei s a füst
                        elhuzódtával látta, mint menekül sebes futással a párducz a bozótba, a négy
                        oroszlán pedig - a legnagyobb kivételével - lassan, apró lépésekkel az
                        erdőbe huzódik...</p>
                    <p>Gérardnak minden vére rohamosan tódult szivére s majd hideg, majd hő
                        borzongatta testét s homlokára nagy veritékcseppek szivárogtak, mert az
                        oroszlán parázsként izzó szemei egyene­sen rá voltak irányozva.</p>
                    <p>Valami rémletes volt ezen izzón rámeresztett vérvilágu szemekben, melyek
                        abból az iszonyu setét fejből olyformán szikráztak rá, mint valami alvilági
                        csudának tüzet lövellő szemei.</p>
                    <p>Még e rettenthetlen embernek is jéggé fagyott minden csepp vére ezen óriási
                        vad láttára, mert érezte, tudta, hogy a szabadban felnőtt oroszlán és az
                        ember közötti küzdelem nem egyéb, mint egy egérnek a védekezése a macska
                        körmei között... és Gérard ekkor még csak két oroszlánt ölt meg. Ezek
                        legkisebbje is többet nyomott ötszáz fontnál - s talpának egyetlen ütésével
                        levert egy vadul száguldó lovat - s ugy a ló, mint a lovas a helyszinén
                        maradtak.</p>
                    <p>Ismerve ezen rettentő erőt, tudta azt is, hogy handzsárja, melyet görcsösen
                        szorongatott jobbjával - gyenge fegyver az ellen az oroszlán ellen, melyet
                        egy vagy két golyó se teritett le, s ez esetben a legtöbb vadász lelkét
                        Istennek ajánlhatja!</p>
                    <p>Villámgyors gondolatai közt - miközben farkasszemet nézett a vér-pirban izzó
                        szemekkel, elhatározta, hogyha az oroszlán reászökik és földre teperi...
                        fegyvere agyát döfi torkába és handzsárjával iparkodik szemen vagy sziven
                        döfni, ha ugyan karjait használhatja... és ha másnap nem is találják
                        hulláikat egymásba akaszkodva... azért egyik a másiktól nem fog messze
                        heverni... a többit pedig majd a bedöfött handzsár beszéli el...</p>
                    <p>Csendesen huzá ki hüvelyéből hosszu, éles gyilkát és hogy egy kapással
                        elérhesse, maga mellé a lágy földbe szurta... miközben látta, hogy az
                        oroszlán csendesen egészen a viz széléig ereszkedett...</p>
                    <p>Minden bátorságát s hidegvérét összeszedve, még egyszer azokra gondolt, kiket
                        szeretett... s lelkében bucsut véve tőlük... ujját a ravaszra
                        helyezte...</p>
                    <p>Halk pocsogást, sisterékelést hallva, látta, a mint az oroszlán csendesen a
                        vizbe lépett...</p>
                    <p>E pocsogás pár másodperczig ismétlődött - azután megint az elébbi félelmes,
                        halotti csend terült el az egész szakadékban... és az állatkirály óriási
                        körvonalai eltüntek a homályban.</p>
                    <p>Minden érzékét szemeiben és füleiben iparkodott összpontositani, s merőn
                        nézett maga körül a sötétség egyforma homályába, midőn balfelől a lágy
                        talajon az oroszlán halk dobogását hallotta egész közel magához...</p>
                    <p>Csakugyan - mint Gérard sejtette... észrevétlen átjött a vizen - és csendesen
                        felkapaszkodva, a part szélén feléje közeledett... de Gérardnak egy könnyü
                        mozdulatára megállott... s ugráshoz készült...</p>
                    <p>Egyetlen könnyü szökéssel beérhette volna, mert alig hat-hét lépésnyi
                        távolban vált ki óriási alakja, még setétebb körvonalakban a setétségből -
                        és szemei izzó szénként tüzet, lángot szikráztak.</p>
                    <p>A jó szerencsére bizva magát - mert se fegyvere végét, se az irányzékot nem
                        látva - gondo­lom­formán czélzott a sötét tömegre... s elnyomta a ravaszt és
                        a lövés föllobbanó lángjánál látta is - mint szökik fel s vágódik vissza az
                        óriási tömeg...</p>
                    <p>Az elébbinél még rettenetesebb dühorditás dörrent fel és rázta meg a
                        levegőt... a föld pedig döngött, a mint fájdalmában s dühében fetrengve,
                        iszonyu talpaival és farkával korbácsolá; - majd a panaszos, hörgő
                        fájdalomorditások következtek, megezerszerezve a visszhangtól, utánuk kinos
                        vergődés s pocskolás a part vizes iszapjában... azután... néma csend.</p>
                    <p>Éppen a lőport eresztette fegyvere csövébe - ujra töltendő - midőn a
                        halálosan talált oroszlán végerejét összeszedve, ujra felkapaszkodott a
                        patak partjára - s majd három lépés közelre vánszorogva - felhördülő
                        dühorditással akarta magát Gérardra vetni... de ennek harmadik golyója ujra
                        visszaveté a patakba...</p>
                    <p>Az első lövés eldördültekor a megfutamodott párducz ujra visszasompolygott a
                        patak tulsó partjára... és hangos orditással sikoltott fel. A második
                        lövésnél szintén felhangzott sikoltó orditása, de már erre - a patak felső
                        részéről egy másik is felelt - szóval, mig ez a rettenetes dráma tartott - a
                        párduczok pokoli sikongatást vittek véghez - abbeli örömükben, hogy
                        félelmes, gyülölt ellenségük végperczeit éli.</p>
                    <p>A „vastagfejü ur” mozdulatlanul hevert félig a patakban, félig a parton... s
                        Gérardnak pedig pár perczre le kellett ülnie, hogy nagy izgatottságát és
                        szivének rohamos dobogását mér­sékelje. Mintha láz gyötörné, ugy reszketett
                        minden tagja; homlokán nehéz veritékcseppek gyöngyöztek... s térdei pedig
                        meg-megcsuklottak... de azért nem feledkezve meg igéretéről... midőn kissé
                        kipihente magát - fellobbantá az összerakott ág-bogot - melynek felcsapó
                        lángjai messze bevilágiták a szakadék zeg-zugos tájékát...</p>
                    <p>Napfelkeltével már az egész törzs talpon volt, s kétszáznál több férfi, nő,
                        gyermek sietett a legyőzött ellenséget megszemlélni és hogy szokásuk szerint
                        - a sok rablásért - kitöltsék rajta boszujokat - elhalmozva mindenféle
                        szitok, csufnévvel, port rugva megtört szemei közé, sörényét rángatva, s más
                        efféle gyerekes bohóságokat müvelve.</p>
                    <p>Legelső volt az öreg seik, ki Gérardot melegen üdvözölte - de egyuttal
                        elpanaszolta, hogy a „vastagfejü ur” nejével együtt még az elmult éjjel is
                        betört a duárba és legszebb bikáját elrabolta... de, hála Allahnak, ez volt
                        utolsó rablása!...</p>
                    <p> </p>
                </div>
                <div type="chapter">
                    <head>
                        I. Egy pillantás a nagy mindenségbe.
                    </head>
                    <p>A nagy mindenség a legdusabb képeskönyv, melyből mindenki olvashat, tanulhat,
                        a kiben hajlam van a gondolkodás és észlelődésre, mig a felületes szemlélő
                        nyitott szemmel is vajmi keveset fog látni a végtelen változatu képekből, ha
                        csupán nézi, de nem gondolkozik felettük.</p>
                    <p>Maga a természet a legnagyobb osztályozó és rendszerező, mert teremtményei
                        között a különbségeket, határvonalakat oly élesen s jellegzetesen állitja
                        fel, hogy minden keresés, hosszadalmas kutatás nélkül is megtaláljuk a
                        mindenséget képező három ország határait, melynek valamennyije egyért, s
                        egy-egy valamennyiért van alkotva, mert az állatországot nem képzelhetjük el
                        növényország nélkül, valamint e kettő nem létezhetne a föld anyagát képező
                        ásványország nélkül.</p>
                    <p>Minden földövnek az örök jég honától, a mérsékelt öveken át az egyenlitő
                        körüli legizzóbb tropicus övekig megvan a saját, jellegzetes állat- és
                        növényvilága s daczára annak, hogy semmi véd- és válaszfal nincs ezen övek
                        (zónák) körül, mégis egyiknek a lakói nem találhatók a másik területén,
                        hanem mondhatni mindegyik fajnak a tágabb hazában megvan a maga szükebb
                        hazája, melyen tul, hiában keresnénk őket, daczára annak, hogy egyes fajok
                        óriási területeket kóborolnak és repülnek be. Még a világtengerekben élő
                        halak, puhányok, melyek a hullámok ölén átvitethetnék magukat kelettől
                        nyugatig, déltől északig, sem lépik tul ezen képzelt válaszfalakat, hanem az
                        Ind-tenger halai és puhányai, a Vörös-tenger burányai, meg­maradnak e
                        tengerek hullámhatárai között.</p>
                    <p>Humboldt „Cosmosában” öt övet különböztet meg a havasok és nagyobb
                        hegyvidékeken. Ez övek a termékenység szerint váltakoznak egészen a kopár,
                        terméketlen örökjég hazájáig, hol semmi élő nem tenyészhet. Legtermékenyebb,
                        legbujább a legalsó öv s a tenyészeten nem látható törpülés és visszamaradás
                        azon övig, hol még a szőlő megterem, de ezen tul már a törpülés és
                        elcsenevészesedés szemmel láthatólag növekedik a hó- és jégrégiókig.</p>
                    <p>Ezen ideális övek igen fontos tényezők a természet létfentartási munkájában,
                        de fontosak a buvárnak is az osztályozás nagy munkájában; igy az eddig
                        ismert világrészek általán hat övre osztatnak, mint óvilági-, aethiopiai-,
                        indiai-, oceaniai-, északi óvilági és ujvilági s végre a dél­amerikai övre,
                        melyeknek megvan a saját karakterisztikus állat- és növényviláguk.</p>
                    <p>Az emlősök elterjedési köre korlátoltabb, zártabb a madarakénál és halakénál,
                        de annak daczára e körök mégis oly élesek, oly zártak, hogy a sivár izzó
                        homokpuszták, a fagyos kietlen jégrégiók lakói, ha közvetlen
                        szomszédságukban volnának is az őserdők lombdus, virágzó rejtekei, a
                        patakszelte rétek, s a ligetek virágzó, ingó ágbogai, még sem cserélnék el
                        állandóan rideg, kietlen hazájukat, mert a természet ide rendelve őket,
                        megfelelő szervezetet, ruhát ajándékozott nekik, ugy hogy épen oly boldogan
                        élnek itt is, mint a legszebb, legtermé­kenyebb virányokon élő rokonaik.</p>
                    <p>Hogy minő fontos, nélkülözhetlen az állatvilág a természet háztartásában, azt
                        mutatják a fajok nagy számai. Igy eddig 2000 fajon felül levő emlőst s 7354
                        faj madarat ismerünk, nem számitva ide még azon felfedezésre és ismertetésre
                        váró fajok számát, melyek még az eddig ismeretlen és hozzáférhetetlen
                        földrészeken laknak. A földalakulás egyes korszakaiban is, mikor a természet
                        még vajudott, munkált, sem nélkülözhette az állatvilágot, mert csak ásatag
                        maradványokból eddig 800 különféle faju ősállatot ismerünk.</p>
                    <p>Nem az erdők, nem a föld ékesitésére s benépesitésére hozta létre a természet
                        az állatvilágot, hanem létrehozta a fenmaradás, az élet és gyarapodás
                        lüktető munkáinak végzésére és anyag­cseréjére. A vizek, a lég tisztitására,
                        a növények korhadására, életére, fejlődésére munkálnak ezek közre a colossus
                        nagyságtól kezdve csak a nagyitó górcsövön látható parányállatokig. Emez
                        kiválasztja a vizekből az ásványi részeket, felemészti a bomlást előidéző
                        rohatag hulla­dékokat; a másik szigeteket, szárazföldeket épit; - egyesek a
                        megtermékenyitő virághimport hordják egyik virág bibeszáráról a másikra,
                        mások ürülékeiket hullatják el a végtelen terek berepülése közben olyan
                        puszta helyeken, szigeteken, hol növényéletet fejlesztenek. Egyes hasznos
                        növények magvait olyan vidékekre is szállitják, hol eladdig ezek nem
                        léteztek. Ter­mőbbé, fejlődőbbé teszik a növényzetet; megemésztik a rothatag
                        növényi-, s állatmaradvá­nyokat; egyik tulságos elszaporodása által élelemül
                        szolgál a másiknak, eme másik élelemül, ruházatul az embereknek; a
                        növényevők táplálkozásuk által az ujabb, bujább növést segitik elő, mások a
                        növényzetet megszurva, gyümölcsfejlesztésre serkentik, megszabaditják a
                        fölös­leges nedvektől stb. stb., szóval mindegyiknek megvan a maga
                        viszonylagos munkaköre a természet háztartásában, hogy élete, életmüködése
                        által egyik a másik fenmaradását, mükö­dését idézze elő, s hogy összességben
                        létrehozzák a nagy természet ama működő erejét, mely éltet, fentart mindent
                        a nagy mindenségben. Köteteket lehetne irni minden állat, még a
                        leg­kisebbnek is munkálkodása és a szükségességéről, mert ok és haszon
                        nélkül, pusztán azon czélra, hogy csak legyen - a természet nem szül semmit.
                        Még az ártalmas, kárttevő állatok, férgek és rovarok is éppen oly
                        szükségesek a természetben, mint a leghasznosabbak, mert ezek nélkül épp ugy
                        megakadna, megbomlana a természet munkája, mint a gép, melynek egy
                        részecskéje hiányzik.</p>
                    <p>És a természet sohasem következetlen önmagához; bármit alkosson, teremtsen
                        is, abban végtelen előrelátás nyilvánul. Igy nem játék, nem szeszély a
                        tropicus égövek szivárványszerü madár- és tarka állatvilága, valamint nem ok
                        nélküli az sem, hogy a mérsékelt földrészek állatai nagyrészt egyszerüek,
                        fakók, szintelenek.</p>
                    <p>A létérti küzdelem nagy munkájában rendszerint az erősebb legyüri a másikat,
                        mely gyengébb erejével nem védheti meg magát, igy vajmi hamar megtörténne
                        az, hogy egy-egy faj kipusz­tulna véglegesen. Igy tehát, ha a hideg ellen
                        télre tömött bundát, vastag, pehelylyel bélelt tollazatot adott
                        teremtményeinek, ugy megadta egyuttal a szőr- és tollazatnak azt a szint is,
                        hogy ez hasonlitson, egyezzen a környezet, a talaj és a növényzet szinével,
                        hogy ez által elrejt­hesse, meghuzhassa magát ellenségei elől és
                        menekülhessen, de viszont, hogy a ragado­zók is megközelithessék,
                        meglephessék az élelmükre szolgáló állatokat és szárnyasokat.</p>
                    <p>A mi egyszínü, csupán zöld erdőinkben, hol a fák apró, szintelen virágzatot,
                        vagy barkát hoznak csak, nagyon élesen feltünőek és elütők lennének a
                        setétveres, kék, sárga Ararák, a skarlátszinü Loryk, Cardinálok, az égő
                        szinezetü, ragyogó Tanagrák. Ellenségeik egy pillan­tással felfedeznék őket;
                        épp igy a tarkán foltozott tigrisek, párduczok sem tudnák magukat elrejteni
                        az egyszerü zöld növényzet között, mert tarka bőrük messziről elárulná őket
                        s elmenekülnének előlük a gyengébbek; de a tropicus egyenlitői erdőkben, hol
                        a fák és kuszók áthatlan sürü bujaságában nőnek s tömve vannak az év
                        legnagyobb szakában, nagy szindus virágokkal s a zöldnek százféle
                        változatában ragyognak, e mellett nagy virágu bokrok, kuszók, folyondárok,
                        sárga-, vörös, rőtlevelü s csudás alaku növények tarkitják a talajt, - e
                        ragyogó és élénk szinü madarak ugy összeolvadnak a tarka környezettel, hogy
                        nagyon gyakorlott szem kell hozzá, hogy megkülönböztesse őket a virágok és
                        levelektől; igy ezek tarkaságában védve vannak ellenségeik elől, valamint a
                        tigrisek és párduczok élénk szine sem üt el a bokrok, s nádas tarka, rőt
                        növényzetétől. Burmeister beszéli, hogy braziliai utjában egy fát látott,
                        mely telve volt nagy sárga virágokkal. Mikor közeledett, hogy megvizsgálja,
                        miféle faju ezen ismeretlen virágzó fa, a virágok iszonyu zaj és lárma
                        között repültek el; Nap­kajdácsok (Conurus solstiatilis) voltak, kik élénk
                        sárga és zöld szineikkel oly csalódásig hasonlitottak e fa sárga virágaihoz,
                        hogy lehetetlen volt őket megkülönböztetni. A galamb­nagyságu kékhomloku
                        Amazonok (Chrysothis amazonica) ugy el tudják rejteni magukat bármely nagy
                        csapatban is egyes Manglé vagy Mangrove-fán, hogy a fa alatt álló egyet sem
                        bir meglátni s csak a záporként aláhulló magvak héjjai árulják el, hogy fenn
                        egy egész csapat lakomáz. Magát Audubont is sokszor megcsalták a
                        Carolina-kajdácsok, mert a Tulipánfák sárgás-vörös virágainak nézte
                        őket.</p>
                    <p>Az oroszlán sárgás-barna, szürkés lehelletü rőt szine annyira egyezik a
                        Sahara és Lybiai puszták homokjával és az Atlasz-hegy kopár sziklái
                        szinével, hogy egészen összeolvad, s szintén homokbuczkának, szikladarabnak
                        látszik, midőn lesre csendesen lekuporodik. A homoki ugró egér (Dypus
                        aegyptus), ha a forró homokban sütkérezik, nem külömböztethető meg még
                        hosszabb nézéssel sem; nem menekülhetne meg továbbá a növénytelen,
                        rejtektelen sik pusztákon a légben lebegő ragadozók, a ravasz homoki rókák
                        elől a Pusztai homoki tyuk (Pterocles alchata), ha szine épp oly rőt nem
                        volna, mint a talaj homokja, igy a légben lebegő éles szemü ragadozó
                        pillantása elsiklik az egész csapat felett, mert ezek a homokba lapulva,
                        egészen összeolvadnak a talaj szinével. Az afrikai homokvidékek
                        legveszélyesebb mérges kigyója, a Szarvas-vipera (Cerastes cornutus) éhen
                        döglene, ha a természet nem adott volna neki olyan alakot, melylyel magát a
                        környezettel azonositani tudja, mert hamar észrevennék ugy az emlősök, mint
                        a madarak, ha csuszva akarná őket megrohanni. E kis bestia szemei felett két
                        szarvalaku kinövést visel s mikor homokba furja magát, ezen kiálló két
                        szarvacskája és fejteteje ugy néz ki, mint egy tüskés magocska. A
                        terméketlen pusztákon élősködő egér- és madárfajok kövér falatnak nézve, a
                        vélt magra rohannak s a másik pillanatban már a halálos harapástól dermedten
                        esnek össze és a kigyó zsákmányai lesznek.</p>
                    <p>Minden egyes állatnak, madárnak szine között meg lehet tehát találni a
                        hasonlóságot ama vidék talaja és környezetével, a melyben él. A sarki jég-
                        és hóvidékeken lakó állatok bundája hófehér; igy a sarki jégróka (Canis
                        lagopus), a jeges medve, bundája télen oly fehér, mint a tájat fedő örökös
                        hótakaró; a hófajdok, a hó- és sarkantyus sirályok (Emberiza nivalis és
                        chalcarata) téli ruhája szintén szennytelen fehér; a szibériai és
                        tatárföldek kopár tundráin (mocsár-vidékek) a mór pacsirta (Alauda
                        tatarica), ha lelapul a földre, a legélesebb szem sem tudja a pacsirta
                        fakós-fekete szinét, a talaj fekete szinétől megkülönböztetni; ekkép
                        egybe­olvadva, el nem válva a talajtól, jobban meg vannak védve, de jobban
                        is meglephetik s ragad­hatják meg prédáikat a ragadozók. Különösen meggyőző
                        észleleteket lehet tenni e tekintetben nálunk, valamint minden mérsékelt
                        égöv állatai között. Minden vadász előtt ismeretes a nyul azon sajátsága,
                        hogy ha a szántás barázdái és rögei közt meglapul, annyira hasonlit bundája
                        a föld szinéhez, hogy nem csak a vadász, de a kopó és agár is átugrálnak
                        felette és észre nem veszik.</p>
                    <p>A bubos pacsirta az utak porában, a szántóföld rögeiben, ha meglapul, a
                        legélesebb szem is alig veszi észre; épp igy a fürj is a tarlók rögei,
                        aszu-füvei között egészen összeolvad ezek szinével s csak a felrepülésnél
                        látjuk, hogy ez vagy az a rög madár volt, mert szinezetük épp oly fakón
                        árnyalt, mint az utak és földek pora, Nem egyszer szemléltem a fülemilét
                        rejtekből, mikor a lehullt száraz levélzet között férgek s kukaczok után
                        keresgélt. A legkisebb zörejre meglapult és eltünt a szem elől; s csak
                        hosszas, éles vizsgálódás után találtam meg ujra, mert csendesen,
                        meglapulva, annyira összeolvadt a száraz levelek és haraszt barna szinével,
                        hogy csak kis fekete szemei csillogása után fedeztem fel ujra; a nő
                        fülemülét is ugyancsak éles, gyakorlott szem fedezheti fel, midőn fészkén
                        ül, melynek széle s oldalai száraz levelekkel vannak bedugdosva, mert
                        vörösesbarna szine egy lesz a levelek szinével. Gyermekkoromban többször
                        megesett rajtam, a „fafogóska” játékban, hogy a gyümölcsösben, midőn
                        egyik-másik vén fát átkaroltam, valami megmozdult a kezem alatt. Csak akkor
                        láttam meg a lappantyut (Caprimulgus europeus), mely egészen a faderékra
                        lapulva, ott aludt, midőn támolyogva, lomhán elszállt onnan, pedig többször
                        elmentem mellette. A legjobb szemü vadász is elmegy s elnéz fölötte, világos
                        nappal, midőn ez egy dőlt fatörzsökre vagy vizszintes faágra lapulva alszik,
                        annyira egybeolvad finoman rajzolt barna tollazata a fakéreg szinével. A
                        zenérkék, lombászkák olajzöld felszine szintén annyira beleolvad a lombozat
                        zöld szinébe, hogy egész közelről halljuk őket énekelni, de még a
                        legexponáltabb helyeken is csak hosszas keresés után birjuk felfedezni.</p>
                    <p>Ezen felhozott példákból láthatni, hogy a természetben nincs czélnélküliség.
                        Egyformán oka van annak, miért ragyognak a százféle kajdács-fajok különféle
                        ragyogó zöld főszinben, miért a mézszivók a legégőbb szivárvány szinekben, s
                        miért van az elragadó énekü fülemilének csak olyan egyszerü, fakó ruhája,
                        mikor éneke szépségeért a legpompásabb mezt érdemelné! A mézszivók főképpen
                        a virágok mézével élnek, igy, ha azokra szállnak, nem tünnek ki ellenkező
                        szineikkel, hanem maguk is egy pompás, tarka virágnak látszanak, épp ugy a
                        kajdá­csok is zöld szinükkel, a levélzet, a lombozat közt szinte elvesznek;
                        s könnyen prédája lenne is a fülemile a sok ragadozó madárnak, menyétnek és
                        efféléknek, ha tarka szinei volnának.</p>
                    <p>Csak az tudja, ki csak felületesen is bepillantott a természet háztartásába,
                        hogy minő fontosak, sőt egyenesen nélkülözhetetlenek a madarak. Nélkülök nem
                        lenne egy szál fü, egy fa, egy folt gabona a föld szinén. A lég telve volna
                        legyek, szunyogokkal, s az elhullott dögök nagyrésze ott rothadna meg s a
                        léget nyavalyákkal, pestissel fertőzné, vagy a dudva és a gaz annyira
                        elszaporodna, hogy ez ölne ki minden hasznos növényzetet.</p>
                    <p>Elég szomoru példa illusztrálja ezt oly meggyőzően, hogy ez állitáshoz kétség
                        nem férhet, mert csak azon vidékek környékét kell megnéznünk, honnan az
                        emberi torkosság, a bokrok, erdők kiirtása s más egyéb pusztitó okok
                        elüzték, megsemmisitették a madárvilágot. Még az annyira lenézett s botorul
                        károsnak kikiáltott veréb is, ezerszeres haszonnal pótolja vissza azt a
                        csekély kárt, mit a földeken és az asztagokban okoz. Költése idején a
                        legszorgalmasabb féreg­­pusztitó és ha egy-egy fiókára naponta csak 30
                        hernyót vagy lepét számitunk, ugy fel­növekedése alatt - csak 15 napot
                        számitva - egy verébfióka 450 hernyót emésztett fel. Már most egy költésre
                        átlag hat fiókát számitva, a veréb 2-3-szor költ egy évben, a szülőkkel
                        együtt egyetlen egy verébcsalád csupán a költési idényt számitva - a fiókák
                        táplálására, a maguk élelmével együtt 9000 drb hernyót emésztett el; ezen
                        kivül kora tavasztól késő őszig szintén felemészt szép mennyiségü ártó
                        hernyót. Ezen számarány még nagyobb a csupán fé­reg­gel táplálkozó
                        madaraknál; egyetlenegy czinke-család - kétszer költve évenként átlag 10-et,
                        a husz-huszonöt napi nevelési idő alatt 16 ezer hernyót, férget emészt el.
                        (Én alapszámul csupán 30 drbot vettem fel, pedig egy czinke egy nap alatt
                        képes 150-200 db apró rovart felfalni.) E két példa is eléggé illusztrálja
                        azon enormis féregmennyiséget, melylyel a madarak nem­létében emberi erő
                        megküzdeni nem tudna; de nem is szólva a többi fajokról, ezek
                        kimondha­tatlan hasznáról, most csak ama nevezetesebb pusztitási eseteket
                        sorolom fel, melyek óhatat­lanul bekövetkeztek, midőn a lejebb emlitett
                        vidékeken a madarakat kipusztitották.</p>
                    <p>1862-ben a cserebülypajorok a trieri kormánykerületben hét község
                        burgonyatermését tették tönkre. A kár 40,000 tallérra rugott. Ez évben e
                        kerületekből 300 hordónál több füszerbe páczolt sármány és apró madár
                        küldetett inyenczfalatokul Olasz-, Franczia- és Angol­ország­ba. Bern
                        cantonban 1364-ben 83,738 véka cserebülypajort szedtek össze s ez a
                        kormánynak 103,590 frtjába került, mig ez évben a nagy mennyiségben
                        elszállitott rigók, zenérek, sármányok s apró madarakból a vidék alig 3000
                        frt jövedelmet huzott. 1866-ban a hellstadti határon felhőkként lebegtek a
                        repczeföldek felett az apró káros lepék; egy szem repcze nem termett.
                        1869-ben Pest környékén a Gyürüs pohók (Bombyx neustria) e legveszedelmesebb
                        lepkefaj milliószám lepte a kerteket, gyümölcsösöket, még a füzfákat is
                        csupaszszá rágták, - mert a dusgazdag és excentricus K... J... br. urnak
                        azon ötlete támadt, hogy vendégeinek másfél héten át olyan római lakomákkal
                        szolgált, mint Lucullus s óriási madárnyelv, madár­velő s madár-szárnyhegy
                        pástétomok s ragout-k kerülvén az asztalra, majdnem 50,000 darab különféle
                        madár semmisittetett meg s boldog-boldogtalan madárfogással foglalkozott,
                        mert K... ur gazdagon fizetett. Ennek a lakomának a haszna az volt, hogy
                        majd az egész megyében inség támadt, mert semmi sem termett.</p>
                    <p>Nem egy alkalommal láttam erdei sétáimban, midőn a drágakőragyogásu bábrabló
                        ékény (Calosoma spcophanta) és lárvái megrohanták a bucsujáró lepke, e
                        legveszélyesebb erdő­pusztitó - vándorló hernyócsoportját - és valóságos
                        kannibáli dulást vittek benne véghez - igy tehát nemcsak a madár-, hanem még
                        a rovarvilágban is vannak igen hasznos féregpusztitó fajok.</p>
                    <p>1866-ban Némethon halberstadti kerületében 449,900 tallér kárt okoztak a
                        férgek, mig a három szomszédos kerületben 1½ milliónyit, mert az emberi
                        torkosság az apró madarak husára vágyott.</p>
                    <p>De legveszélyesebbek a legapróbb férgek, melyeket az emberi tevékenység a fák
                        repedései, kérgei között nem képes felfedezni és elpusztitani. Egész
                        rengeteg erdők pusztulnak el a fenyőpohók, a fenyőgyaponcz, cserebüly,
                        betüző szu s a fenyő burcsa pusztitásai által.</p>
                    <p>1856-1858-ban, mikor a lengyel porosz-lithvániai tartományokban éhség
                        dühöngött, a lakosság, hogy éhen ne haljon, minden madarat összefogdosott és
                        megevett. Ez rettenetesen megboszulta magát, mert 1860-ban a fenyőgyaponcz
                        és betüző szu 4½ millió ölre menő fát pusztitott el. A kormány 600,000
                        frtnál nagyobb összeget áldozott fel, de nem használt, utoljára is egész
                        nagy erdőrészeket kellett felgyujtani, hogy megsemmisitsék nagyjában
                        leg­alább az ártó férgeket.</p>
                    <p>A breznói kincstári erdőkben 1870-ben a betüző szu nálunk 50,000 ölnyi fát
                        pusztitott el. Irtására 40.000 frt lett költve és mégis alig használt
                        valamit.</p>
                    <p>Ezen néhány példa s a legutóbbi évek gazdasági jelentései folyton hernyó,
                        cserebüly és sáskapusztitásokat jelentenek nálunk. A gyümölcs, e fontos
                        kereskedelmi czikkünk évről-évre mindig kevesebb, silányabb lesz, mert
                        megeszik a hernyók. A mind gyakoriabb erdő­pusz­titások, - mutatják, hogy a
                        madárvilág nélkülözhetlen gazdasági tényező. Nálunk tüzzel-vassal pusztitják
                        a madarakat évről-évre, a zugmadárkereskedők ezerszámmal küldik ki külföldre
                        madarainkat - s leginkább a legjobb féregpusztitókat - miután ezek a legjobb
                        énekesek. Nemcsak a gyermek, de még a felnőtt ember is, ha fészket talál -
                        nem hagyja ott, hanem kiszedi; kocza puskások, lelketlen madárfogók
                        ezerszám, hálóval fogdossák. Szemeimmel láttam, ha nőstények kerülnek a
                        hálóba, földhöz vagdosták őket; őszi, téli napokon, a vándor­láskor sokszor
                        naponként 400-600 madarat csak e módon gyilkoltak le. A vidéken szintén igy
                        megy! Megsemmisitik, kivágják a bokrokat, fákat, rejteket, s megfosztva ez
                        által otthonuktól, a madarak más vidékre költözködnek, a helyett, hogy
                        költő- s hálóládák felaggatása által, mint ez minden európai államban
                        történik, helyhez kötnék, helyhez csalogatnák őket. Német­ország szigoru
                        büntető törvényekkel védi őket, igy tesz Franczia-, Belga-, Angol-,
                        Holland-, Svédország - most már Olaszhon is. S minthogy ezekben madarakat
                        fogni nem lehet, - de más országból beszállitani megengedik - az ottani
                        kereskedők jó pénzen veszik meg, s a leg­nagyobb contingens tőlünk kerül,
                        tőlünk lesz szállitva - igy tehát mi pénzen veszszük meg a veszélyt és ezért
                        vannak az erdőpusztulások, hernyójárások stb. stb. Ezt megakadályozni kell,
                        legyen rajta az állatvédő társulat - hisz ennek kellene főczéljának lenni.
                        Eltiltani a madár­fogást, a madárpiaczot, s postán, vasuton nem engedni meg
                        a madárszállitást. Ez lenne a fő és leggyökeresebb gyógymód először is. A
                        sok mély tudományosságu, theoreticus munkák helyett és mellett akadémiánk és
                        e czélu társulatainknak dijakat kitüzni, megbizást adni kellene oly népszerü
                        és magasabb niveauju munkák megirására, melyek kimeritőn tárgyalnák
                        hazánknak ugy hasznos-, mint káros madár- és állatvilágát - s e munkákban a
                        tüzetes, gyakorlati ismertetése, leirása mellett az egyes hasznos fajoknak,
                        a madárvédelem, a betele­pités, helyhez kötés is foglaltatnék. Mindent a
                        kormánytól persze várni nem lehet, hanem egyes gazdagabb hazafiaknak is
                        kellene egy-egy ily munka kiadására vállalkozni, megbizást adni megirására -
                        és ezzel épp oly nagy szolgálatot tennének a hazának, mint bármely
                        alapitványnyal. Madárvédő egyesületeket alapitani, felolvasásokat,
                        vándortanárokat kellene szervezni e tekintetben, mint szervezve, alapitva
                        vannak Európa minden más államában, hol azóta, mióta a madárvédelem
                        szigoruan törvény által van biztositva, nem hallani sem hernyó, sem sáska,
                        sem erdőpusztulásokról!</p>
                    <p>Az európai állatkertekben complet gyüjtemények vannak a hazai hasznos
                        madárfajok minden fajából, hogy mindenki megismerhesse ezeket. Nálunk erre
                        sem gond, sem tehetség, sem szakképzettség nincs!</p>
                    <p>Pedig, hogy minő kincsünk van hazánkban a féregpusztitó madarakban, azt
                        Amerika és Auszt­rália jobban ismeri saját magunknál, mert 1870-ben,
                        1884-ben, 1886-ban nagy mennyi­ségben szállitottak a német, angol, franczia
                        madárkereskedők meghonositás végett e két ország­ba féregpusztitó madarakat
                        - s ezek nagyrésze hazánkból került - mert e világrészek madarai korántsem
                        oly szorgalmas és ügyes féregpusztitók, mint az európai madarak.</p>
                    <p> </p>
                </div>
                <div type="chapter">
                    <head>
                       A tropikus földövek éjjeli- és nappali
                            életéből.
                    </head>
                    <p>A paradicsomi szépségü Jáva-szigeten, a mely meg van áldva a tropikus égövek
                        minden kin­csé­vel és szépségével, de meg is van verve ezeknek minden
                        borzalmaival - Malang király­ságnak Sengoro tartományában, öt halászt lepett
                        meg az éjszaka, halászatról visszatérőben, Goudenlequi vad és elhagyatott
                        vidékén.</p>
                    <p>A partvidéket messze elkerülték, mert a magaslaton egymást keresztező mély
                        tigrisnyomok látszottak.</p>
                    <p>A félelmes ragadozó éjszakánként innen szokott a tojásrakó teknőczökre
                        leskelődni. A sápadtan bujkáló hold kisérteties félhomályában csak
                        vérszomjas szemei szikráznak zöldbe világló vérpiros izzással, a mint
                        árnyként a magaslat szélére kuszva, a lomha teknőczökre veti magát.</p>
                    <p>A táj valaha művelt lehetett, mert a rengetegektől környezett lapály közepén
                        egy régi „gobok” állott. E gobok rendeltetése itt is ugyanaz, mint nálunk az
                        Alföldön a „látókáké”, amelyek tetejéről a csősz tekinti be koronként az
                        őrizetére bizott kukoricza- és dinnye-földeket, csakhogy itt a
                        megszámlálhatatlan madársereg és kártékony négylábuak elriasztására
                        szolgál.</p>
                    <p>Az öt testvér felmászott a négy méter magas gobokba, amely négy erős
                        bambusz-törzsre erősitett kunyhócskából állt, s felhuzva maguk után a
                        létrát, lefeküdtek és elcsigázva a fáradságtól, mélyen elaludtak.</p>
                    <p>Éppen feljött a tele hold, szelid nappali fényt árasztva a vad vidékre, midőn
                        az alvók közvetlen közelben megdörrenő rekedt orditásra riadtak fel.
                        Letekintve, egy hatalmas tigrist pillantottak meg, mely két lábra ágaskodva,
                        csapdosta és rázta a gobok egyik bambusz­oszlopát. A kunyhóban támadt
                        zörejre a tigris dühe is megkétszereződni látszott és egyik oszloptól a
                        másikhoz ugorva, rázta, döngette talpaival, mindenkép iparkodva kidönteni,
                        mert bárhogy nyujtózkodott és próbálgatta is, ugrásaival nem tudott a gobok
                        tetejére kapaszkodni, miután ennek nem volt semmi kirugó része és pereme,
                        hol megtarthatta volna magát.</p>
                    <p>Majdnem egy félórai sikertelen próbák után, mialatt a halászok a rémület
                        minden kinjait átszenvedték, dühös orditás között, nagy szökésekkel a közeli
                        rengetegben tünt el.</p>
                    <p>A kiállott félelem daczára is, elnyomta őket a fáradtságtól az álom, de
                        egyikük őrködni ébren maradt. Alig aludtak azonban egy félórát, midőn társuk
                        ijedt kiáltása s az ujra felharsanó tigris-orditás riasztotta fel őket. Az
                        ezüstös holdfényben uszó tájon, mintegy háromszáz lépésnyire, az erdő felől
                        két tigris közelgett futó szökellések között. A gobokhoz érve pár
                        másodperczig mozdulatlanul álltak, csak szemeik villództak zöldes-sárga
                        fényben s tágult orrlyukaikkal szimatolták a levegőt, majd egyikük halk
                        doromboló morgást hallatva, mire a másik szintén igy felelt, mindegyik
                        egy-egy oszlophoz ugrott s karcsu testükkel felágaskodva, egyesült erővel
                        kezdték rázni, talpaikkal döngetni a gobok oszlopait, hogy az egész
                        alkotmány rengeni kezdett a csapások sulya alatt.</p>
                    <p>A rémület a halászokat szinte megmerevitette, csak a legidősebb birt annyi
                        bátorsággal, hogy felkapva a halászatnál használt szigonyt, ezzel iparkodott
                        a tigriseket megsebesiteni, melyek taktikát változtatva, iszonyu ugrásokkal
                        iparkodtak a gobok tetejére jutni. Végre sikerült neki az egyiket gyengén
                        megsebesiteni, mire a két bestia orditva, csörtetve eltávozott.</p>
                    <p>Daczára, hogy a hosszu ut után nagyon ki voltak merülve, még sem birtak és
                        mertek a félelem miatt elaludni, félve, hogy a tigrisek megujitják a
                        támadást. Néma félelem és kétségbeesés között, minden zörej és hangra
                        összerezzenve, virrasztottak a gobok gyenge fedele alatt. Már a hold jó
                        magasan járt s fénye ilyenkor legintenzivebb s a tropikus vidékek éjjeli
                        élete legzajosabb; mégis a tájék oly csendes volt, mintha egyetlen élő lény
                        sem lett volna az erdőségekben és egyik testvér éppen e feletti
                        csodálkozását akarta kifejezni, midőn bátyjuk halotthalványan és az
                        ijedtségtől eltorzult arczczal mutatott az erdő felé, honnan ujra a két
                        tigris közelgett, de egy harmadik, egy rettenetes nagyságu állat
                        kiséretében. A legnagyobb csendben, de sebes ugrásokkal rohantak a gobok
                        felé s mindegyik egy-egy oszlopnak esve, rázták, döngették egyesült erővel a
                        könnyü alkotmányt, a mely most már inogni, recsegni kezdett. Az öt testvér a
                        kétségbeesés bátorságával mindent elkövetett, hogy e három rettenetes
                        ostromlót elriaszsza; nagy zajt csaptak, szigonyaikkal döfödtek az ugráló
                        tigrisek felé, de mit sem használt, ezek folyton hevesebben támadtak,
                        fokozódó dühüket mennydörgő orditásokkal jelezve. Végre az idősb testvérnek
                        sikerült szigonya egy döfésével a legnagyobb tigrisnek egyik szemét
                        kiszurni, mire ez fájdalmában bőszülten orditva, elmenekült és a gobok
                        ingado­zása következtében, nagy robajjal leesett a feljáróul szolgáló
                        bambuszlétra és e váratlan robaj a két másik ostromlót is elriasztotta.</p>
                    <p>A testvérek megkönnyebbülten sóhajtottak fel, de bátyjuk néma kétségbeeséssel
                        rázta fejét. Ismerte a tigrisek természetét s tudta, hogy a támadást meg
                        fogják ujitani, mert az uralgó néma csend az erdőkben, a tigriseknek a
                        környéken lételét jelenté és a gobok szilárdsága is annyira meg volt már
                        ingatva, hogy nem fog egy ujabb ostromot kiállhatni. Lesujtva e
                        felfe­dezésektől, reszketve huzódtak egymáshoz, s bátyjuk nyakán függő
                        amulétet szorongatták, ennek bűbájos erejében reménykedve; de mindennek
                        daczára a rémület görcse rántotta őket össze villamáramként, mert egy
                        rettenetes orditás egyesült kardala harsant fel és az erdőből négy tigris
                        rohant elő, élükön ama rettenetes nagyságu himmel, amelynek szemét
                        kiszurták, mintha ez vezetné a rohamot. - Mindegyik - az első támadások
                        szerint megragadott egy-egy oszlopot s oly iszony erővel s oly vehemensül
                        rázták a könnyü alkotmányt, hogy ez recsegve összeomlott...</p>
                    <p>Leirhatlan rémes jelenet vette most kezdetét. A vértszomjazó bestiák döngölő
                        orditozása közé a jajkiáltások és halálhörgések egész rém-skálája vegyült;
                        négy testvért darabokra szaggatva, magukkal hurczoltak a fenevadak és csak
                        egynek, a legöregebbnek sikerült yatagánjával - emberfeletti erőt nyerve a
                        halálfélelem s a határnélküli fájdalomtól és dühtől, melyet négy testvére
                        iszonyu vége ébresztett benne - egy tigrist sziven szurni; de ő is annyira
                        össze-vissza lett marczangolva és hasogatva, hogy éppen csak annyi ereje
                        maradt, hogy a legközelebbi faluig vánszoroghatott, hol ő is belehalt
                        sebeibe.</p>
                    <p>E megtörtént eseményt, melynek valódiságáért a hires utazó Rosemberg s a
                        hollandi kormány évkönyvei kezeskednek, igazolják még a többi, ehhez hasonló
                        rémes események. Igy 1866-ban majdnem hasonló módon a singaporei távirda
                        állomását támadta meg egy csapat tigris, de ez esemény lefolyását senki sem
                        beszélhette el, mert az összes személyzetet - 9 férfiut, egy nőt és két
                        gyermeket - szétszaggattak és elhurczoltak.</p>
                    <p>Egyuttal még mélyebb pillantást is enged vetni ez esemény az állatok szellemi
                        életébe és meggyőzően bizonyitja, hogy az állatvilág egyedei megértik
                        egymást és képesek egymással közölni még az állati élet és szükségletek
                        körén kivül eső fogalmakat is.</p>
                    <p>* * *</p>
                    <p>„Az az ember, ki a legválságosabb állapotban sem veszti el lélekjelenlétét,
                        rendesen meg szokott menekülni, még az olyan veszedelmekből is, melyekből a
                        menekülés szinte lehetet­lennek látszik” - mondja Raulin, e bátor
                        természetbuvár amerikai utjáról szóló müvében.</p>
                    <p>„Egy délután - beszéli el - egy csoport vadkacsát láttam elhuzódni a farm
                        felett, hol szállva voltam. Puskámat kapva tehát, a csónakhoz futottam,
                        tudva, hogy a kacsák a nagy tó mocsa­ras és nádas részére fognak
                        leereszkedni. Kisérőmet nem vihettem magammal, mert a csónak kicsi volt, igy
                        egy pár zöld galyat vágva, a csónak elejére tüztem, hogy a kacsák uszó
                        fa­törzsnek nézzék, s ezek mögé megvonva magamat, sebesen eveztem a mocsaras
                        és nádas part­szegély felé. Csakugyan a kacsák ott lubiczkoltak s habzsolták
                        a vadrizs piros magvait. Közéjük lőve, néhány felfordult a vizen, a másik
                        csővel pedig a felrepült seregből kaptam le hármat, melyek a kákás és
                        süppedékes partra estek a nád közé. Kutya nélkül lévén, gyorsan a partra
                        ugrottam, nehogy a kacsák elrejtőzhessenek a növényzet közé s arra felé
                        gázoltam a süppedékes ingoványban, merre a kacsákat leesni láttam. Csakugyan
                        egy kissé emelkedettebb helyen mindkettőt megtaláltam s éppen fel akartam
                        venni őket, midőn a káka közül egy jókora kigyófej vágódott elém s egyik
                        kacsát szárnyánál fogva megragadva, ki akarta kezemből rántani.</p>
                    <p>Az első perczben kissé megdöbbentem, de azután nem sokat fontolgatva, - mivel
                        sem puskám, sem egyéb ütőeszköz nem volt kezemnél - öklömmel ütöttem egy
                        nagyot a kigyó fejére - ugy, hogy rögtön visszakapta magát.</p>
                    <p>Még a harmadik kacsát is meg akartam keresni s átugorva egy pár semlyékes
                        helyet, jobbra fordultam, midőn a kigyó ujra, mint a nyil, a kezemben lóbált
                        kacsákra vetette magát s majd kirántotta őket a kezemből. Én azonban gyorsan
                        visszakapva tőle, a rántás következtében feje s nyaka lábaim elé siklott,
                        mire gyorsan a fejére hágtam, de a talaj oly lágy és maszatos volt, hogy
                        könnyü szerrel kapta ki magát lábam alól s magasra ágaskodva, dühösen
                        sziszegni kezdett s felém-felém vágott fejével.</p>
                    <p>Ez már boszantani kezdett; félni nem féltem, mert láttam, hogy méregtelen
                        kigyóval van dolgom s a csónakhoz akartam menni, hogy puskámmal
                        szétlocscsantsam az erőszakos hüllő fejét, de alig léptem kettőt, hármat,
                        midőn oly fájdalmas és erős ütést éreztem lábszáramon, hogy majd lerogytam;
                        mintha egy vastag hajókötéllel ütöttek volna czombon s mielőtt ez ütés okát
                        láthattam volna, máris oly erős szoritást éreztem, hogy lábam erősen
                        zsibbadni kezdett.</p>
                    <p>Ujra a kigyó volt, amely farkával lábszáramra csapódva, arra reá is
                        tekerődzött s azt támaszul használva, egészen körül akart gyürüzni.
                        Elhajitva a kacsákat, öklömmel nehányszor teljes erőmből a kigyó farkára
                        ütöttem, de nem használt semmit; majd jobbik szabad lábammal akartam
                        lerugdalni ez eleven bilincset. De mintha csak ruganyos kautschuk-abroncsot
                        rugdal­tam volna! Ha engedett is egy kicsit, mindjárt ujra
                        visszarugódott!</p>
                    <p>Most láttam csak, mily veszedelmesen elszámitottam magamat, mert nem látva a
                        kigyó nagyságát, azt hittem, hogy egy 4-5 lábnyi közönséges mocsári siklóval
                        van dolgom, pedig hát ellenségem egy jó tiz lábnyi hosszu, karomnál jóval
                        vastagabb fekete kigyó volt, amely támadó, dühös természete és villámszerü
                        gyorsaságáról ismeretes, ereje pedig szintén egyike a legfélelmesebbeknek -
                        de azért még sem féltem, mert erős embernek tartottam magamat s a krajczárt
                        is össze tudtam hajlitani ujjaim között - igy könnyen hittem végezni
                        ellenségemmel.</p>
                    <p>A mit eddig elmondtam, az alig pár másodpercz alatt történt. A kigyónak csak
                        egy hajlásra volt szüksége, hogy fejét egyenlő magasságba emelje az
                        enyémmel! Meg akartam nyakát vagy fejét ragadni, hogy egy roppantással
                        összezuzzam vagy megfojtsam, de mindig kisiklott ujjaim közül. Mintha csak
                        egy kaucsuk darabot szoritottam volna, mely a nyomás alatt nyulott, engedett
                        s e mellett oly pokoli ügyesen tudta magát ide-oda lóbálni, hogy mindig csak
                        a levegőt markoltam, s bár egy-egy pillanatig egész mozdulatlanul nézett
                        reám hideg, merev s dermesztő tekintetével, csak hasadt nyelvét öltögette
                        villámgyorsan ki-be s a másik pillanat­ban hirtelen hónom alá vágódva
                        körülcsavart s ujra mereven szemeim közé nézett.</p>
                    <p>Összeszoritott ökleimmel egész záporát zuditottam az ütéseknek a kigyó
                        fejére, melyeknek mindegyike elég lett volna, hogy egy két-három éves bikát
                        megöljön, de ütéseimnek nem volt sulya, és csak magamat fárasztám ki velök,
                        mert a sima fej mindig elperdült öklöm alól és ha néha találta is, inkább
                        csak surolta. Ilyenkor a kigyó dühösen sziszegett s ugy-ugy mellbe vágott
                        fejével, hogy még a hátam közepén is szuró fájdalmakat éreztem.</p>
                    <p>Ellentállásom mit sem használt s a kigyó mindig kileste a legjobb alkalmat,
                        hogy egy villám­gyors vágódással ujra körül gyürüzzön. Farka már jobb
                        csipőmön volt, középteste pedig kétszeresen derekam és gyomrom köré volt
                        tekerődzve.</p>
                    <p>Apránkint éles, szuró fájdalmat kezdtem érezni a lágy részekben, mig bordáim
                        oly iszonyu nyomást állottak ki, hogy azt hittem beszakadnak.</p>
                    <p>Végre el tudtam kapni a kigyó nyakát. Hörgő diadalorditással szoritám minden
                        erőmből, éreztem, amint ujjaim benyomulnak testébe, de nem vettem észre
                        semmi lankadást. Kimond­hatatlan ruganyosság van e hüllők testében, mert
                        erős szoritásom daczára, éreztem, mint csuszik kifelé s az undornak s
                        fájdalomnak rémült kiáltásával kellett elbocsátanom, mert hegyes, horgas
                        fogaival ajkaimba harapott s fejét számba akarta furni. Őrült dühömben szét
                        akartam szakitani és kétfelé törni. Hiába iparkodtam, olyan volt, mint a
                        gummikötél, engedett, nyulott, de nem törött.</p>
                    <p>A nyomás gyomrom és mellemen kezdett kiállhatatlanul fájdalmas lenni. Most
                        már komolyan megrémültem, hogy e kigyó erősebb, mint én, és meg fog
                        fojtani.</p>
                    <p>Le akartam testemről fejteni. Megfeszitett erővel csavartam visszafelé. De
                        nem birtam addig hátratolni fejét, hogy másik kezemmel is elérhessem s igy
                        visszacsavarhattam volna! Talán e félelmes dög észrevehette szándékomat,
                        mert engedte magát balkezemmel hátratolatni, de mi­kor már ugy hátam közepe
                        tájáig toltam, egy rántással kivágta magát kezemből s oly messze nyujtá el
                        nyakát és fejét, hogy kezeimmel el nem érhetém és egyuttal egy le nem
                        irha­tó gyors vágással, nyitott lihegő számon át be akart surranni s oly
                        erővel vágódott fejével ajkaim és fogaimhoz, hogy agyvelőm megrendült
                        bele.</p>
                    <p>Egy kétségbeesett erőfeszitéssel ujra meg tudtam nyakát ragadni, de
                        félelemmel érezém, hogy lankadni kezdek s erőm fogyni kezd! Elkeseredett düh
                        és fájdalom fogott el, hogy engem, a csodált erejü embert, egy nyomorult
                        fekete kigyó öl meg! Pedig megöl, érzém, mert lélekze­tem akadozott, fejem
                        és füleim zugtak az odatódult vértől s halántékom, mintha egy zuhogó pöröly
                        lett volna, ugy lüktetett s már ide-oda tántorogtam a rettentő nyomás alatt
                        érzett velőt­hasogató mell- s gyomorfájdalmaktól és kezeim dagadni, ujjaim
                        pedig merevedni kezdtek. Végkétségbeesésemben még segélyért is kiáltoztam,
                        pedig tudtam, hogy senki sem hallhatja meg!</p>
                    <p>A kigyó is, feldühitve a sok ütés és nyomás folytán, gyorsan akart végezni
                        velem, mert szemei szikrázni, égni kezdtek, torkát egész szélességében
                        feltátva sziszegett folytonosan. Nagyokat rángatódzva - mi szinte
                        meg-meglóditott - rettentően erőlködött, hogy szoritását fokozza: teste
                        elnyult, szinte átlátszó lett - nagyon ki lehetett éhezve, mert gyomra egész
                        üres volt - s minden rángására ugy éreztem, mint egy aczélprésnek rettentően
                        szoritó nyomását. Lélekzetem már hörgött, sipolt, agyam a rettentő nyomástól
                        odatódult vértől szétpattanni készült, szemeim előtt összefolyt már minden,
                        majd haragos vértengert, majd zöldes-szürke homályt, czikázó karikákkal
                        láttam hullámzani szemeim előtt, füleim csengtek s a halálos hideg
                        borzongatott. Karom, amelylyel a kigyó nyakát fogtam, reszketni, ingadozni
                        kezdett! Már-már öntudatom is el készült hagyni s az élet és halál utolsó
                        csatáját vivta bennem, midőn az életfentartási ösztön szikrája még egyszer
                        fellobbant.</p>
                    <p>Elbocsátám a kigyó nyakát, amely már ekkor három lábnyira nőtt fejem fölött,
                        ugy, hogy kényelmesen megtehette a harmadik csavarintást is nyakam köré - és
                        mellényzsebemhez nyultam.</p>
                    <p>A zseb nyilása le volt szoritva a kigyó dereka által. A halálos vergődés
                        galvanikus rángásaival igyekeztem a zseb szövetét szétszaggatni. Sikerült! A
                        kés... közönséges kenyérvágó késem... kezembe jutott. Lázasan, remegve
                        nyitám ki, meredt, reszkető ujjaimmal, mialatt a kigyó másodszor is átfogta
                        nyakamat, hogy szoritása teljes erejü legyen... s az irtózat undorával érzém
                        hideg, sima fejét állam alatt átcsuszamlani. Ő is el volt már fáradva... ez
                        volt szeren­csém! Megtapogattam, hol van az a rettentő eleven öv derekamon,
                        azután egy vágást tettem az éles pengével és a kigyó két darabban hullott le
                        testemről, rettentően vonagló vergődések között.</p>
                    <p>Lankadtan, valóságos önkivületben támolyogtam a csónakig s ott eszméletlenül
                        rogytam össze. A farmban tértem csak magamhoz, mert kisérőm aggódva hosszu
                        kimaradásomon, utánam jött s haza vitt. Két hóig feküdtem, s ama rettentő
                        küzdelemnek utóhatásait még máig is érzem a koronkénti szuró mell- és
                        oldalnyilallásokban s azóta még a borszeszbe eltett kigyók láttára is ideges
                        borzadály és irtózat fog el.”</p>
                    <p>„Egy másik kalandom - beszéli Raulin - egy árviztől elöntött őserdőben
                        történt.</p>
                    <p>Az éjszakai áradás minket is a fákra kényszeritett s napfelkeltével félelmes
                        jelenet tárult szemeink elé.</p>
                    <p>A mellettünk lévő százados ceibafa óriási ágain egy pár jaguár orditott
                        félelemtől borzolt szőrrel, nyávogó bőgésekkel, alább pedig egy óriási nagy
                        boa-kigyó gyürüzte magát feljebb-feljebb a vész elől. Lenn a zavaros
                        hullámokban uszó szarvasok, őzek koronás fejei mozogtak és
                        megszámlálhatatlan serege a majmoknak, emlősöknek és madaraknak lepte el a
                        fákat, de egyik sem bántotta a másikat, mert a veszély közös rémülete
                        feledteté velük a vadságot és vérszomjat.”</p>
                    <p>A mi a száraz földön a tigris a négylábuak között, az a déli tengerekben a
                        czápa. Bátran a „tengerek tigrisének” lehet nevezni a vizek e rettentő
                        Leviathánját, mert vérszomja, kielégit­hetlen falánksága a melegvérü állatok
                        husa, kiváltkép az emberé után, valamint gyorsasága, ravasz szivóssága a
                        préda megejtésében a tengerek és öblök rémévé teszik minden élő előtt.</p>
                    <p>Kolosszális nagyságuak vannak, 4-6 ölesek, sőt nagyobbak, 20-30, sőt 40 mázsa
                        sulylyal, 300-400 borotvaéles foggal, terjedelmes állkapcsaikban, melyeknek
                        leirhatatlan izomereje, tenyérnél jóval vastagabb keményfa deszkát egy
                        roppantással pozdorjává zúz, az embert pedig derékban ugy metszi ketté,
                        mintha taglóval szelnék keresztül. Vannak, melyek egy-egy lovat, tehenet
                        képesek elnyelni, a csónakból, dereglyékről, sőt még a hajókról is, 2-3 ölre
                        felszökve a vizből, leütik a hajósokat. Menekülni előlük majdnem a
                        lehetetlenséggel határos - mert, mint a madár a levegőben, ez oly gyorsan
                        rohan a vizben s veti magát egy-egy lökéssel előre. Látása és szaglása
                        rendkivül éles, 3-6 tengeri mértföldről is megérzi a vizben a prédát. Ha
                        egy-egy öböl, vagy tengerszorosban prédára tett szert, szüntelen a körül
                        kóvályog s a viz szinével egybeolvadó kékes szürke szine miatt csak akkor
                        vehető észre e rengeteg szörny, mikor már késő, mikor már hanyatt fordulva,
                        látott torokkal veti magát áldozatára.</p>
                    
                    <p>A déli szigettenger egyik kis halászfalujában két jóbarát ugyanegy leányba
                        szeretett. Pedro volt a szerencsésebb; ez viszont szerelemre talált, mig
                        Juant a leány elutasitotta. A szülők azonban leányukat a gazdag Juanhoz
                        akarták erőtetni s igy a szerelmesek csak titokban, az éj sötét leple alatt
                        találkozhattak a tengerparton, ahol Pedro minden éjjel - csak a ¾
                        mértföldnyi tengerszorost csónakán átevezve - tudott megjelenni. De a
                        féltékenység szeme éles! Juan e találkozásokat is felfedezte s rávette a
                        leány szüleit, hogy leányukat küldjék egy időre egyik távollakó
                        rokonukhoz.</p>
                    <p>A lányka elutazása előtt tudósitotta Pedrot, hogy jelenjen meg a légyotton és
                        ez a szokott időben sajkájába is akart szállani, hogy átevezzen
                        Manoelitához, de csónakja eltünt. Kétség­be­esetten keresett csónakot a
                        parton, de nem talált, elhatározta tehát, hogy uszva teszi meg ez utat a
                        tengerszoroson át.</p>
                    <p>A hold a fellegek mögé huzódott, minden a legmélyebb sötétségbe burkolódzott,
                        s még a tengert is csak sajátságos hideg fémes csillogása s erős moraja
                        árulta el, mert közeledvén a dagály, erős hullámokat vetett s szinte forrott
                        a széles szorosban.</p>
                    <p>Pedro a legjobb és legkitartóbb uszó hirében állott, s bátran veté magát a
                        hullámokba, észre sem véve, hogy a parti sziklák közül egy kisded csónak
                        siklik lopva a hullámhegyek közé, felhasználva azok völgyeit, hogy elfedjék
                        a szem elől.</p>
                    <p>Lassankint a tenger nagyrésze, a csendesebb helyeken, távol partoktól
                        világosodni kezdett. Először tejfehér villódzás kezdett mélyéből
                        felderengeni, majd pedig gyenge kékes-zöld, de folyton erősbülő világitó
                        derengés kezdte a vizek tömegét átsugárzani, melyből széles tüz­szalagokként
                        villogtak elő a hosszu tüzvörös-világu salpák és pyrosomák, mintha száz és
                        száz világló eleven parázsszem ülne egy-egy közös szalag, gömb, csillag,
                        kereszt és cikk-cakk alakban és ezek a piros tüzszemek villámgyorsan
                        keringtek, czikáztak, gomolyogtak, a sugár­állatok villózásától amugy is
                        kékes zöld fényben uszó vizben.</p>
                    <p>Végre az egész tenger nagy része átlátszó és világos volt, majdnem fenékig
                        lehetett látni, mintha csak világló olvadt foszfor-tömeg volna.</p>
                    <p>Pedro ebben a tündéri világitásban sötét árnyként uszott s nem vette észre,
                        hogy a mélységből egy rettenetes tömeg, egy apocalypticus szörny közeledik
                        iszonyu lökésekkel. Amerre egy-egy lökése vitte, ijedt czikázással
                        zavarodtak össze és aludtak ki a tenger lámpáskái.</p>
                    <p>De e Leviathánnak nem is volt szüksége a világitásra! Világitott az ő ötöles
                        teste eléggé, mert amerre uszott, megvilágitotta a hullámokat, rettenetes
                        torka, feje és szemei körül a testéből elővillódzó, fehér fényü
                        derengés.</p>
                    <p>E szörnyeteg hideg, mozdulatlan, de prédaéhes szemei állandóan az uszó férfi
                        alakjára voltak szegezve, s öt-nyolcz öles lökésekkel hasitotta a hullámokat
                        rézsut szállva a mélyből felfelé.</p>
                    <p>A rémület rettentő kiáltása tört ki az uszó melléből, midőn megpillantotta a
                        villódzó szörnynek felé sikamló alakját. E kiáltás messze elrengett a tenger
                        visszhangos tükrén, azután kétségbeesett erőlködéssel iparkodott minden
                        erejét összeszedve, menekülni.</p>
                    <p>E helyen a tenger - legmélyebb lévén, noha telve volt sziklapadokkal - mégis
                        egy csendes tavat képezett, mig a sziklapadokon tul a dagály hullámozva
                        zajlott - se csendes tó fenékig át volt világitva a tenger habarczaitól,
                        ugy, hogy mintegy olvadt világosságban, valami tündéri aetherben látszott
                        uszni a menekülő.</p>
                    <p>Az üldöző szörny óriási teste is belesiklott az átlátszó világosságba. Itt
                        lehetett egész borzasz­tó teljében látni rémületes alakját. Rettentő szája,
                        amelybe egy üsző kényelmesen eltünhetett, alul-felül négysoros fogakkal volt
                        felfegyverezve.</p>
                    <p>Itt kezdődött meg a kétségbeesett küzdelem az életért!</p>
                    <p>A czápa tátott torokkal, mint a kilőtt golyó egész a felszinig emelkedve -
                        rohant, hanyatt fordulva s torkát kitátva Pedro felé, ez azonban lábait
                        összecsapva s kezeit testéhez szoritva, mint egy ólomdarab sülyedt a mélybe,
                        ez által kerülve ki a veszedelmes rohamot, azután gyorsan a felszinre rugta
                        magát, hogy mire ellensége a mélyből előkerül, ismételhesse ezen borzalmas
                        játékot.</p>
                    <p>A felszinre kerülve ujra kétségbeesetten kiáltott segélyért.</p>
                    <p>A szörnyeteg ujra nekirohant, hogy csak ugy pezsgett, sustorgott rohamától a
                        csendes viz­tükör, de Pedro oldalt lökve magát, orra előtt merült le a
                        mélybe.</p>
                    <p>Igy folyt e rettenetes hajsza mind gyorsabban, mind sebesebben, mert a
                        sikertelen támadá­sokon felbőszülve, a czápa mozdulatai is villámgyorsakká,
                        dühösekké lettek, majd iszonyu farkával akarta a mélybe vagy a levegőbe
                        vágni, egész hullámhegyeket támasztva. Vala­hány­szor Pedro felbukott,
                        mindannyiszor rémületesebben, szivrepesztőbben hangzottak rémület- és
                        segélykiáltásai s már-már fáradni, lankadni kezdett e rettenetes küzdelemben
                        s mozdulatai szabálytalanokká, erőtlenekké lettek s egy izben már csak alig
                        kerülhette ki a czápa torkát, mert már nem is a saját ereje, de a rohanó
                        czápa által okozott forgatag buktatta a mélybe a támadó orra elől.</p>
                    <p>E pillanatban a csendes viztükröt köritő zajgó hullámtorlaton egy csónak
                        jelent meg s ott tánczolt dióhéjként a hullámöv tajtékkoronáján.</p>
                    <p>Pedro utolsó erejével sikoltott fel:</p>
                    <p>- „A szent szüzre! segits, Juan!” s a csónak felé kezdett uszni ereje éledten
                        a reménységtől és a csónakba akart kapaszkodni.</p>
                    <p>A csónakban ülő szemei felszikráztak, s ajkain rejtélyes, kielégitett mosoly
                        röppent végig s egy gyors kutató pillantást vetve az átlátszó mélységbe,
                        evezőjével egy gyors mozdulatot tett, amitől a csónak tova siklott, mintha
                        csak egy hullámcsapás kapta volna el onnan, a fáradt Pedrot pedig a
                        hullámverés ujra a csendes viztükör közepébe lóditá vissza, amelynek
                        mélyé­ből a czápa, mint a fenékről a buborék, most gyorsan és egyenes
                        irányban emelkedett felfelé.</p>
                    <p>A halálfélelem Pedronak összes erejét még egyszer fellobbantá s egyetlenegy
                        tempóval, amely az emberi tehetséget majdan tulhaladá, lökte magát a
                        hullámtorlat tetején ujra meg­jelenő csónakig s görcsösen fogódzott annak
                        párkányába, de ugyane pillanatban egy iszonyu tömeg csapta kétfelé a
                        hullámokat s a csónakot egy erőszakos rántás recsegteté meg s majd­nem
                        felboritá, s két, nem emberien hangzó hörgő jajkiáltás hangzott végig az
                        Oceán vissz­hangos hullámsikján s a vadul maga elé meredő Juanra
                        hátraszegezett fejjel két halálban megtörő üveges szem bámult, a hullámok
                        pedig köröskörül vérfényben piroslottak.</p>
                    <p>Gyorsan emelé be Juan a még mindig görcsösen a csónak párkányába kapaszkodó
                        Pedrot! De csak Pedro testének felső része volt ez! Mert alsó testrésze a
                        mellközéptől egyetlen egy harapással - mintha csak bonczkéssel választották
                        volna el - volt elharapva s e csonka testtömbből patakzott a vér, pirosra
                        festve a világló, átlátszó tengert.</p>
                    <p>Juan terve tehát sikerült. Észrevéve a szorosban a czápát, ennek falánkságára
                        alapitva tervét, lopta el Pedro csónakát, hogy ez uszva menjen át a
                        tengerszoroson! Megszabadult tehát vetélytársától, minden gyanu, minden vád
                        nélkül. De iparkodott is sebes evezőcsapásokkal menekülni e helyről, ki, a
                        dagadozó, sötét tengerre, mert a telhetetlen szörnyeteg prédaéhesen
                        emelkedni kezdett ujra a mélyből, hogy a csónakot üzőbe vegye, mert rengeteg
                        gyomrának Pedro háromnegyedrésze még csak meg sem kotytyant.</p>
                    <p> </p>
                </div>
                <div type="chapter">
                    <head>
                        II. Egy pillantás a nagy mindenségbe.
                    </head>
                    <p>Minden egyede a természetnek a viszonyokhoz és körülményekhez alkalmazkodik,
                        mert csak igy állhatja meg helyét diadalmasan a létérti küzdelem harczában,
                        mely nem egyéb, mint a táplálék megszerzése s az „én”-nek, az életnek
                        megőrzése és biztositása. Az ausztráliai barna Csőröndnek (Ornythurunxus
                        paradoxus) lábain például uszóhártyák vannak benőve, épp olyan széles csőre
                        van, mint a kacsának, kitünően uszik, bukik, de szárazra jőve, itt is elég
                        gyorsan és ügyesen futkároz s keresgél; épp igy a hód is, amely ama
                        mesterséges lakokat s gátakat épiti fából, ha megriasztatik, a viz védő
                        mélységeiben keres rejtekhelyet, a vidrával, bizampatkánynyal, több
                        effélékkel egyetemben; sőt még a madarak közt is vannak egyesek, melyek nem
                        vizi, vagy mocsár-madarak, hanem éneklők - minők a Vizi buka (Cinclus
                        aquati­cus), mely, ha megpillant egy rovart, vagy férget a tiszta vizü
                        forrás, vagy tavacska fenekén a viz alatt mászkálni, villámgyorsan lebukik s
                        ép oly könnyüséggel futkos a vizek fenekén, kukaczok után keresgélve, mint a
                        szárazföldön. A valódi kétéltüek (Amphibiae) szintén a vizi és szárazföldi
                        existencziára teremtvék s tagjaik ugy vannak alkotva, amint kétéltü életük
                        megkivánja. De a viszonyok és körülményekhez alkalmazkodás a fókaféléknél
                        dokumentáló­dik legkézzelfoghatóbban, mert a fókák valaha teljesen
                        szárazföldi állatok valának, de a külön­féle földforradalmak és alakulások
                        által tartózkodási helyeik nagyrészben viz alá merül­tek. Ez okból
                        végtagjaik lassanként megnyultak hátrafelé, benőttek uszóhártyákkal, füleik
                        összeszorultak, megkurtultak, az orrlyukakkal egyetemben annyira, hogy viz
                        alá merülve, ezeket légmentesen képesek elzárni s minthogy főelemük s
                        tartózkodási helyük a viz lett, ebben sebesen, ügyesen, mig a szárazon
                        ügyetlenül, lassan mozognak. A mult században a Fertőben fogott Hany Istók
                        is valaha egészen rendes alkatu csecsemő volt, de szivtelen anyja a Fertő
                        mocsaras részébe tette ki, hogy szabaduljon tőle. A gyermek nem fult a
                        vizbe, nem veszett el, hanem valóságos vizi lakóvá fejlődött. A rendes
                        emberi tagok átidomultak, vissza­fejlődtek, oly alakura, amint a viszonyok,
                        körülmények megkivánták, azaz: a haj helyett csak kemény, rövid serte-forma
                        ágaskodott fején, fülei megkurtultak s a halljárat megszükülve, a viz alá
                        bukáskor azonnal légmentesen bezáródott; szemei merevek, mozdulatlanok s
                        kemé­nyek lettek, mint a halé, azaz alkalmassá a vizek setétjében a látásra,
                        kezein s lábain uszó­hártyák nőttek s a lábak békaformán megnyultak, kifelé
                        görbültek, az ujjak elvékonyultak s meguszóhártyásodtak; bőre pedig kemény,
                        mondhatni olyan külemü lett mint a halpikkelyzet, szemfogai s metszőfogai is
                        hosszuk, élesek lettek, mint a vidráé a gömbölyü halformájuvá alakult
                        szájban. Beszélni, gondolkozni nem tudott, hanem vágyait, szükségleteit csak
                        morgás, nyafogás s nyöszörgéssel fejezte ki; járni lassan, csak négykézláb
                        tudott, de a vizben gyorsas s csudálatos zegzugos szökellések közt uszott
                        tova. A halászok fogták ki e szörnyet a viza­fogókba keverődzve s a kapuvári
                        Esterházy kastélyban ujra emberré akarták nevelni. Ter­mé­szetesen idővel
                        ujra visszafejlődött volna az emberi élet s szokások viszonyai közt emberré,
                        - azaz a körülményekhez alkalmazkodva, tagjai ujra ezekhez idomultak volna,
                        de sikerült neki megszökni s többé nem lehetett megkeriteni. Plinius, az
                        ó-kor természettudósa szintén leir egy ehhez hasonló meseszerü esetet, de
                        oly sok valótlansággal és homálylyal keveri össze az igaz­ságot, hogy nem
                        lehet adataira bizvást támaszkodni. Igy állitja, hogy: „egy anya elvesztvén
                        fiát, csak sok év elteltével találta meg ujra és pedig halászat közben.
                        Tudniillik bóditóval kevert halétket szórt a tengeröbölbe, s egy alkalommal
                        a bódult halak közt egy csudálatos, emberalaku tengeri szörnyet is látott
                        megrészegülve, féleszméletlenül a hullámok hátán eviczkélni, kiben egy
                        anyajegyről még kicsi korában elveszett fiára ismert. Az anya kifogta és
                        hazavitte fiát, s különféle gyógyfürdők és növényekkel, ujra visszaadta
                        emberi alakját; lelkét és értelmét pedig erős boroknak és szeszeknek gyakori
                        itatása által adta vissza.”</p>
                    <p>Tehát csak a viszonyok és körülményekhez alkalmazkodás fejti meg azt, miért
                        van egyik-másik állatnak körme, szarva, patái, hatalmas fogsora, agyarai,
                        orrmánya; miért gyapjas, vagy hosszu szőrü egyik, miért csupasz, vastagbőrü
                        a másik; miért vannak egyiknek-másiknak eltérő alakja, csontszerkezete,
                        különböző alaku életszervei a másikétól? Azért, mert csupán ezek segélyével
                        tarthatja fenn magát, szerezheti, s emésztheti meg tápszereit, amelyek mások
                        és mások a szerint, a minő az egyedek szervezete; de ezekkel védi, óvja
                        magát ellenségeitől és az időjárástól is egyiránt, és egyuttal ezek azon
                        ismertető jelek és kiinduló pontok, amelyek segélyével az összes
                        élőlényeket: országokba, rendekbe, osztályokba, csoportokba, családok, fajok
                        és válfajokba oszthatjuk. Drága jelek ezek, mert csakis ezek segélyével
                        tudják a tudósok egy-egy ismeretlen fajnak hová tartozandóságát
                        megállapitani, vagy számára uj rendet, csoportot alkotni.</p>
                    <p>Igy a gerinczes állatok második rendjét a madarak képezik, amelyek szintén
                        életviszonyaik és a körülményekhezi alkalmazkodás folytán, birnak első
                        végtagjaik (karok vagy lábak) helyett szárnyakkal, amelyekkel repülhetnek a
                        légürben tetszés szerint, de viszont a földön is nagy könnyüséggel
                        mozoghatnak.</p>
                    <p>A repülés, már az ó-korban is a mérhetetlen csudálat tárgya volt, s ezért
                        egyes népek a madaraknak még különös varázserőt is tulajdonitottak, de ezzel
                        a csudálattal az az örökké kinzó vágy is epesztette s epeszti ma is az
                        emberiséget, vajha a repülés tudományát is el­sajátithatná, hogy repülhetne
                        tetszése szerint, nem korlátozva szél, ellenkező légáramlatok, a föld vonzó
                        ereje által, oda, hová vágyai viszik.</p>
                    <p>Daedalus legendája minden korban talált követőkre, kik tanulmányaikkal a
                        repülés s a lég­benjárás mesterségét akarták megfejteni. Egymást követték a
                        különböző alkatu, szerkezetü léghajók, repülőgépek, szállernyők, de
                        hiábavaló volt minden kisérlet. A legkomplikáltabb gép is csak azt érte el,
                        hogy felszállott ugyan, de azután csak arra ment, merre a mozgó lég­réteg, a
                        szél iránya vitte. A legóriásibb nagyságu léghajók is kormányaik, evezőik
                        daczára, nem birtak az egyszerü légáramlat ellen küzdeni, mig a legkisebb
                        madár is odamegy, a hová akarja. Próbálták a léghajók, s repülőgépek alakját
                        a halak és madarak alakjára késziteni; s valami csekély javulást észleltek
                        ugyan, de azért a kérdés megoldatlanul maradt és megoldat­lanul is marad
                        mindaddig, mig csak éppen olyan gépet nem tudnak késziteni, minő a madár
                        alakja, szervezete, kivül-belül egyaránt; - sőt talán még ekkor sem, mert
                        hol van az az emberi tüdő, amely kibirja azt, amit a kondor (Vultur
                        sarcoramphus gryphus), midőn egyszerre, minden átmenet nélkül a tropikus
                        izzó légkörből a Cordillerák jégrégióin is tul 10.000 lábnyi magasba száll,
                        perczek alatt átszegte a földgömb valamennyi hőmérsékletét, valamennyi
                        ég­hajlatát, forrót, közepest, hideget, jegeset egyszerre? A kik a
                        léghajókon már felemelkedtek oda, hol a lég ritkulni kezd, azoknak orrukból,
                        szájukból s füleikből a vér csörgedezett; Humbolt pedig látott kondorokat a
                        Cotopaxi tetejéről mérve 20.000 láb magasan lebegni. Miféle emberi tüdő
                        birná ki a fecske röptét, mely egy óra alatt 80 órányit halad, vagy a
                        Fregatt madár (Tachypetes aguila) repülését, mely Senegálban reggeliz,
                        Amerika partjain ebédel s az Ind-oczeán hullámaiban keresi vacsoráját? De
                        mindezektől eltekintve, a repülés titka nem a madár szárnyaiban, hanem
                        szervezetében: légtömlőiben, csontjaiban, tollaiban s mell- és
                        szárnyizmainak elérhetetlen kitartó erősségében rejlik s azon tehetségben,
                        mely szerint a madarak magukat könnyüekké s nehezekké tehetik a szerint, a
                        mint több, vagy kevesebb levegőt bocsátanak az e czélra szánt tömlőkbe.
                        Azért hiába utánozza az ember a madár szárnyait, hiába utánozná szervezetét,
                        mert azt az erőt, mi a madár mell- és szárny-izmait fesziti, meg nem
                        szerezheti soha! Hiába tanulmányozza a repülés theoriáit Pechtl, Ext, Nier,
                        stb. hypothezisei szerint - az ember, mint a madár, nem fog tudni repülni
                        soha!</p>
                    <p>De hát miért nem? Hisz vannak emlősök, gyikok, békák, halak is, a melyek mind
                        repülnek! Erre a miértre megfelelnek az előbbiek s megfelel a madártest
                        alkata. Ugyanis a madár test­alkata nem hajó, a melynek evezői a szárnyak,
                        kormánya a kiterjesztett fark, mint hitték jó ideig, hanem valóságos
                        léggömb, a melyet tetszés szerint tölthet meg léggel. A repülés tehát a
                        fizikának azon az archimédesi elvén alapul, hogy: „minden test annyit veszit
                        sulyából, a mennyit az általa kiszoritott levegő nyom.” Ugyanis a madaraknál
                        a hasür az, a mi az emlősöknél a mellüreg és ez az ür, a légczellákkal
                        egyetemben, a ki- és belélekzésnél tetszés szerint levegővel tölthető meg; e
                        mellett csontjai s tollai is, miután üresek, szintén levegővel tölthetők
                        tele (az emlősöknél, embereknél, sőt egyes szárnyas fajoknál velővel vannak
                        telve a csontok). Csakis e szervezet mellett lehető az, hogy ha a légbe akar
                        emelkedni, könnyüvé teheti magát, azaz megnagyobbitja térfogatát, mi által
                        viszonylagos testsulya kisebb lesz s ez által felemelkedhetik a nála
                        nehezebb levegőbe. Ha le akar szállni, megkisebbiti térfogatát, azaz
                        kiereszti a levegőt a légtömlők- és csontjaiból, mi által testsulya nagyobb,
                        de térfogata kisebb lesz az őt környező levegőnél. E csodás szervezet
                        mellett, önkénytelenül is bámulnunk kell azt a csodálatos szerkezetü
                        mechanizmust, amely a madár akaratával oly egyezőleg, oly villámgyorsan
                        működik. Nem erőlködik, nem tétováz, hanem ha a földön lévő madár föl akar
                        repülni, abban a pillanatban felemeli őt a felhők közé s egyuttal
                        szabályozza, ritkitja, süriti a madár testében levő levegőt, amint ezt a
                        szállás, emelkedés szükségessé teszi s felhasználja a ritkitásra a test
                        melegét s igy összemüködik a mell izmaival, ha ezek összehuzódnak, a lég
                        kinyomódik, ha ezek kitágulnak, a lég betódul a tüdőkbe s igy a legsebesebb
                        repülés közben végezve lesz a lélegzés munkája is, amely viszont a vérforgás
                        munkáját táplálja. Ha tehát mindent utánozni lesz is képes az emberi
                        tehetség, ezt a csodás mechanizmust meg se fogja tudni közeliteni, a nélkül
                        pedig a szárnyak nem egyebek, mint olyan gőzgépek, a melynél hiányzik a két
                        éltető elem: a tüz és a viz!</p>
                    <p>Ez az az óriási különbség, amely a madarak és denevérek, a repülő emlősök,
                        gyikok, békák és halak repülése között van s a miért ez utóbbiak repülése
                        tulajdonkép „repülésnek” nem is nevezhető, mert nem áll egyébből, mint a
                        „magasbóli leszállásból”: igy a malabari Taguan (Sciurus Pataurista), a
                        Czukor Evetke (Petaurus cinereus), a Repülő Egér (Acrobates pygmaeus)
                        Ausztráliában. Négy lábaik között pötyögősen álló s kifeszithető
                        bőrlebbenynyel birnak, a melyet, midőn 10-15 öl magasról leugranak,
                        szétfeszitenek s ez által lassan, minden ütődés nélkül érnek le a földre, de
                        felszállni már nem birnak. Ilyenek még: az Ázsiai Sárkánygyik (Draco
                        Volans), mely oldalain, mig a Repülő béka (Racophorus Rheinwardtii) lábujjai
                        között bir ilyen szétfeszithető széles hártyákkal, s igy bátran szöknek le
                        bármily magas­ból is a rovarok után, mert e széles bőrredők és hártyák,
                        kifeszitve ellentállnak a levegő­nek és mint egy szállóernyő, fentartják s
                        csak lassan engedik a földre hullani őket. Ezt különben a mi Evetkénk is
                        megteszi, mert akárhány vadász láthatta és láttam magam is többször, hogy
                        8-10 öl magas fáról minden fontolgatás nélkül szökött le a földre, de az
                        ugrás közben dus farkát lengette s ez fentartotta őt szintén, mint valami
                        szállernyő. A repülő-halak (Trigla volans) repülése tulajdonképen csak
                        egy-egy ugrás. Ha nagyobb hal üldözi őket, felugranak a vizből és az
                        oldalukon levő szárnyforma nyulványnyal, mig ez nedves, valamivel kissé
                        tovább fentarthatják magukat a légben, mint az ugrás következtébeni lódulás
                        és esés által, s ez a szökés mindössze csak 3-4 méter távolnyi, s ekkor ujra
                        a vizbe esnek. Sőt még a denevérek is messze állnak a repüléstől; mert ezek
                        repülése sem az a szép, biztos, öntudatos, uszás forma lebegés, mint a
                        madaraké, hanem gyors, szabálytalan lebbegetése a röphártyával bevont mellső
                        tagoknak. A denevérek nem tudnak fölszállni a földről. Hanem, ha a földre
                        esnek, felmásznak valami magasabb helyre, s ott elbocsátva magukat - az esés
                        közben terjesz­tik ki szárnyaikat s csak igy képesek ezek gyors csapkodása
                        által magukat fentartani a légben - azaz a mozgásba jött léghullámok által
                        magokat ide-oda löketni és széles, öblös szárnyaikkal a légrétegekre
                        támaszkodni. Ha a denevérek egyik szárnya kilukad, szálldogálásuknak vége
                        van, mert nem képesek a léghullámokra támaszkodni, lyukas szárnyuk
                        áteresztve a levegőt, nem képes ennek ellentállni, mig a madár, ha hiányzik
                        is pár toll szárnyaiból, képes repülni, mert léggel telt teste fentartja őt
                        s a csapkodás által előidézett légáramok pedig előre viszik - bár valamivel
                        lassabban, mint ép szárnynyal, mert a szárnyak csapkodása már nem oly
                        egyenletes.</p>
                    <p>Bámulnunk kell tehát még a legkisebb madárnál is azt az óriási izomerőt, mely
                        a szárnyakat oly folytonos mozgásban tudja tartani. Minél nagyobb valamely
                        madár, annál magasabbra képes szállani, s annál kevesebb szárnymozgást kell
                        tennie neki. Igy az igen kis madaraknál a repülés szerfelett gyors és sok
                        szárnycsapásból áll, mig egy-egy sas vagy keselyü szinte mozdulatlan
                        szárnyakkal látszik méltóságosan uszni a levegőben, néha-néha csapva csak
                        egyet szárnyaival. Mert a madár, repülése közben, mindkét szárnyával
                        egyenletesen csap a levegőre, és mivel a szárnyak egy gyengén domboru
                        felületü, de egyenletes sikot képeznek, melyeken a levegő át nem törhet, igy
                        a levegő hátranyomatik, de rögtön egyenletesen vissza is hat, azaz
                        visszanyomul előbbi helyére s a madarat, mintegy előre löki abban az
                        irányban, melyben szárnyait mozgatja, s e haladásában nagy segélyére van
                        hegyes csőre, hosszas, karcsu teste, a melyek szinte hasitják, metszik
                        előtte a levegőt. Mennél nagyobb a szárny, annál több levegőt képes egy-egy
                        csapással hátra tolni, s mennél nagyobb tömegü e levegő, annál távolabbra
                        löki előre a madarat. Ez az oka tehát, a miért a kis madarak olyan gyorsan,
                        a nagyok oly ritkán lebbentik szárnyaikat. A repülés csak akkor nyeri azt az
                        egyöntetü, lengőn uszó haladást, mikor a szárnyak munkája: a csapkodás s a
                        mellizmok reflexműködése egyen­letessé, rhytmikussá kezd válni a
                        légrétegeknek a szárnyak csapkodásaival együttható hullám­zásával, azért a
                        repülés kezdete mindig szabálytalan, majd egyenlőtlenül aláhulló, majd
                        rézsut felfelé emelkedő, kissé bizonytalan csapkodásokkal, mindaddig, mig
                        csak a szárnyak, a lég­réteg, a testben levő levegő feszitő működése
                        egymással együttható, rhytmikus munkába nem jönnek. A szárnyakkal ellenkező
                        mozgást végez a fark. Ez repülés közben ki van terjesztve, s mint a hajónál
                        a kormány, ugy a repülésnél is az irányt ennek mozgása adja meg.</p>
                    <p>Hosszu volna a repülés theoriáját szigoru tudományos alapokon a maga
                        egészében, például csak a Pechtl-féle hypothesis szerint is kifejteni, a
                        minek rövid kivonata különben is az, hogy a szárnyak mozgásai gyorsaságuknál
                        fogva tévedésbe ejtik a szemlélőt, mert, bár egyönte­tüek­nek látszanak, de
                        mégsem azok, mert az egynek és egyenleteseknek látszó csapkodások nem egy és
                        egész ütések, hanem: teljes, fél, negyed, nyolczadütések is, a melyeket
                        szabad szemmel követni, s megfigyelni lehetetlen, ellenben a pillanatnyi
                        fotografia segélyével pom­pásan meg lehet örökiteni, de csak egy különös
                        készülékkel. E készüléknek egészen puska formája van, a melyen az agyhoz
                        közel, revolver-formán, egy forgó korong van elhelyezve, tizenkét vagy hat
                        lyukkal. E lyukak mindegyikébe egy igen fényérzékeny, teljesen kész fel­vevő
                        lemez van alkalmazva. Most az illető észlelő reá irányozza a repülő madárra
                        a gépecs­két, - megczélozza vele - s megnyomva egy gombot, a korong - a
                        szerint, a minő másod­perczes forgó gépezete van) oly gyorsan forogni kezd,
                        hogy a kiválasztott (megczél­zott) madár szárnyainak minden csapását képes a
                        lemez magába venni - igy még azon villámgyors negyed- és nyolczadcsapásokat
                        is, melyeknél a szárny szabad szemmel nem követhető és észre nem vehető,
                        gyors csapást és kevés hajlást végez. Hogy az ilyen pillanatnyi fotografiák
                        minő hallatlan gyorsan örökitik meg a mozzanatokat, legjobban bizonyitja az
                        is, hogy leg­ujabban lefotografálták a villámczikkázásokat, s kimutatták,
                        hogy ezek nem oly czikkczakko­sak és szögletesek, mint a hogy látjuk,
                        rajzolják, s ujabb ideig hitték őket, hanem éppen olyan gömbölydeden,
                        csavargósan kacskaringósak, csergedezők, mint a mappákra rajzolt patakok és
                        folyók ábrái - pedig a villámszikra egy másodpercz alatt 60.000 mértföldet
                        halad!</p>
                    <p> </p>
                </div>
                <div type="chapter">
                    <head>
                       Parforce vadászatok gépárdokkal.
                    </head>
                    <p>A parforce vadászatok legkedveltebb mulatságait képezték nemcsak a régmult
                        időkben, hanem még ma is az ind-, arab-, persa- és maroccói fejedelmeknek és
                        szultánoknak, valamint kedveltek e vadászatok nálunk is Európában, mert
                        ezeken a csaholó falka nyomában vágtatva, átérezhetni a lovaglás és vadászat
                        gyönyöreit, izgalmait egyaránt, e mellett a nő- és urlovasok­nak terük és
                        alkalmuk nyilik merészségük, ügyességük teljes kifejtésére a lovaglásban.
                        Csakhogy a keletiek - mint mindenben - ugy ebben is a végsőig fokozzák az
                        izgalmat s gyönyört és igy a vadászhevélyt is a legmagasabbra csigázzák az
                        által, hogy a kopófalkát gépárdokkal helyettesitik, melyek az egyszerü
                        kergetés, hajszolás s körülfogás helyett, rava­szan és ügyesen, csuszva,
                        mászva, közelitik meg a vadat oly távolságra, hogy azután pár szö­késsel,
                        vagy rövid irammal, mellette teremve, torkon kaphassák, vagy talpaikkal
                        leüthes­sék.</p>
                    <p>A ki átérezte már az agarászat, vagy a róka- és szarvashajsza izgalmait és
                        hevélyeit, az két­szeresen kell, hogy érezze a vadászlázat, annál az
                        érdekes, kétszeresen jobban izgató jelenet­nél, midőn a szelid gépárd, maga
                        fölhajtja, meglepi, kergeti és végre elfogja a vadat. Mert az agarak s a
                        róka- és szarvas-kopók hajtása s a vad nyomain iramlása, valóban egyforma és
                        egyhangu mindaddig, mig a halálig kifárasztott és agyonzaklatott vadat körül
                        nem foghatják és le nem fülelhetik, - ahhoz képest, amint a gépárdok lepik
                        meg csellel, furfanggal, ügyes­séggel és erővel a kiszemelt vadat s ejtik
                        zsákmányává a vadásznak.</p>
                 
                    <p>Mint fentebb emlitettük, Indiában, Persiában, Maroccoban, Abyssiniában s
                        Ázsia több tarto­má­nyában ma is a legnagyobb előszeretettel üzik a
                        gépárdokkal a parforce vadászatot és hogy ezt nálunk is mily könnyen meg
                        lehetne honositani s mennyire izgalmassá és érdekessé tenné vadászatainkat,
                        az az alábbiakból eléggé ki fog tünni, egyetemben azzal, hogy a gépárdok
                        tartása, gondozása sem igényel több gondot, fáradtságot, mint
                        vadászkutyáinkké; e mellett ép oly szelid, hű, ragaszkodó állatok, mint
                        emezek. Az pedig, hogy a velük való vadászat mennyi­vel izgalmasabb,
                        érdekesebb, mint vadászebeinkkel, azt Van Arkel d’Ablaing követ­kező
                        leirásából mindenki megitélheti:</p>
                    <p>„Mindenki tudja, hogy még a legneszesebb vadak is jobban bevárják a kocsit,
                        lovast, mint a gyalog embert, igy én is két kisérővel, könnyü két kerekü
                        talyigára ültem, melyet ökrök huztak; e talyigán három gépárd is volt
                        velünk, melyeket könnyü nyakravalóval kötöttünk a talyigához, de ezen kivül
                        még derekukon is át voltak kötve egy vékonyka övvel, melynek sziját az egyik
                        kisérő tartotta. A gépárdok fejére s szemére egy-egy könnyü bőrsapkát
                        húztunk, hogy idő előtt ne törjön ki vadászszenvedélyük, s hogy csendesen
                        viseljék magukat. Lassan haladtunk előre a talyigával, melynek oldalai nem
                        voltak, egy gyapotföld szélén, midőn a hajtók egyike egy gazellacsapatra
                        figyelmeztetett, mely körülbelül 300 lépésnyire békésen legelészett. Mi s a
                        két hajtó a talyiga hosszán ültünk s igy az ökrök némikép el­takartak
                        bennünket; kissé oldalt tértünk ki, hogy egy vonalba jussunk a gazella
                        nyájjal s igy sikerült azt majd jó 600 lépésnyire megközelitenünk. Ekkor
                        hizelgő-szavak és czirógatás közt, levettük az egyik gépárd sapkáját, s
                        intéssel figyelmeztettük a vadra, miközben kötelékeitől is megszabaditottuk.
                        Az okos jószág értette már miről van szó, mert mihelyt sapkáját levettük,
                        azonnal szétnézett minden irányban, s megpillantva a gazellákat, felébredt
                        egyszerre egész vadász-szenvedélye, s oly könnyedén, kecsesen csuszott le a
                        talyigáról, hogy legkisebb neszét sem hallottuk. Most kezdetét vette egyike
                        azoknak a látványoknak, melyek a vadásznak minden csepp vérét forrongásba
                        hozzák, s izgatottságát a vadászláz tetőpontjára csigázzák. A gépárd karcsu
                        testét lehetőleg elnyujtva, egészen a földre lapulva, gyorsan, de
                        nesztelenül közeledett a gazellák felé. Szemét mereven ezekre irányozta, s
                        minden mélyedést, kisebb bokrot és nagyobb fűcsomót ügyesen felhasznált,
                        hogy magát födözze, ami sikerült is neki, mert a gazellák mitsem sejtve,
                        nyugodtan legelésztek; még a ritkás füvü helyen sem vették észre, mert itt
                        is a csodával határos módon tudta alakját elnyujtani, s egészen a földhöz
                        lapit­ani. Gyorsan kuszott előre, mint az árny s az éleshallásu gazellák, -
                        melyek még a fü zörgésé­re is megriadnak, - ezuttal nem hallottak semmit.
                        Mikor 30-40 lépésnyire ért hozzájuk, mint a kieresztett rugó, villámgyorsan
                        felszökve, néhány gyors ugrással a nyáj között termett, s megragadott egy
                        nőstényt, melyet előre kiszemelt magának... de ez kiragadta magát fogai
                        közül, s az egész nyáj őrült futásnak indult. A gépárd gyönyörü szökésekkel,
                        közvetlen a nőstény mellett rohant, s vagy 200 lépésnyi iram után, torkon
                        kapva, talpával leütötte, s ekkor megrázva, a jövő perczben mohón itta a
                        kiömlő vért, hosszu kortyokban. Ekkor lovainkra kaptunk s oda érve, a hajtók
                        egyike felvágta az állat torkát, s vérét kanálba felfogva, a gépárd­nak
                        adta. Midőn megitta, sapkáját ujra a szemére huzták, s az állatot talyigához
                        kötötték. Egy mimosaliget szélén haladva, ujra egy gazellanyájra bukkantunk,
                        mely a dús legelőn több apró csapatra szakadozva, legelt. Itt egyszerre mind
                        a három gépárdnak levettük sapkáját s meg­veregetve hátukat, mindhárom
                        figyelmét a nyájakra irányoztuk. Egyik a másik után csuszott le a szekérről
                        s mindegyik külön-külön kiválasztotta a maga csapatját. Azt se tudtam,
                        melyi­ket nézzem, melyiket bámuljam; de a gazellák neszt fogtak valamitől s
                        egyszerre szélsebesen futásnak iramodtak. Erre a gépárdok hatalmas
                        szökésekkel rohantak utánuk; mi sem birtuk már tovább kitartani, hanem
                        örömrivalgással vágtattunk a futók után! A legelső gépárd, hatalmas
                        szökéssel a csapat közepébe vetette magát s ott egy gazellát torkon kapva,
                        pár perczig hurczoltatta magát, de két gyors talp csapása alatt összeroskadt
                        az áldozat; mikor a második a futó csapat közé szökött, az amugy is megriadt
                        gazellák kétségbeesett oldalugrást tettek s a csapat e formán szakadozni
                        kezdett; ez a váratlan mozdulat annyira zavarba hozta a gépárdot is, hogy
                        néhány tétovázó ugrást téve, elhibázta a rohamot, mire nem is üldözte tovább
                        a kiszemelt prédáját, hanem morogva, kurrogva, rosszkedvüen, szinte
                        szégyenkezve tért vissza... De a harmadiknak iramja gyönyörü volt!
                        Szélsebesen, nagy szökésekkel rohant utánok - mi is elragadtatva a sebes
                        vágtatás izgalmaitól, buzditó kiáltásokkal sarkaltuk vadászvágyát, mi ugyis
                        a tetőpontra emelkedve, csillogó, égő tekintetéből sugárzott elő. Minő
                        izgalmas vágtatás volt ez a gyönyörü vad nyomában. Mennyire felülmulta ennek
                        és az előbbinek izgalma, gyönyöre, azokét a vadászatokét, mikor otthon a
                        csaholó falka nyomában egy róka vagy szarvas után vágtattunk! Végre egy
                        szökkenéssel a csapat között termett, a másik pillanatban már egy erős
                        himmel tusakodott, de egy talpcsapása megszéditette ezt is és torkát
                        összeszoritva, a földre rántotta, kevés ide-oda szökellés között.”</p>
                   
                    <p>Van Arkel d’Ablaing ezen leirása csak megerősiti azt, hogy ez a vadászat
                        sincs nagyobb nehéz­séggel egybekötve, mint a kutyákkal való vadászatok és
                        hogy honunkban épp oly sikerrel tudnak vadászni, mint hazájukban, az kitünik
                        azon próbákból, melyeket e czélból tettek: Igy I. Lipót két gépárdot kapott
                        a török szultántól ajándékba, melyek a Bécs melletti vadászatokon annyi
                        ügyességet fejtettek ki, hogy a vadászat végeztével a vadásztársaság annyira
                        elfeledkezett az akkori szigoru és feszes illemszabályokról, hogy a
                        visszatérő gépár­dokat tapssal és örömriadallal fogadta és „hizelgő
                        kérdéseket intéztek” egészen elfeledkezve magukról, a császárhoz; 1842-ben
                        Waldemar porosz herczeg vadászott fényes sikerrel Spandau környékén, szintén
                        két vadász-gépárddal; a teljesen sikerült kisérletekből csak a legujabbakat
                        emlitem fel: Vicomte D’Abry-nak jelenleg is van egy gépárdja, mely, mint a
                        kutya kiséri s nyulakra rendesen ezzel vadász vierzoni birtokain; 1882-ben
                        két izben tettek Scotiában a dúsgazdag és hires sportman-ek, Esquire Collary
                        és Daumont-Coll kisérleteket egész sereg érdeklődő társaságában s e
                        kisérletek fényesen sikerültek; a belga Grammont-Omeer gróf szintén többször
                        vadászott birtokain gépárdokkal, valamint Perpignanban Clossy Mende marquis
                        is.</p>
                    <p>Hogy minő becsült, keresett és értékes vadászati tényezők a gépárdok, s minő
                        élvezetes velük a vadászat, azt nemcsak a régi korból vett adatok
                        bizonyitják, melyek szerint: a mongol fejedelmek, midőn egy-egy nagyobb
                        vadászatra egyesültek, néha 1000 drb gépárdot vittek magukkal; Barbáró
                        József utazó 1474-ben egy örmény fejedelem udvarában százat látott gyönyörü
                        palotákban, fényes szolgaszemélyzet által gondozva; az öreg Gessner Konrád,
                        két gépárdot ir le, melyekkel egy franczia király az ő idejében szintén
                        nagyon szeretett vadászni, e mellett Heuglin, Hartman, Decken is
                        megerősitik, hogy Abyssiniában, Maroccoban, Nubiá­ban szintén a legrégibb
                        időktől fogva a legnagyobb becsben álltak a vadász-gépárdok - hanem erre
                        példát szolgáltat jelen korunk is, mert ugy Indiában, Persiában, mint
                        Afrikában még ma is legkedveltebb a vadászat gépárdokkal; sőt ezt nemcsak a
                        fejedelmek és gazdagok üzik, hanem a szegényebb seikek, s beduinok is, kik
                        minden hosszas előkészület nélkül, tevéik, vagy lovaik hátára maguk mellé
                        veszik, s megpillantva a gazellákat, és antilopokat vagy egyéb vadat,
                        egyszerüen reáeresztik, s mikor a gépárd megtámadja ezeket, ők is utána
                        vágtatnak, s az áldozat vérével jutalmazzák.</p>
                   
                    <p>Az a föltevés határozottan téves, hogy a gépárdok veszélyes ragadozók, s
                        vadságuk felébred­het és akkor megtámadják gazdáikat; szóval, hogy félni
                        lehet tőlük, mind a többi szeliditett fenevadaktól, melyeknek szelidsége
                        csak bizonyos ideig, s bizonyos határokig tart, még azon személyekkel
                        szemben is, kiket ismernek - igy rendes vadászatokra nem alkalmasak
                        stb...</p>
                    <p>Egy betanitott, szelid gépárdtól sem gazdája, sem az idegen nem félhet
                        jobban, mint egy kopó­tól és agártól! Jó indulatu, szelid természete mellett
                        bizonyit ugy származása, mint viselkedése.</p>
                    <p>A gépárdok nem macska faju ragadozók, melyeknek vadság, vérszomj, ravaszság a
                        főtermé­szetük, hanem a macska- és a kutyafajok közt álló középszármazékok -
                        s fajtájuk, mintegy összekötő kapocs e két család között. A ragadozók
                        (Carnivora) rendjében a macskák (Felis) családjában egészen különálló
                        alcsaládot vagy osztályt képeznek, mint nevük: Cynailurus (kutyamacska)
                        mutatja. Mert igaz, hogy fejük s hosszu farkuk macskaszerü, de magas lábuk
                        be nem huzódó, elkopott körmük, (a macskafajoknál a hosszu, hegyes köröm
                        behuzható s kinyujtható bizonyos idegek működése folytán s ez védi az
                        elkopástól - de a gépárdoknál ezek az idegek oly erőtlenek, hogy a köröm
                        folyton kitolul s igy - mint a kutyáknál rövid, vastag s félig el van
                        kopva), valamint egész alakjuk annyira reá vall a kutyára, hogy fél kutyának
                        fél macskának tarthatjuk. Mindamellett a kutya barátságos, ragaszkodó, hű és
                        szelid természeté­ből sokkal több van bennük, mint a macskáéból és
                        szemfoguk, valamint szemüknek nyilt, okos, értelmes és ragaszkodó tekintete
                        egészen a kutyára vall. A gépárdoknak eddig három­féle válfaját ismerjük,
                        bár egyes természettudósok mind a három válfajt egy fajnak tartják; de a
                        köztük levő szinkülönbségek sokkal élesebbek, hogysem valamennyit egy név és
                        egy válfaj alá lehessen sorozni. Igy az ázsiai gépárd, vagy a hogy hazájában
                        nevezik Tsita (Gueparda jubata) magas, karcsu, rövid, széles füllel, kissé
                        nyult koponyával, szemcsillaga gömbölyü, szőre kivált a háton, nyakon
                        hullámos, göndör, alapszine igen világos sárgásszürke, fekete és barna
                        foltok tarkitják még hasán s farkán is és csak ennek végén olvadnak néhány
                        gyürübe össze. Hossza kinyujtott farkával együtt 1 m. 69. cm., magassága is
                        circa ennyi. Az afrikai vadászgépárdnál (Cynailurus guttatus), melyet
                        Fahhadnak neveznek, az alapszin majdnem narancssárga, de hasa fehér, nincs
                        foltokkal tarkázva s a hát- és oldalfoltok is nagyobbak, élénkebbek a
                        csitáéinál s farka gyürüzött. Sörénye nincs, hanem szőre simán fekszik. A
                        foltos gépárd (Gueparda Soemmerringii) szine még élénkebb, de foltjai
                        kisebbek a fahhadéinál. A csita Délnyugat-Ázsia lakója, mig e két utóbbi
                        csakis Afrikát lakja s csapdákban tőrökkel, vermekben fogják, vagy fiaikat
                        nevelik fel. A vén gépárdok is aránylag nagyon hamar szeli­dül­nek a
                        fogságban s megszelidülve, teljesen levetkőzik minden vadságukat: szelidek,
                        nyája­sak lesznek gazdáikhoz s követik őket mindenhova akár a kutyák;
                        annyira jámborak, szó­fogadók, hogy ha vékony spárgával kötik meg bárhova
                        őket, még ezt sem rágják vagy szakitják el.</p>
                    <p>Minthogy vadon életükben is élelmüket azon módon szerzik, mint a vadászatnál
                        leirtuk, be­oktatásuk a lehető legegyszerübb és legkönnyebb. Igaz, hogy
                        oktalan bánásmóddal, heczcze­léssel, dühösitéssel el lehet rontani őket ugy,
                        hogy mordak, harapósak lesznek, de ez a leg­szelidebb kutyával is
                        megtörténhetik. Fára nem tud mászni, hanem a magas helyeket egy-egy ugrással
                        éri el; épp ugy fon, duruzsol, csakhogy hangosabban, erősebben hosszabban,
                        mint a macska, ezenkivül éles, elnyujtott füttyforma hanggal, vagy a kettős,
                        „Tshita” formán hangzó kiáltással fejezi ki érzelmeit. Szerfelett szereti,
                        ha kedveskednek, hizelegnek neki, ha meg­simogatják, vagy vakargatják.
                        Schlegel, Brehm, Courassier, Vandt, Four, Lille, Leiten, Wiener, Marsch,
                        Slooth, stb. tartottak a házuknál egészen szabadon gépárdokat, melyeket csak
                        éjjelre kötöttek meg. Egész nap a ház körül s a szobákban jártak-keltek; a
                        legkisebb gyermekekkel oly szeliden, örömest és vigyázattal játszottak, mint
                        a legszelidebb kutya; óra hosszáig el­hevertek a kályha vagy kandalló előtt
                        a szőnyegen s békével hagyták magukat ide-oda vinni. Nem volt még eset, hogy
                        a szelid gépárd gazdáját, vagy bárkit megmart vagy megtámadott volna, ha
                        vele szépen bántak; mindig egyforma nyájas, jókedvü s hiányzik belőle a
                        macska­félék változékony természete. A kutyákat, macskákat elüzi, megtámadja
                        ugyan, ha közelébe jönnek, de néhány harapás után békén hagyja, sőt idővel
                        meg is barátkozik velük - szóval csak jót és dicséretest lehet mondani
                        róla.</p>
                    <p>Élelmezése a lehető egyszerü, mert főtt hussal s tejbe áztatott kenyérrel s
                        efélével beéri; csak őszszel télen s kora tavaszszal kivánja meg a száraz és
                        jó meleg helyet. - Ha tágas, meleg helye van, hol eléggé mozoghat, ugy soká
                        kitart, de szük helyre zárva és hidegnek kitéve, el­betegesedik s elpusztul.
                        Daczára, hogy a vizfürdőtől irtózik, mégis a kényességig tiszta; egyet­len
                        egy balhát, vagy piszkot nem találhatni szőrén, sőt a legkönnyebben reá
                        lehet szok­tatni, hogy a szobában piszkot ne csináljon ugyannyira, hogy a
                        legfényesebb szalonban is tartható épp oly gond és aggodalom nélkül, mint a
                        legkisebb ölebecske.</p>
                    <p> </p>
                </div>
                <div type="chapter">
                    <head>
                     Egy öröklét hosszuságu óra.
                    </head>
                    <p>- Na, most csakugyan nem tudsz semmiféle kibuvó és kitéréssel meghátrálni e
                        szeretetreméltó támadás elől - kiáltá vigan a házigazda - s el kell
                        mondanod, hogy jutottál fiatal, üde arczod és harmincz éved mellett, ezen
                        bibliai patriarchai ősz hajadhoz?</p>
                    <p>E felszólitás egy karcsu, elegáns termetü férfiuhoz volt intézve, ki
                        csakugyan, daczára kétség­be nem vonható fiatalságának, tiszta galambősz
                        hajjal birt s kit már jó ideje, egy csinos hölgy szeretetreméltó
                        duzzogással, de égő kiváncsisággal unszolt arra, hogy mondaná el, mikép
                        jutott ősz hajához.</p>
                    <p>A társaság valamennyi tagjának, mintha csak villamszikra futott volna rajtok
                        végig, figyelme egészen fel lett keltve s ezzel együtt kiváncsisága is és a
                        sok kérésnek az illető ellent nem állhatva, megadni látszott magát.</p>
                    <p>- Tehát, ha kivánják, hölgyeim és uraim, - szólalt meg lekötelező mosolylyal,
                        - ám legyen, elmondom, de azután engem ne okoljanak, - tevé hozzá kissé
                        elkomolyodva, - ha kiván­csiságuk nem leend annyira kielégitve, mint a
                        mennyire felgerjesztve van.</p>
                    <p>A pompás teremben egyszerre csend lett, mindenki óvatosan bánt kanalával és
                        teás-csészéjé­vel, nehogy a zörgéssel egy hangocskát is elveszitsen a
                        történetből s csak a legyező halk, lomb­rezzenéshez hasonló suhogása
                        hallatszott, midőn az elbeszélés következőleg kezdődött el:</p>
                    <p>„Városunkban egy nagyszerü állatsereglet érkezett. A leggazdagabb
                        állatkertekben sem lehetett olyan pompás, válogatott szépségü és ritkaságu
                        állatokat látni, minők ebben valának s a rengeteg nagyságu főteret egészen
                        elfoglalták a kocsik és kalitok hosszu sorai, melyek egy óriási kört
                        képeztek, mikor pedig az óriási vászontetőt fölötte kifeszitették, az egész
                        egy óriási hyppodromhoz hasonlitott, melyből zavaros, tompa bőgés, orditozás
                        zaja hallatszott ki.</p>
                    <p>Ez éjjel a város lakói a tropikus zónák lakatlan erdői és vad tájaira
                        képzelhették magukat, mert az éj csendjében rezzentőleg, izgatólag hatott a
                        kedélyre az oroszlán mennydörgő orditása, a tigris komor bőgése, a párduczok
                        rekedt nyávogása, melybe bele-bele dörrent a medvék mély bömbölése, a viziló
                        süket orditása, az orrszarvu és elefántok dörgőn röfögő trombitálása és a
                        máskor oly nyugalomra hivó, egymásnak felelgető kutyaugatás teljesen
                        elhallgatott, csak olykor-olykor hangzott fel egy-egy panaszos, félő,
                        elnyujtott vonitás ez idegenszerüen orditó, vad hangchaos hallatára.</p>
                    <p>Természetesen mindennapos voltam az állatseregletben, melyet tömegesen
                        látogattak, de, hogy csendben és békében szemlélődhessem, rendesen a kora
                        reggeli órákban mentem. Több­ször megtörtént, hogy egyes-egyedül voltam az
                        egész helyiségben, mert az ápolók, szolgák reggelijüket végezték egy
                        mellékutcza korcsmájában. Ebből olyan hallgatag bizalmasság fejlődött ki,
                        hogy kelleténél tovább is elmaradtak, tudva, hogy én ugyis ott vagyok
                        regge­len­kint, igy az állatsereglet nincs ember nélkül.</p>
                    <p>Ennek én örültem a legjobban, mert sokszor zavart az ápolók járás-kelése és
                        veszekedése; a tulajdonosnak - egy igen derék és tudományosan müvelt
                        embernek előre lefizettem a minden­napi belépőt egyszerre, igy semmi sem
                        feszélyezett.</p>
                    <p>Gyakori látogatásaim a csendes reggeli órákban szinte ismerőssé tettek az
                        állatoknál is, s nekem ugy tetszett, mintha még az oroszlánok, párduczok,
                        hyénák, jaguárok is barátságosan, ismerősen pillantgatnának reám, s nem
                        huzódtak morogva vissza, nem toporzékoltak, fujtak, ha kalitjaikhoz
                        közeledtem. A két óriási elefánt pedig kedves ismerősként, orrmányaikat
                        nyujtogatva, csavargatva, üdvözölt, ugyszintén a medvék és majmok is, várták
                        a zsemlyéket, gyümölcsöt, miket bőven osztogattam közöttük látogatásaimkor,
                        szóval minden állat örülni látszott jövetelemkor, s még egy vén, him
                        oroszlán is, csendesen, fekve maradva, hunyorgatva pillogatott reám, pedig
                        ez örökké olyan morozus kedvében volt, hogy hörögve orditozott naphosszat,
                        akár sok volt a látogató, akár nem, s dühösen tappogott ide-oda kalitjában.
                        Csak egy tett kivételt, egy hatalmas bengáliai királytigris! Ez semmiképp
                        sem akart egy nap sem megismerni, hanem, a mint már a bejárat függönyét
                        felemeltem, felugrott fektéből, s nagy, ördögi tüzü, zöld villogásu szemeit
                        reám szegezve, dühösen, hörgő mormogással szaladgált fel alá kalitkájában és
                        ha kalitkája előtt megálltam, meg-megtoppant, s a vasrácsozatot rázva
                        talpaival, farkával oldalait csapdosva, morgott, fujt reám, vérvörös torkát
                        kitátva, melyből hófehéren csillogtak elő rettenetes fogai. Ilyenkor szemei
                        szinte tüzet szikráztak reám, s valami oly vad, oly iszonyun ördögi düh
                        világolt azok zöld ragyogásában, hogy szinte félni kezdtem, daczára, hogy
                        erős vaspálczák választottak el tőle. Vérszomjas tekintetével folyton és
                        mindenhová követett; akármelyik kalit előtt álltam is, szemei mindig rám
                        voltak szegezve, s ha ilyenkor kalitjához léptem, gyorsan hátrált, azután
                        vad dühhel szökött a rácsozatnak; ha pedig még közelebb léptem, talpait
                        nyujtogatta ki a pálczák közül, iszonyu körmeit ki-ki­eresztve, hogy
                        megragadhasson, s ilyenkor olyan rettenetesen bőgött, hogy minden
                        ideg­szálam reszketett e hang rémletes erejétől - szóval láttam, éreztem,
                        mint szeretne megragadni és szétmarczangolni. És ez igy ment napról-napra!
                        Ez ellenségeskedés engem nem hogy elkedvetlenitett volna, de annyira
                        vonzott, valami olyan megnevezhetetlen ingerrel töltött el, hogy
                        valahányszor beléptem, mindig csak az ő kalitját kerestem fel szemeimmel, s
                        ő nála viziteltem legelőször, sőt reggelenként már alig vártam, hogy
                        félelmes vad szépségében gyönyörködhessem. Különben nemcsak engem, de az
                        egész közönséget ez érdekelte a leg­jobban. Mindenki irtózattal, vegyes
                        bámulattal gyönyörködött benne. A legóriásibb tigrisek egyike volt, melyet
                        valaha Bengália csak produkált, mert rendes állásában is egyenesen az
                        embernek szeme közé nézhetett; lábai czombvastagságuak voltak, feje rengeteg
                        nagy, testhossza pedig másfélölnél jóval hosszabb volt. Vén korában lett
                        fogva, s mint a tulajdonos beszélte, minden szeliditési kisérlet kudarczot
                        vallott nála és ápolói iránt ma is csak oly vad, s megközelithetlen, mint az
                        első nap volt. Hogy személyem különösen ingerelte őt, erről határozottan
                        meggyőződtem, mert nemcsak magános reggeli látogatásaimnál, de a közönség
                        tömött sorai között is, csak engem követett folyton, vad pofáját egészen a
                        rácsozathoz szorit­va, szemeivel.</p>
                    <p>A szokott módon, egyetlenegy lélek sem volt e reggelen sem az állatsereglet
                        helyiségeiben, midőn rendes reggeli látogatásomat tettem.</p>
                    <p>Belépve, szokás szerint, tekintetem először is ellenségem, a királytigris
                        kalitjára esett, csodál­kozva, hogy nem hallom megszokott tompa, dühös
                        mormogását. A kalit üres volt. A meglepe­tés első pillanatában szinte
                        megkönnyebbülten, jólesőleg lélekzettem fel, hogy nem látom vad, haragos
                        pofáját; de a másik pillanatban mégis hiányát éreztem s ugy tetszett, mintha
                        az egész állatsereglet elveszitette volna minden vonzóerejét reám nézve. De
                        hová is lehetett? - gondolkoztam, lassan tovahaladva. Megdöglött; vagy
                        vadsága miatt talán egy szelidebbért lett becserélve; vagy tán más kalitkába
                        tették át? E gondolatokkal tépelődve, tekintettem körül a nagy helyiségben
                        és kimondhatatlan borzalmamra, egyik sötétes szögletben pillantottam meg az
                        árnyékban meglapulva! Égető hőség, halálos hideg villámlott át minden
                        tagomon, azt hittem, össze kell roskadnom s kiszökken ereimből a vér, oly
                        rohamosan lüktetett minden porczikámban... füleim csengtek, szemeim előtt
                        minden zöldben tánczolt, karikázott ugy, mintha egy forgó szél kapott volna
                        sodra közepébe s forgatna őrületes gyorsasággal körös­körül...</p>
                    <p>A rémület zsibbadását leküzdve, láttam, a mint e ravasz, vérengző bestia -
                        mely szokott mormogását elfojtva, elrejtőzött, hogy becsaljon - lassan,
                        villogó szemeit rám függesztette, a fal hosszában, a kijárás felé csuszik,
                        hogy menekülési utamat elvágja...</p>
                    <p>Még erőm és ruganyosságom teljes birtokában sem lettem volna képes előbb az
                        ajtóhoz érni, most pedig épen képtelen valék még mozdulni is, mert a rémület
                        odaszegezte, ólomsulyuvá tette minden tagomat - csak álltam némán,
                        mozdulatlanul. A vér jéggé fagyott ereimben s máris érzém a nehéz
                        tigristalpakat vállamra nehezedni, rettentő fogait torkomba mélyedni;
                        kiáltani akartam, de nyelvem megbénult s szemeimet nem birtam elvonni
                        róla...</p>
                    <p>A tigris e közben az ajtóhoz ért s ott macskaszerüen lehevert s nagy fejét
                        előlábaira fektetve, rám függesztette topázvillogásu szemeit...</p>
                    <p>E pillantás szinte villamos ütésként rázott meg, s most éreztem csak igazán
                        borzasztó félelmet, irtózatot, most, midőn öntudatom visszatért s vele a
                        menekülési vágy s az élethezi ragaszkodás!</p>
                    <p>Merev, kidiózott szemekkel követtem minden mozdulatát... most lassan, olyan
                        árnyszerüen emelkedett fel, hogy mozogni alig látszott s helyezkedett el
                        éppen velem szemközti irány­ban... láttam, mint lapul le, egészen le, mint
                        szoritja össze lábait s huzza össze óriási testét, mint nyujtja ki gyürüzött
                        farkát egészen egyenesre, mint görbiti be kördedre s csapkodja vele gyengén
                        oldalait, hogy aztán, ugrásra készülve, mint a kipattanó rugó, egyetlen
                        szökéssel rám vesse magát s én elvesztem volna ha e pillanatban - magam sem
                        tudom megmondani, hogyan, mikép - az üres, nyitott ajtaju tigriskalitra
                        esett tekintetem s a másik pillanatban már egy kétségbeesett szökéssel benn
                        voltam, becsapva az ajtót, rátoltam a nagy reteszt, aztán minden tagomban
                        remegve, huzódtam a szögletbe.</p>
                    <p>Az ugrásra kész szörnyet ugy meglepte e mozdulat, hogy pár pillanatig
                        tétovázott s szinte meghőkölt, de azután féktelen dühbe jőve, mennydörgő
                        orditásban tört ki. Egy ugrással a kalit előtt termett s hátsó lábaira
                        támaszkodva, egész óriási hosszában felágaskodott, talpaival a rácsot
                        megragadva, rettentő pofáját szorosan a pálczák közé nyomva, mereszté reám
                        tüzes, izzó szénként villogó szemeit. Lehetetlen azt az ördögi, szikrát,
                        tüzet okádó dühöt leirni, mely szemeiből felém villogott; ijesztő
                        gyorsasággal változott azok szine a zöld minden árnya­latából a sárga és
                        vörös szin minden árnyalatába.</p>
                    <p>Csak az ily rettenetes pillanatokban érzi az ember, minő drága és kedves az
                        élet, minő rettenetes a halál; mint nyulnak oly végtelenül hosszuvá, mint a
                        legfinomabb aranyszál, még a röpke gyorsaságu másodperczek is!! Mint irjam
                        le, mihez hasonlitsam ezeket a rettenetes hosszu pillanatokat s ezek
                        gyötrelmeit? Az a rövid idő, a mit a tigriskalitban átéltem, az
                        örökkévalóság végtelen idejének bár egy paránya volt csak, mégis rettentő
                        előiskolája volt a végnélküli örökkévalóságnak!!!</p>
                    <p>Reszketve vontam meg magamat a kalit legszélső szögletébe, hogy a be-benyuló,
                        aczél­kemény, horgokhoz hasonló körmöktől meneküljek. Szédelegve lihegtem,
                        mert a tátott torok­ból reám ömlő bűzös, forró pára undoritott; káprázó
                        szemeim vérszomjas phantomként látták a tigris alakját, mely hallatlan
                        erőfeszitéseket tett, hogy hozzám bejuthasson. Valahányszor segélyért
                        kiáltottam, olyan dörrenő, bőszült orditozásokban tört ki, hogy hangom
                        elveszett, elenyészett, mint a légydongás az elemek harczában! E bestia dühe
                        pedig folyton fokozódott, pofája egyre ördögibb kifejezésü dühhel meredt
                        reám, szemeinek szikrái szinte szurtak, égettek, lélekzete mind forróbb lett
                        s fogait csattogtatva, bömbölve, orditozva verte talpaival a rácsozatot s
                        nyujtogatta felém körmeit; majd meg a pálczákba akaszkodva, oly bőszült
                        erővel rázta a kalitot, hogy az inogni, recsegni kezdett. Minden
                        lélekéberségemre és erőmre volt szükségem, hogy ezen ingásban a szögletben
                        maradhassak, mert ha körmeivel felöltőm egy darabját megragadhatja,
                        menthetetlenül veszve vagyok. A harsány, dörgő orditások annyira
                        tulfeszitették minden idegszálamat, hogy dörrenésüket minden porczikámban
                        érezém, a kalit és a pálczáknak minden recscsenésére felsikoltottam, hogy a
                        kalit engedni fog. Most ragasz­kodtam csak igazán az élethez, mert a halált
                        csak egy rácsozat választá el tőlem.</p>
                    <p>Állitják, hogy a vizbefuló lelki szemei előtt az utolsó perczben élete minden
                        boldog pillanata villámgyorsan elvonul. Ezt én is éreztem - e napon épen
                        születésnapom volt és e napok összes boldogsága végigvillant emlékezetemben
                        azon szivfacsaró tudattal, hogy tán e napon kell meghalnom és minő
                        halállal!...</p>
                    <p>A kalit ingott, recsegett a fenevad iszonyu talpcsapásai alatt s két
                        vaspálcza már elhajlott, engedni kezdett, a srófok kipattantak a fából;
                        kezeim a sima oldalakon nem találtak tám­pontot... s engem már az őrültség
                        környékezett s szinte üzött, hajtott valami, hogy toljam félre a reteszt s
                        rohanjak ki, ám hadd tépjen, marczangoljon össze... legalább vége lesz ezen
                        végnélküli hosszu halálfélelemnek... és épp ebben a perczben a kalit
                        felemelkedett s kábitó recsegés-ropogás közt hullott le talapzatáról, egyik
                        oldalán egészen szétnyilva... ellenségem pedig a nagy zuhanástól megijedve,
                        rémült hördüléssel, egyetlen egy ugrással szökött a helyiség másik végébe,
                        de meg azért is, mert a tartós, dühös orditozás az ápolók figyelmét is
                        felkeltette és ezek pányvák, kötelek s nagy pokróczokkal siettek őt ujra
                        befogni. Az első emberi hangra - mint egy eszeveszett - ugrottam ki a
                        kalitból s onnan ki az utczára!</p>
                    <p>Épp e pillanatban ütött a toronyóra kilenczet!</p>
                    <p>Ezen hangok rezgései mélyen visszhangzottak lelkemben! Nekem egy hosszu
                        századnak, egy örökkévalóságnak tetszett az az idő, a mit a tigris
                        kalitjában töltöttem, pedig alig állott hatvan perczből, mert ép nyolcz
                        órakor léptem az állatseregletbe!</p>
                    <p>Nem tudnám megmondani, hogyan értem haza lakásomra, s csak azt éreztem, hogy
                        még minden tagom, belsőmnek minden porczikája remeg az izgalomtól.</p>
                    <p>De még nem volt vége minden megpróbáltatásnak; még egyszer átszenvedtem az
                        ijedtség minden kinjait, t. i. akkor, midőn tükörbe pillantva, elébbi dus,
                        hollófekete hajam helyett, fejemen tiszta, galambősz fürtöket láttam. Sokáig
                        nem birtam ezzel kibékülni s ezerféle szert és festéket próbáltam, hogy
                        hajam elébbi fekete szinét visszanyerje - de hiába. Végre, mint min­denhez,
                        ugy ahhoz is hozzászokik az ember, hogy harmincz évvel öreg embernek
                        nézzék.”</p>
                    <p>Bengáliában vermek, csapdák és ehhez hasonló módon vadászszák a benszülöttek
                        a tigriseket - csakhogy az aczélszivü vadász önként zárja magát az erős
                        bambusz-ketreczbe - és lándzsá­jával kezében várja a vadak
                        legrettenetesebbikét.</p>
                    <p>Mennél több sebet kap a tigris, annál bőszebb dühvel rázza és iparkodik a
                        ketreczet szét­bontani - mig végre egy lándzsaszurás szivét találva -
                        kivégzi.</p>
                    <p> </p>
                </div>
                <div type="chapter">
                    <head>
                        Okuli...!
                    </head>
                    <p>„Reminiscere - keresni megyek Snepfre!</p>
                    <p> Okuli - itt vannak ni!</p>
                    <p> Lätari - ez ám az igazi!</p>
                    <p> Judika - vannak ám ma!</p>
                    <p> Palmárum - trallárum!</p>
                    <p> Quasimodogeniti - lőni tilos, a nő tojásait üli.”</p>
                    <p>Ezek a régi vadászrimek zsongnak, bongnak s ujulnak fel minden igazi vadász
                        emlékében, ugy az őszi, mint a tavaszi huzásnál, de csak akkor, mikor a
                        szalonkák bőven kerülnek puskavégre, mert, ha kevés van s a vadászatok
                        nyomoruságosan ütnek ki, a vadászhumor akkor sem veszti el jókedvét, hanem a
                        következő rimekkel vigasztalja magát:</p>
                    <p>„Okuli, hibáznak ni! </p>
                    <p> Lätare, nincsen még magja se!</p>
                    <p> Judika, nincs biz csak egy is ma!</p>
                    <p> Trallárum, palmárum!”</p>
                    <p>De akár kevés, akár sok szalonka legyen is, mindenkép kipróbálja a
                        legügyesebb vadászt is, mert ez az egyike azon vadaknak, melyeknek a lövése
                        a legkönnyebb és a legnehezebb! Paradoxonnak látszik ez a mondás, de ugy
                        van! Mert egy vadászatnak sincs annyi bibije, a hol annyi aprólékos, de
                        mégis szerfelett fontos körülményre kellene ügyelni, mint ennél, s mely
                        annyira függne az időjárástól, mint éppen ez.</p>
                    <p>Innen van azután az is, hogy egyes vidékek egyik évben tulon tul bővelkednek
                        a szalon­kákban, a másikban pedig sporadice is alig juttatnak egy-kettőt
                        akasztékra.</p>
                    <p>Kétségkivül a tavaszi huzásnál sokkal kellemesebb várni az „anstandon”
                        (lesen) egy, szép csendesen késő márcziusi estén, valamely vágás vagy fiatal
                        erdő szélén, honnan meglehetős nyilt kilátás esik a vidékre. A fakadó rügyek
                        illatával már telve van a levegő, minden csendes s már messziről meghallani
                        a közeledő szalonka makogását s nemsokára meglátni magát is, mert lassu,
                        egyarántos repüléssel huz el a vadász feje felett. Innen van egyrészt, hogy
                        a tavaszi huzáson sokkal könnyebb szalonkát lőni, mint az őszieken.</p>
                    <p>A hazánkban található szalonka-fajok között a vadászok előtt legkedveltebb és
                        legszivesebben várt és látott vendégek az erdei szalonkák (Scolopax
                        rusticola), vagy mint a bagolyéhoz hasonló kiülő, nagy szemeik, tollazatuk
                        szine és sajátságos repülések után igen találóan elnevezték, a
                        „bagolyfejüek,” egyrészt, mert ezek vadászata adja a legtöbb hevélyt,
                        másrészt pedig, mert husuk valamennyi szalonka-fajé között a
                        legizletesebb.</p>
                    <p>A tavaszi huzás, azaz mikor a déli tartományokból hozzánk visszaérkezik,
                        márczius közepe felé kezdődik s tart egész április közepéig, mig az őszi
                        szeptember végén veszi kezdetét s tart egészen október végéig, sőt november
                        elejéig is, mindkét esetben nagyon függve az idő­járástól.</p>
                    <p>Miután tehát a tavaszi huzás ideje már itt van, ez okból nem lesz érdektelen,
                        ha erről egyet­mást elmondunk; beleszőve az őszi huzásról is annyit, mennyit
                        tárgyunk vonatkozáskép megkiván.</p>
                    <p>Minden vándormadár között a szalonka egyike azoknak, melyeknél a vándorlási
                        ösztön titkos sugallata leginkább működik. Afrikai vagy egyéb déli honából,
                        hol már február vége felé a föld szikkadni kezd, megindul oly északi
                        vidékekre, hol langyos tavaszt s nedves puha földet talál. És ha ekkor déli
                        szelek s langy esős napok járnak, ugy rövid időközökben tömegesen érkeznek
                        hozzánk, ellenben ha hideg északi szelek süvöltenek, a nagy tömeg a déli
                        tájakon elmaradoz s egyesek jönnek előre csak, leginkább azok, melyeknek
                        hazája Európa legésza­kibb része, igy leghosszabb ut áll előttük. Ez az oka,
                        hogy miért vannak mindig a legjobb szalonkavadászatok Szlavóniában. Ugyanis
                        itt, a különböző égalji befolyások miatt gyakran a tavasz már javában
                        nyilófélben van, mig a Dráván tul még zord tél dühöng. A szalonkák nagy
                        tömege tehát a nedves talaju, langy levegőjü nagy erdőségekben hosszabb
                        állomásokat tart, mint nálunk, hová csak sporadice érkeznek. Ebből látható
                        tehát, hogy nálunk a dus szalonka­vadászatok egyik főtényezője az időjárás.
                        Ha hideg, havas és szeles a márczius, kevés jő egyszerre, röviden és rosszul
                        huz, a nagy tömeg pedig, kilesve egy-egy kedvező éjjelt, ugy elsuhan
                        felettünk, hogy észre sem veszszük, mert a szalonkák vándorlása az esti
                        sötétség beálltával veszi kezdetét, s tart egészen a reggeli szürkületig,
                        egyesen, párosan, de soha sem csapatokban; az azonban megtörténhetik, hogy
                        egyesek, vagy párok majdnem sarkában kö­vetik egymást. Csendes, langyos
                        időben rendes állomásokat tartanak, nem sietnek, maga­san, de csendesen
                        huznak, igy könnyen lelőhetők. Van még egy harmadik esete is a jó
                        szalon­ka­vadászatoknak a magyar felföldön. Márczius végén, vagy április
                        elején, ha a Kárpátok között erős hózivatar vagy szél dühöng, ez az odáig
                        ért szalonkákat visszariasztja, s ezek azután csak egy-két nap mulva, mikor
                        az idő megjavul, térnek vissza és folytatják utjukat, igy azután az itteni
                        vadászoknak a „palmarum trallarum,” vagyis az idény végén nyilik a valódi
                        aratásuk.</p>
                    <p>Az őszi huzásnál szintén csak a csendes derült időjárásnál sikeres a
                        vadászat. A hideg, szeles, esős időben oly gyorsan szállnak, vágódnak el a
                        fák között, hogy lövésre a legügyesebb vadásznak is alig nyilik alkalma. A
                        borult, sötétes időben nehéz a látás és jöttét nem is jelenti makogással,
                        hanem gyorsan, észrevétlenül suhan el és a nappali hajtó- vagy busirozó
                        vadászatnál is nehezen és rosszul kelnek fel, s lövésre alig adnak
                        alkalmat.</p>
                    <p>Hazánknak nagy, összefüggő, északi- és kissé északnyugatra hajló erdői,
                        melyek nedves, mohos, lápos és lágy talajjal birnak, egyedüli tartózkodó
                        helyei az erdei szalonkának, mely a tulajdonképpeni mocsaras vagy tőzeges
                        helyeken sehol sem található, s ezen erdők legrej­tettebb helyein levő apró
                        tisztásokon egy-egy korhadó fatörzs, vagy bokrocska tövében, egy kis
                        mélyedésbe, melyet moh és növényi részekkel bélel ki, rakja le április
                        második felében, barnásan foltozott négy tojását, melyeket 17 napig ül.</p>
                    <p>A fiókák a kikelés és száradás után, már követik anyjukat, mely a himmel
                        együtt az élelem­keresésre oktatja őket és ha egy-egy pár erdei szalonkát
                        ide-oda czikázó repüléssel, aggodal­mas „dack-dack”-forma makogás között,
                        egy kis tér fölött röpködni látunk, le-levágódva, ujra felkelve, ugy ott a
                        fiókák rejtőznek mozdulatlanul a földhöz lapulva, melyeket azonban megfogni
                        szerfelett nehéz, mert gyorsan és oly ügyesen bujnak el a haraszt és a
                        bokrok közé, hogy kutya nélkül megtalálni majdnem lehetetlen. A fiókáknak 8
                        nap mulva tollaik ütközni kezdenek és négy hét mulva már egészen kifejlődve,
                        szárnyra kelnek s elhagyják szülőiket.</p>
                    <p>Ezen jelek sohsem hagytak cserben, mert mindig ráakadtam a fiókákra egy
                        vizsla segitsé­gé­vel. A fiókákat felnevelni szerfelett nehéz, de gondos
                        ápolás, hangyatojás, lisztféreg, föld­giliszták, turó és hosszas vékony,
                        féregalakura metszett nyers-sziv szeletkékkel étetve, min­den­kor sikerül.
                        Az igy felneveltek szerfelett szelidek, ragaszkodók lesznek s
                        vizsgálódá­saim­ban és észleleteimben igen sok becses adatokhoz jutottam
                        általuk. Sőt még a vén madarakat is - bár először nagy vesződséggel - de a
                        fogsághoz lehet szoktatni. Ezek is hamar szelidülnek s ápolójukhoz igen
                        ragaszkodnak s minden vadásznak ajánlom e módot, mert igen sok becses
                        adathoz juttatja az ilyen szelid szalonka észlelése, melyeket a
                        vadászatoknál sikeresen hasz­nálhat. Sokáig próbálgattam azon módokat,
                        melyek által a vadon fogott szalonkákat a fog­sághoz tudtam szoktatni és
                        életben tartani, mert a legjobb gondozás mellett is a fogság 2-3-ik napján
                        elvesztek. E mód a következő: A hálókkal és lószőr-hurkokkal fogott
                        szalonkáknak, szárnyát félig elnyirva, egy szobában eresztettem el, melynek
                        egy részét vastag, rövidfüvü gyepdarabokkal raktam ki; e gyepes helyek egy
                        részét aszu falevelekkel hintettem be s itt-ott egy-egy kicsi harasztbokrot
                        vagy magas kalászos fűcsomót gyökeresen helyeztem el. Az első négy-öt napon
                        a földi gilisztákat, lisztférgeket e gyep tetejére szórtam, a harmadik napon
                        nyers szivszeletkét, tejben ázott zsemlyét és turót is szórtam eléjük. A
                        második hét elején egy gömbölyded jó három hüvelyk mélységü fatálat, kivágva
                        akkorára a gyepet, helyeztem el s ha volt nedves, aprószálu mohom, akkor
                        ezzel, ha nem volt, ugy nedves erdei földdel töltöttem meg a tálat s ennek
                        tetejére szórtam a fenti étkeket, hogy lágy csőrüket, melylyel dugdosni,
                        tapogatódzni szeretnek, meg ne sértsék. Ezenkivül egy sikér, nagy fatálban,
                        vizet állitottam a gyep közé s a tál közepébe köveket raktam, hogy ezekre
                        állhassanak, mig körülötte gyökeres növényeket helyeztem el, hogy egy kis
                        tavacskához hasonlitson. E módon rendesen meg­maradtak s már a harmadik
                        héten szelidek lettek s oly otthonosan üzték játékaikat, kivált a himek,
                        mint a szabadban s egész természetüket lehetett tanulmányozni.</p>
                    <p>Minden vadász előtt ismeretes a szalonka táplálkozási módja s nagyon jól
                        tudják, hogy a beálló tavaszi langy idők párzási ösztönét ébresztik fel, mig
                        a puha, nedves föld pedig arra való, hogy abban a fő táplálékát, a földi
                        gilisztát keresse. Sajátságos az a mód, melylyel élel­mét keresi; ugyanis
                        levágódva a földre, csórját mélyen a lágy talajba szurja, azután halk
                        dorombolással körben forog. A nyugtalanitott giliszta, ha ugyan a madár
                        csőre már kétfelé nem vágta, - a felszinre jő, menekülést keresve s a
                        szalonka zsákmányává lesz. Ha gilisztát nem talál és ha a föld száraz,
                        kemény, ugy más férgekkel, kukaczokkal s meztelen apró csigákkal és
                        álczákkal is beéri, melyeket a lehullott lomb vagy haraszt közül keres elő
                        csőrével. Sőt száraz őszök alkalmával - s ezen sok vadász fog csudálkozni -
                        többször láttam, hogy még a marhák friss ganajába is bele-bele szurkált -
                        ugy látszik ösztöne megsugja neki, hogy e hulladékok nedvessége a
                        gilisztákat és más férgeket a száraz talajból maga alá csalja.</p>
                    <p>Sokszor hallgattam a vadásztanyákon vitákat, hogy tulajdonképen hányféle
                        erdei szalonka is van? És noha erről nagyon eltérők a vélemények, mégis az
                        az igaz, hogy bár sohasem lehet két egészen hasonlóan árnyalt tollazatut
                        találni közöttük, mégis valamennyi egy fajt képez, sőt még a különbözőket
                        válfajoknak sem lehet nevezni, mert csakis a különböző éghajlati befolyások
                        azok, melyek a szin, alak, sőt még a repülésben is a különbségeket
                        előidézik, annak daczára, hogy vannak kisebbek, nagyobbak.</p>
                    <p>Legelőször jönnek az ugynevezett „kéklábu kicsinyek”, vagy „szálláscsinálók”;
                        ezeket később követik a nagy sárgák, a „bagolyfejüek”, melyeknek kidomborodó
                        nagy szemeit sokszor röptükben is lehet látni. E kettő között van még egy
                        harmadik, mely sem nem kéklábu, sem nem bagolyfejü, hanem közép valami a
                        kettő között, de valamennyit megvizsgálva, fej­alkatuk, csőrük és lábaik
                        hossza majdnem egy vonalig egyforma.</p>
                    <p>A szálláscsinálók inkább szürkébe, mint sárgába hajlók, sebesebben huznak,
                        kevesebbet makognak, a vizsla előtt mindegyiknél messzebbre kelnek fel. Ezek
                        kicsinyek, soványak, megállapodás nélkül, legkorábban jönnek s mert
                        leghosszabb ut áll előttük, nyugtalanok és gyorsan huznak, még azért is,
                        mert kora márcziusban jönnek, mikor még hidegebb esték járnak. A
                        bagolyfejüek későbben jönnek s mert nagyok és az idő langyosabb,
                        nehézkesebben, csendesebben huznak, hangosabban makognak s a vizslát jobban
                        bevárják. De e különbségek mind csak tavaszra vonatkoznak, mert őszszel már
                        mind egyformák a szalonkák; nincs nagy, vagy kicsiny, mert honukban
                        mindnyája jól felhizott; nincs kéklábu sem, mert lábaiknak fiatalkori kék
                        bőröcskéje őszig az idő viszontagságaitól megbarnult. De a mi a fajok
                        egysége mellett consequenter bizonyit, ez az, hogy minden figyelmes vadász
                        észlelhette a tavaszi huzás alkalmával, hogy két különböző nagyságu és
                        tollazatu szalonka párzott egymással a levegőben, pedig ismerve e madár
                        pedáns szigoruságát a párosodás dolgában, akkor lehetet­lennek látszik még
                        az is, hogy két külön válfaj pározzék egymással.</p>
                    <p>A szalonkákat vadászszák lesből, azután cserkészve, végre pedig
                        hajtókkal.</p>
                    <p>Legbiztosabb mindenesetre a cserkészés, mikor nem a szalonka keres fel
                        bennünket, mint a lesnél, hanem mikor egy jó vizslával mi keressük fel a
                        szalonkát.</p>
                    <p>Az anstand, vagyis a les, az esti, vagy pedig jóval hajnali szürkület felé
                        kezdődik. Mindenek­előtt a tájnak és a talajnak teljes ismerete szükséges
                        ehhez; a legjobb leshelyek rendesen az erdők, vagy vágások szélein levő
                        düllők, hol a talaj a hólé- vagy esőtől még lágy, süppedékes, de nem
                        pocsolyás, mert a tulnedves talajt épp ugy nem szeretik, mint a szárazat. Ez
                        okból a leshelyeket mindig ugy kell kikeresni, hogy ha száraz a tavasz, vagy
                        ősz, ugy a mélyebben fekvő, a nedvesen pedig a magasabb helyeken fekvő
                        helyeket keressük ki, mert kivált a száraz időjárásokkor a szalonkák huzásuk
                        közt is örömest vágódnak le a nedves helyekre, s csőrüket beszurva, szinte
                        tótágast látszanak állni. Ilyenkor ugyszólván ültében el lehet lőni őket,
                        mert hiába állitják egyesek, hogy a huzásoknak vagy vándorlásoknak évenkint
                        rendes utja van! Nincs biz az, hanem erre első befolyással van az időjárás,
                        s csak másodsorban a talaj minő­sége, s épp ezért van, mint fentebb
                        megjegyeztük, az, hogy egyes vidékek vagy helyeken egyik évben sok, a
                        másikban meg éppen semmi szalonka sincs.</p>
                    <p>Az ily leseken, ha csendes tiszta idő van - ugy álljon a vadász, hogy nyilt
                        kilátása legyen az egész vidékre, de mégis eléggé védve legyen, hogy az
                        óvatos madár magát, vagy kutyáját meg ne lássa, hideg szeles időben pedig
                        egészen a tisztáson kell felállani, hogy az alacsony bokrok felett
                        villámgyorsan elcsapó szalonkát becsületesen czélba lehessen venni, mert
                        ilyen időben nem lassan repülve, hangos makogással jő, mint a derült csendes
                        időben, hanem villám­gyor­san s váratlanul csapódik el a vadász előtt. Ekkor
                        tünik ki a jó vadász próbaköve, mert ember legyen a talpán, aki ilyenkor
                        lekapja. A szalonka-lesnél még a kutya szine is főszerepet játszik. A
                        fehér-sárga foltos kutyákat éppen nem használhatni, mert a szalonkák már
                        messzi­ről észreveszik s elcsapnak a vadász elől: legjobbak a barnák, mert
                        ezek szinezete jobban összeolvad a környezettel. Kutya nélkül pedig nagy
                        része a madaraknak elveszhet, mert azok, melyek szárnyalva vannak, a földre
                        hullva oly gyorsan elrejtőznek a haraszt és bokrok közé, hogy ember meg nem
                        találja; minden pillanat drága ilyenkor, épp ezért a kutyának oly jól
                        idomitottnak kell lenni, - hogy a lövés eldördülésekor, már talpon legyen s
                        ugyszólván esté­ben kapja el, mert, ha ideje van elrejtőzni, még a kutyának
                        is dolgot ad előhozni a haraszt és a bokrok közül, hol az aszu levelekhez
                        hasonló szinezeténél fogva, egészen összeolvad a föld és száraz haraszt
                        szinével, ugy hogy az ember fel nem találja.</p>
                    <p>Természetesen az alkonyi leseknél a szemmérték a félhomályban annyira csal,
                        hogy a madár mindig közelebb látszik, mint a minő távolban van. Épp azért a
                        vadász forduljon mindig kelet felé, mert arra legsötétebb a látóhatár és
                        mert azon irányból is huznak a szalonkák s mielőtt elhuzna előttünk,
                        forduljunk meg, s lőjjünk utána, mert nyugat felé világosabb lévén a
                        látó­határ, a keleti homályhoz szokott szem sokkal világosabban lát, mintha
                        mindig a világosabb nyugat felé nézne.</p>
                    <p>A legtöbb hibás lövés rendesen az elsietésből vagy pedig a hibás
                        szemmértékből ered. Csendes, langy időben a czélzás még csak lehetséges, de
                        hideg szeles időben, csak az oly vadász jár sikerrel, ki egy villámgyors
                        kapással tudja lecsipni a szalonkát, mert ilyenkor, mire csak megczélozná,
                        már eltünik látóköréből. Éppen a szalonka az a vad, melynél sem hamar­kodni,
                        de lassuskodni sem szabad, hanem ha a vadász felé jő egyenesen, ugy egy jó
                        araszszal a csórja felé kell czélozni, ha rézsut száll elébe, ha hátulról,
                        alája kell lőni. A legbiztosabb lövés azonban szépen elhuzni hagyni magunk
                        előtt s ugy lőni utána, azután a rézsut lövés. Mikor azonban két szalonka
                        üzekedve huz a vadász felé, ugy ez jól teszi, ha már 28-34 lépés­nyiről
                        elibük lő, hogy a széthordott sörét mindkettőt érje. Ha azonban egyik oly
                        távolban kö­ve­ti a másikat, hogy mindkettőt lekapni nem lehet, akkor mindig
                        az elsőt kell czélba venni; de, ha már sötétedni kezd, akkor meg a hátulsót,
                        mert ez a him rendesen; ha az elsőt (a nőt) lőttük le, a him azt hiszi, hogy
                        párja élelmet keresni, vagy nősző vágyból vágódott le a földre s rögtön
                        utána vágódik és a mikor ujra felemelkedik, már nem lőhetünk reá, de ha a
                        hátulsó lett lelőve, ugy az első vagy nem látta a lövést - és ekkor
                        nyugodtan tovább huz, vagy, ha látta, akkor is csak oly kevéssé libben meg,
                        hogy egy ügyes vadász mindenkor lekaphatja ezt is.</p>
                    <p>A szalonkának annyira gyönge élete van, hogy egy szem 5-6-os sörét is megöli.
                        Esti leseknél azonban jobb az öregszemü, mert ez biztosabban vág s
                        gyorsabban megöli a madarat mielőtt ez szárnyalva - elrejtőzhetne a bokrok
                        közé a sürüsödő homályban.</p>
                    <p>A gyakorlott szalonka-vadász még a levegőben megismeri, mely részét találta
                        lövése a szalonkának.</p>
                    <p>Ha a lövés után szárnyait testére szedi s egyet bakáz, akkor halálosan van
                        sebesülve: ha lábait elnyulva kimereszti, hátgerinczébe kapta a sörétet s
                        nem messze leesik; mikor pedig röptét félbeszakitva felemelkedik s párszor
                        körben forog s csak azután esik le, fejét, szemeit vagy csórját surolta a
                        lövés; ha csórja erősen surolva van, rögtön bódultan leesik, de a vadász és
                        vizsla közeledésére azonnal szárnyra kel. Rézsut, ide-oda vágódva, -
                        szárnyán van sebezve, ekkor sietni kell a vizslának, nehogy térelőnyt
                        nyerve, elbujhasson. Ha a lövés alant ment s mindkét lábát érte, nem huz
                        tovább, hanem azonnal leesik és ott megfogható. Mikor pedig a magasan repülő
                        szalonka egyszerre hanyatlani kezd s reszketeg mozdulatokkal és szárnyainak
                        feszes tartásával esni kezd lefelé, de azután tovább repül, ekkor egyik
                        lábát vagy hátulját érte a lövés és ilyenkor pár száz lépésnyire még elmegy
                        és csak ott ereszkedik le csendesen. Az ilyen madár felkeresését azonban
                        legjobb másnapra, világosra hagyni s legtöbbször ott, hova este
                        leereszkedett, meg is találhatni, vagy kimulva, vagy az utolsóban, mig, ha a
                        sötétben a kereséssel elzavarják, ugy elbuvik, hogy elő nem kerül.</p>
                    <p>A cserkészésnél a vadászat jó sikere egyedül a jól betanitott kutyától függ.
                        A mily hasz­nálhatatlan más vadnál a lomha, mindig gazdája sarkában lévő
                        kutya, itt annál megbecsül­hetetlenebb. Mert a szalonkavadászatra a kutyát
                        külön kell idomitani. Erős kényszerrel a legkisebb szelességet és
                        akaratosságot annyira meg kell törni, hogy vakon engedelmeskedjék ne csak
                        gazdája szavának, de még pillantásainak is és messze sohse engedje keresni,
                        minden intés nélkül. Mikor elérkezik a kellő percz, az ilyen vizsla, hason
                        csuszik, hátra-hátra tekintget urára, szóval tudnia kell, mikor jő ura jó
                        állásba. Természetesen az okszerü dresszura mellett, a vadásznak még arra is
                        kell gondolni, hogy kutyáját állásaiban szilárditsa, ez okból a szalonkákat
                        többször ültéből kell, hogy ellőjje, daczára annak, hogy e lövések
                        legtöbbször szerteszét szaggatják a madarat. Az erdei szalonka napközben a
                        legvigyázóbb és neszesebb madarak egyike, annyira, hogy egy-egy szeles - de
                        más minden vadra jól használható vizslával a vadászat egészen sikertelen
                        lesz. E mellett még sok aprólékos dolog is nagyban befolyhat a vadászat
                        sikerére. Igy egy jó, tömött szövetü, testhez álló rokk és bőrnadrág
                        szükséges, mert más ruhát összetépnek a tüskék s a vadászt a legkényesebb
                        pillanatokban akadályozzák, vagy ezek nélkül nem lehet a szalonkát a
                        tüske-bokrok közé követni. A kezekre vastag bőrkeztyük huzandók a tüskés
                        bokrok elháritása végett, de a jobb kézre valónak mutató ujja levágandó,
                        hogy a ravasz elhuzására meglegyen a kellőn gyors és finom tapintat, a fejen
                        pedig bőrellenzős, jól behuzható sipka, mert a czifra vadászkalapoknál
                        megtörténik, hogy ép akkor csapja le, vagy üti a szemre egy-egy ágbog, mikor
                        épen czéloz, vagy lőni akarna. A kutya után főfő dolog a puska; azok a
                        pompás, hosszu, de nehéz vadászfegyverek, épen a legrosszabbak, mert a
                        cserkészetnél, hol minden perczben készen kell lenni s gyakran órákig
                        hordozni, lövésre készen, vagy a hónalja alatt, kifárasztják s remegővé
                        teszik a vadász kezét s minden más szőrmés- és tollas vadra alkalmas hosszu
                        csöve pedig abban a pillanatban akadhat, ütődhetik bokorhoz, bozóthoz, mikor
                        az ember az arczához akarja kapni s mig onnan kiszabaditja, addig a
                        szalonka, - mely amugy is villámgyorsan s oly ügyesen suhan a bokrok és fák
                        között, s tudja fedezni magát a sürüségben - régen eltünt a szem elől, azért
                        legjobb a könnyü, és szerfelett rövid csövü fegyver.</p>
                    <p>A cserkészés sikerét fokozza még, ha mennél többen vannak a vadászok, mert
                        annál szélesebb vonalt tudnak befogni, és ha az egyik nem, meglátja a másik,
                        hogy a szalonka hová vágódott le.</p>
                    <p>Végre a leghálásabb és legkiadósabb módja a szalonka-vadászatnak a
                        hajtóvadászat, termé­szetesen csakis akkor, ha a hajtás vezénylete és a
                        rendezés ahhoz értő jó kezekben van, ki a vidéket éppen olyan jól ismeri,
                        mint saját zsebeit.</p>
                    <p>A tavaszi hajtóvadászatoknál az ősziek hasonlithatlanul jobbak, mert ilyenkor
                        nem oly félén­kek és rebbenékenyek a madarak, mint tavaszszal. Megtörtént
                        már az is nem egyszer, hogy egyes szalonkák az őszi vándorlásból itt
                        rekednek s a januári vagy februári hajtóvadásza­toknál, minő volt a zala
                        megyei 1875-iki és 77-iki, hol a bozsoki határban e két hajtóvadá­szaton hét
                        szalonkát lőttek, melyek nálunk teleltek ki.</p>
                    <p>A szalonkák hajtóvadászatánál is nagy befolyással van az időjárás, mert, ha
                        az idő sem hideg, sem meleg, ugy rendes távolra bevárják a vadászt s ekkor,
                        ha a vadászok, mondjuk, 10-12-en vannak, ugy hatan menjenek elől, hárman
                        hátrább, mig hárman vagy négyen a vonal két szélén. Már az első két hajtás
                        megmutatja, sok szalonka van-e vagy kevés? Ha kevés volt, ugy az előlmenőkre
                        nem jött szalonkák levágódását jól láthatták a vonal szélén menők s igy nem
                        vesztek kárba, mert fel lehetett őket keresni s lekapni, ellenben, ha sok
                        van, akkor meg ugy is kárpótol az ilyen szökevényért a többi, mert ilyenkor
                        csak az idő pocsékolása volna ezeket felkeresni. Természetesen az ilyen
                        hajtás csak cserjés helyek és fiatal vágásokban lehetséges, hol a huzó madár
                        irányát látni lehet; terjedelmes és szálas erdőkben, hol a magas fák között
                        gyorsan fedezik magukat s eltünnek a szalonkák, a legpraktikusabb mód az, ha
                        a legmagasabb fákra egy-két gyereket vagy hajtót mászatunk, kik folyvást a
                        hajtás irányában nézve, meg­jegyzik, hová vágódnak le a fölvert, elhibázott,
                        vagy lövésre nem kerülő szalonkák.</p>
                    <p>Ha a hajtást megelőző vizslászatban közelről bevárják a vadászt, ugy a
                        hajtókkal jó, ha leg­alább a vadászok fele elmegy; ha már messziről kelnek,
                        ugy előre állitandók a vadászok, oly­formán, hogy a szárnyon lévők a
                        hajtásból kitörő madarak levágódását megláthassák. Minden esetben az állás
                        ugy szervezendő, hogy a nap a vadászok hátába, ne pedig szemközt süssön,
                        mert ez a lövéseket szerfelett gátolná.</p>
                    <p>Szálas erdőkben a legjobb állások a vigályosokon esnek, mert itt a nyilt
                        téren a vadász a madarat huzni láthatván, tetszése szerint hátulról vagy
                        rézsut lőhet reá. A legrosszabb állás pedig az oly keskeny erdei utakon van,
                        hol mindkét oldalon szálas fasudarak nyulnak fel. Jó szerencse, ha a
                        szalonka az ut hosszában huz, ellenben a legnehezebb lövés az, ha szemközt
                        jő, mert eléje, vagy utána lőni a szálfák miatt nem lehet, hanem az a rövid
                        pillanat használható csupán csak fel, midőn az ut felett átcsap. Megtörténik
                        az is, hogy a szalonka a hajtók elől futva menekül, s igy jő a vadászra.
                        Ekkor a vadász oly vigyázva, oly óvatosan és lassan emelje fel fegyverét,
                        mintha rókára akarna lőni, különben a legkisebb mozdulatnál, mit észrevesz,
                        oly ügyesen s gyorsan kell szárnyra, s ugy tudja magát a fák- és bokrokkal
                        fedezni, oly ügyesen vágódik vissza a hajtók felé, hogy a leggyorsabb
                        kapó-lövéssel se érhetni el. Legtöbbször az az eset ad a hibázásra alkalmat,
                        midőn a cserjés helyeken a hajtók által felvert szalonka lőtávolra telepedik
                        le a vadásztól. Ilyenkor, ha közeledünk hozzá, felrepül, de csak akkor
                        szabad reá lőni, ha már rendes huzásában van s nem akkor, midőn lebegve
                        bocsátkozik le, vagy ha, mikor megpillantotta a vadászt s mielőtt lábaival a
                        földet érintette volna, ujra emelkedik. Ez esetekben száz vadász közül
                        kilenczvenkilencz rendesen elhibázza!</p>
                    <p>Lehet, hogy az itt elmondottakat a proffesszionatus vadászok már mind tudják,
                        de a jót és czélszerüt ismételni sohse felesleges, annál is inkább, mert oly
                        ember megfigyelései ezek, kinek legkedvesebb vadjai az erdei szalonkák
                        valának, s épp ezért ugy ismerte ezek szokásait, háztartását, hogy mikor a
                        legjobb vadászok üres tarisznyákkal tértek haza, ő mindig hozott szép
                        számmal, még akkor is, mikor már vidékünkön vége volt a huzásnak. Majdnem
                        mindig elkisértem őt kirándulásaira, és sokszor, hogy csudálkozni lásson -
                        kivált, ha jó kedvében volt az én kedves Vili bátyám, megtette azt a tréfát
                        is, hogy kutya nélkül - egyenesen minden tétova és keresgélés nélkül, akkor
                        is oda vezetett a szalonkák tanyájára, mikor más vidé­kün­kön - a legnagyobb
                        vadásztekintélyek állitása szerint - egyetlen egy szalonka sem volt
                        talál­ható s oly ügyesen meglopta e szemes és rendkivül neszes vadat, hogy
                        hosszabb ideig észlel­hettük érdekes életmódját és viselkedését
                        aranyszabadságában.</p>
                    <p> </p>
                </div>
                <div type="chapter">
                    <head>
                        A postagalambok.
                    </head>
                    <p>A galambok már az ó-korban is, minden kulturnépnek kedvenczei valának. A
                        rómaiak Venus­nak, az egyiptomiak a szép Hathor istennőnek, a lydiaiak és
                        phönicieiek pedig Mylittának szentelték a galambot, ezenkivül pedig a
                        persák, assyroknál is mint szent madár állott tiszte­let­ben, a zsidóknál,
                        mint a legtisztább áldozati állat annyira keresett volt, hogy Tyrus,
                        Phoenicia és Egyptomból a nagy ünnepekre ezer és ezerszám szállitották
                        Jeruzsálembe, hol áldozatul szolgáltak. Ez az első szeretet az ó-kortól
                        kezdve mai napjainkig is majdnem minden nemzetnél megmaradt s a kedvelők és
                        tenyésztők az egyes fajokból uj és uj válfajokat teremtettek a keresztezés s
                        a különféle fajok összeházasitása által, annyira, hogy a szárnya­soknak ez
                        az egyes családja tömérdek fajt és válfajt képvisel ma már a legkülönbözőbb
                        tollazattal és szinekben.</p>
                    <p>Ezt a nagy elterjedésüket részint szépségük, szelidségük, kecses alkotásuk,
                        de leginkább azon tulajdonságuk által nyerték, hogy háboru esetén, midőn
                        egyes erődök, városok, vidékek körül vannak zárva az ellenségtől, általuk
                        lehet tudósitást küldeni, segélyt kérni s az ellenség számát, haderejét és
                        hadállását megismertetni a felmentő sereggel.</p>
                    <p>E tulajdonságot már az ó-korban ismerték - legelébb Keleten - s innen
                        átszármazván a római birodalomba, a nyugati népek és nemzetek is szervezni
                        kezdtek postagalamb-állomásokat.</p>
                    <p>Hirtius és Brutus Modena körülzárásánál galambok által kértek segélyt. Julius
                        Caesar pedig galliai hadjáratában sokszor vette igénybe a galambok sebes
                        röptét tudósitásai számára és az ő tanácsa és intézkedései következtében
                        szervezték a postagalamb-állomásokat, oly bámulato­san nemcsak a
                        főbirodalomban, de a meghóditott provincziákban is. Az 1573-ki harlemi, az
                        1574-ki leydeni táborozásoknál pedig a történelemből látjuk a postagalambok
                        fontos szerepét, mely mind és mind nagyobb mérvben kezdett terjedni az egyes
                        nemzeteknél, ugy, hogy jelenben minden államnak megvan a maga hivatalos hadi
                        postagalamb-szervezete, melyet háboruiban használt és használni fog. De
                        nemcsak maguk az államok, hanem egyes kedvelők is, ma már, a számtalan
                        egylettel és társulattal egyetemben fejlesztik a postagalamb-sportot, ugy
                        hogy Angol-, Franczia-, Belga-, Németországban - csupán ezeket emlitem -
                        magának e sportnak és a galambfajoknak egyedül oly bő és kiterjedt irodalma
                        van, minő nálunk a legfontosabb szakoknak sincs még megközelitőleg sem.
                        Csupán magában a kis Belgiumban 1800 postagalamb-tenyésztési egylet van,
                        melyek mindegyike az évenkénti röptető verse­nyek­nél 300-500 frankot oszt
                        ki versenydijak gyanánt.</p>
                    <p>Ez az egy példa is eléggé mutatja, hogy minő fontos tényező a postagalamb a
                        mai hadvise­lésben, mert ezeket az egyleteket a kormány is dusan gyámolitja
                        és dijak, jutalmak adása által a tenyésztésre serkenti.</p>
                    <p>A léghajók által küldött sürgönyök utja nagyon bizonytalan, mert ugy a
                        felszállásnál, mint az egész utban feltétlen szélcsendes időt kiván. A
                        legkisebb szél, vagy ellenkező légáramlatok kiverik utjokból a léghajókat,
                        vagy éppen az ellenség kezébe juttatják s ezenkivül még szám­talan egyéb
                        akadályok is ellene szólnak a léghajók használatának. Ellenben egy jó
                        posta­galamb, ha csak héja, vagy egyéb ragadozómadár meg nem semmisiti,
                        czéljához ér a farkára vagy lábaira kötött üzenettel, e mellett gyorsasága
                        oly bámulatos, melyet a legjobb léghajó sem bir megközeliteni, mert egy-egy
                        jól betanitott és edzett postagalamb egy percz alatt egy angol mértföldet
                        képes átrepülni. E gyors repüléssel bámulatos kitartás is párosul, mert
                        képes 800 órányi utat is megtenni, természetesen nem egyfolytában, hanem a
                        hol meglepi az éj, ott megpihen s másnap már szürkületkor folytatja utját. A
                        hervei postagalamb-egylet (Lüttich és Verviers között) Drezdába vitt
                        galambjait reggeli 5 óra 5 perczkor inditották utnak s a galambok 9½-10
                        órára már Hervebe érkeztek, tehát eme 4 órai repüléssel 80 földrajzi
                        mértföldet szeltek át, miből egy órára 20 mértföld esik, vagy mint
                        Geoffroy-Saint Hilaire irja, szemeláttára Cairóból eresztettek utnak egy
                        galambot, mely a 7 napi járásra fekvő utat nem egészen egy nap alatt tette
                        meg; ugyanezt bizonyitja Fischer Spanyolországtól irt utirajzaiban, hogy az
                        ottani postagalambok a 12-14 órányi utat 40-50 percz alatt tették meg.</p>
                    <p>A hires waterlooi ütközet hirét Londonban először is a Rotschild-ház tudta
                        meg, mert mihelyt Napoleon elvesztette az ütközetet, az egyik
                        Rotschild-testvér rögtön utnak ereszté galambjait s az alatt, mig a kormány
                        futárja megérkezett, a Rotschild-ház ügynökei összevásárolták a részvényeket
                        és állampapirokat s mikor a győzelem hire megérkezett, ezek oly óriásit
                        szöktek, hogy több milliót nyert a hires bankház e müvelettel. A negyvenes
                        években pedig Páris és Antwerpen között az évek hosszu során 80-120
                        postagalamb közlekedett s ezek pótolták sebességükkel a távirdát. Az
                        orleansi győzelem hirét Toursba szintén egy postagalamb hozta meg. De eme
                        eredményektől eltekintve, hadászati fontosságukat mondhatni az 1870-71-iki
                        porosz-franczia háboruban elért eredmények emelték annyira, hogy ma már a
                        postagalambok nélkülözhetetlenek a hadviselésben.</p>
                    <p>Természetesen az eddig ismert számtalan galambfaj és válfaj között, a
                        sebességet, biztos ut­irányt és tájékozási képességet, csakis a valódi
                        postagalambok, vagy mint általában a galamb­kedvelők angol neve után: the
                        carrier, nevezik: a carrierek képesek kifejteni és ezek közül is csak azok,
                        melyek erőteljes, tiszta vérüek jól trainirozottak és edzettek. Legjobbak a
                        belga származásu, lüttich-antwerpeni fajták, melyeknek azonban származéki
                        törzse a keleti Egyenes csövü Bagdette, vagy Keleti Postagalamb (Columbo
                        tabellaria) a Sirályka és Tümmler fajok származéka, a Belga postagalamb
                        (Columba belgica). Egy tisztafaju postagalamb megitélésé­hez a legnagyobb
                        foku gyakorlat és szakismeret szükséges, mert egy-egy minta- vagy hibátlan
                        példánynál annyira meg kell mindazon jellegnek (Standard) lenni, hogy
                        semmiben se szabad a szakértők által megállapitott standardtól eltérniök.
                        Természetesen, egy-egy ilyen tökéletes párt vagy példányt nagyon ritkán
                        tudnak a tenyésztők produkálni, innen van, hogy olyan galambnak, mely az
                        előirt jellegrajznak mindenben megfelel, az ára is szerfelett magas, igy nem
                        is lehet csudálkozni, ha aztán az illető tenyésztő 100, 200, sőt 350 frtot
                        is kér egy ilyen tökéletes jellegü párért vagy példányért, természetesen, ha
                        e mellett erős, egészséges, izmosan fejlett alkatu. Azonban a jelleg hibás
                        volta nincs befolyással a repülés sebességére, kitartásra s az utirány
                        megtalálására, mert a legsebesebb s kitartóbb reptü galambok is eltérhetnek
                        a meg­állapitott jellegtől s viszont a legjellegzetesebbek lehetnek a
                        leglanyhább reptüek és épp ezért csakis a szakértők előtt van becse a
                        tökéletes standarddal biróknak, mint a faj és faj-jelleg tö­ké­letesen
                        fejlett egyedének. A szinek különbözősége, miután palakék-, fehér-, barna-,
                        sárga-, izabell-szinben, sőt feketében is tenyésztetnek, a jellegzetnél csak
                        másodsorban játszik szerepet, bár legdrágábbak és legbecsesebbek a világosas
                        palakék-szinezetüek, mégis, ha az alább következő standard hibátlan méretek
                        és alakban a többi szineknél is előjő, ugy ezeket a legdrágábban
                        fizetik.</p>
                    <p>Hibátlan jellegü, vagy standardu a postagalamb, ha alakja a következő: A
                        kifejlett, erős test­alkatu galamb hossza csőrhegyétől farkvégéig 17-17½
                        hüvelyk; csőrhossza 1, farkhossza 3, czomb, lábszár hossza a középső lábujja
                        hegyéig 6½, röptáva (kiterjesztett szárnyhosszai) 33 hüvelyk; feje hosszu,
                        keskeny, lapos; csőre nyult egyenes, vastag; a tarajnak a csőr töve körül a
                        homlokkal egy tompaszöget kell képezni s rézsut, de szélesen a csőr körül
                        helyezkedni s inkább előre, mint hátrafelé irányzódni és az ugyanilyen
                        vörösesszinü, szemcsés gyürünek a szeme körül, egyenlő vastagnak és
                        szélesnek kell lenniök. E mellett a nyak karcsu, a fejnél erősen
                        megvékonyult, a szárnyak hosszuk és szorosan a testhez és előre állók; a
                        lábszárak magasak, a mell széles, a tollazat pedig sima, a testhez szorosan
                        lapuló legyen. Ez az elfoga­dott és tökéletes standard, melyet a szakértők
                        megkivánnak.</p>
                    <p>A galambok betanitása s a hosszabb távrepülésekre előkészitése s edzése
                        következőleg történik: Az osztrák-magyar hadügyminiszterium, ki a budapesti
                        érdemes és e téren a leg­szebb eredményeket elért „Columbia” egyletnek, mely
                        hazánk egyetlen galambismerője- és szaktekintélyének, dr. Vörös budai
                        orvosnak buzgó fáradozásából jött létre és virágzik, a reptetésre Budapest
                        és przemysli utat irta elő s ez az egylet évenkint ebben az irányban rendez
                        versenyeket. A tanitás (training) eleintén igen kicsiny s csak fokozatosan
                        történik nagyobb távolságokban. Igy például a budapest-przemysli 560
                        kilométernyi utra (tour) egy-két heti időközökben, először Kőbányán
                        eresztetnek fel, világos, derült, csendes időben a galambok. Midőn innen
                        hazaértek rendes duczaikba, a fenti idő mulva, Gödöllőről, majd Aszódról,
                        azután Hatvanból, Gyöngyösről, Egerből, Miskolczról, Forró-Encsről,
                        Kassáról, Mező-Laborczról, végre Przemyslből és ha innen hazaérnek, a
                        training be van fejezve, mert a galambok be vannak már gyakorolva, ugy a
                        kitartás, mint az utirányra nézve. A galambok minden állomásra mindenfelől
                        nyitott kalitkákba vitetnek, hogy a tájat szemlélhessék és megjegyezhessék.
                        Mint látjuk, e betanitási mód fokozatos, de hosszu, fáradságos, türelmet és
                        költséget igénylő. Egy éves postagalamb ezen 650 klmternyi utat nem birná
                        ki, azért első éves korában csakis rendesen Kassáig gyakorolják, mi szintén
                        szép ut, mert 222 klmternyi hosszu s ezen utat a galambok 7 óra alatt tették
                        meg; mig a rendes versenyeknél a Columbia-egylet galambjai Przmyslből 7 óra
                        alatt érkeztek vissza, mely a legszebb eredmény, miután a Kárpá­tokon kelle
                        keresztül röpülniök, melyek ugy az utat, mint a tájékozódást
                        megnehezitették. Ezen kivül a galambokat külön kell szoktatni és edzeni a
                        borus, szeles és zivataros idő­járá­sokhoz, nehogy ezektől megrémülve a
                        zivatarok tartama alatt rejtekbe huzódjanak.</p>
                    <p>A dolog lényege a galamboknak lakhelyükhöz való ragaszkodása és a remek
                        egymás iránti szeretetén alapszik, természetesen e mellett bámulnunk kell
                        ezen szárnyasok magas tájékozó képességét és emlékező tehetségét az
                        utirányra nézve - mi csakugyan bámulatos is. Ezért a postagalambokat rendes
                        lakóhelyükön tiszta, világos duczczal, bő élelmezés és jó ápolással kell
                        ellátni, hogy lakhelyükhöz ragaszkodjanak. Mennél jobban szereti lakhelyét,
                        annál sebe­seb­ben iparkodik hazafelé. Igy nem egyszer történt meg az is,
                        hogy minden erejét össze­szedve, hazáig vánszorgott a halálra sebesitett
                        galamb, csakhogy otthon, szeretett párja mellett mulhasson ki!</p>
                    <p>Rendesen az erődök, védmüvek részére vannak szervezve a
                        postagalamb-állomások. Az osztrák-magyar monarchiának, körülbelül 5500
                        postagalambja van, mig Francziaországnak 25 ezernél több, ugy hogy háboru
                        esetén minden erődnek 600-1000 drb galamb jut, mert számitani kell arra is,
                        hogy utközben többeket lelődöznek, mint elégszer megtörtént, a
                        kocza­puskások, vagy elfognak a ragadozó-madarak, vagy éppen a heves
                        zivatarok kiverve uti­rá­nyukból, ugy kimeritik és elcsigázzák, hogy nem
                        lesz ereje hazáig jutni. Páris ostromakor a körülzároló porosz hadsereg
                        betanitott sólymokkal fogatta el, vagy zavartatta ki utirányukból a
                        sürgönyöket vivő franczia galambokat s többeket el is fogott.</p>
                    <p>Mikor kiüt a háboru, az illető állomások azonnal a fővárosból, vagy a
                        főpostagalambtelepről elküldik az illető galambokat azon erőditményekbe,
                        vagy táborokba, melynek irányába ki lettek képezve. És ha ott kieresztik
                        őket, ezek egyenesen rendes lakóhelyükre sietnek vissza a lábaikra, vagy
                        farktollaikra erősitett sürgönynyel.</p>
                    <p>Hogy egy-egy galamb mennél több hirt vihessen, a sürgönyöket parány betükkel
                        fényképez­ték le s a főállomáson az illető hivatalnok nagyitó üveggel
                        elolvasva, ujra leirta s ugy küldte el az illetőnek, vagy maga a parancsnok
                        vette át, olvasta el. Igy megtörtént, hogy egyetlen galamb 3800-4500 betüs
                        sürgönyt vihetett magával, a nélkül, hogy terhelve lett volna. A galambok
                        kieresztése és befogása a háborukban is épp ugy történik, mint a
                        versenyeknél, azaz belső szárnytollaikon az illető egylet, tulajdonos vagy
                        csapatparancsnokságnak bélyegzőjével és folyószámmal bélyegeztetnek le és
                        bevezettetnek az illető lajstromokba, azután ólom­pecséttel lezárt kosarak
                        és kalitokban szállittatnak az illető helyre. Itt a kijelölt óra és perczben
                        egy adott jelre a kosarak felnyittatnak, mire az egész csapat villámgyorsan
                        levegőbe emel­kedik s kevés lebegés után - miután az utirányt kémlelik -
                        nyilsebesen törnek előre. Az épületek padlásain elhelyezett duczokban már
                        várnak reájuk s mihelyt egy megérkezik, ezt azonnal küldik az illető
                        bizottsághoz a megérkezés órája és perczével együtt, mely aztán konstatálja
                        a bélyegző és folyószám vagy egyéb ismertető jelről, kinek a galambja
                        érkezett meg legelőször.</p>
                    <p>A hadügyminiszter évenként segélyezi nálunk is a fentnevezett derék egyletet
                        verseny­dijak­kal, sőt galambokat is ajándékozott neki s ez által serkentve
                        a további tenyésztésre és mun­kálkodásra, hogy háboru esetén, ha netán
                        Budapest és Przemysl között a táviró összeköttetést az ellenség
                        megszakitaná, vagy bárhol is ezen utirány között - a postagalambokkal
                        lehessen hireket és sürgönyöket küldeni.</p>
                    <p> </p>
                </div>
                <div type="chapter">
                    <head>
                       Nagyevők.
                    </head>
                    <p>Daczára az 1402-ki nagy angorai győzelemnek, a világhóditó Timur Lenk sietve
                        huzódott vissza Trapezunt felé, mert seregét egy legyőzhetlen rém - az éhség
                        fenyegeté. Dölyfös szavai: „Engem az isten büntetni és a gőgösöket megalázni
                        küldött” kétélü karddá váltak s magát és seregeit is fenyegették, mert
                        hóditó csapatait nyomon követte a föld egyik legrette­netesebb csapása, a
                        sáskajárás is s nem hagyott egy szál füvet a földön, egy levelet a fákon.
                        Még el sem ért elcsigázott táborával Trapezunt sáska nem járta vidékére,
                        máris megjelentek nála fogadott fiának, Aihedino chánnak követjei, jelentve,
                        hogy Aihedino chán tartománya, Damascus sivár pusztaság lett. A követek
                        legidősbje, a bölcs Gagatai sirva kiáltott fel: „Puszta lett Damascus, a
                        királyi, rózsatermő Damascus, puszta, puszta, puszta!” azután igy folytatá:
                        „Aihedino chán könyörög neked, fejedelmek ura, császárok császára, miután te
                        istentől küldött és győzhetetlen vagy, semmisitsd meg ez ártó férgeket.”
                        Timur Lenk meghatott han­gon, reszkető szóval kiáltott fel: „Ki pörölhet
                        istennel, ki szállhat harczra a természettel? Azt az ellent, mit a természet
                        feltámaszt, csak a természet győzheti le a maga teremtményeivel, nézz oda és
                        lásd!”</p>
                    <p>Ezzel kivezeté a követeket a tábor szélére, hol egymás hátán nyüzsögtek a
                        sáskák milliói s a meddig a szem ellátott, ugy tetszett, mintha a föld
                        felülete - sárgás-barna vizü tengerként - hullámokat vetve háborogna, - de e
                        tenger felett megszámlálhatlan seregei nyüzsgöttek a kisebb-nagyobb
                        madaraknak s emésztek a sáskákat, sőt még négylábu állatokat is lehetett
                        nagy számmal látni, melyek falánkan habzsolták a sáskatömeget.</p>
                   
                    <p>Hazánkban már három év óta, daczára a rendszeresen és sikerrel folyt
                        irtásoknak, a sáskák évről-évre szaporodnak. E sáskafajok nem a
                        tulajdonképpeni vándorsáskák, hanem az ugy­nevezett maroccoi-sáska
                        (Stauronotus maroccanus) és az olasz sáska (Caloptylus italicus), melyek
                        daczára, hogy kisebb alkatuak, mégis képesek tönkre tenni a növényzetet
                        elszaporo­dásukkal. Az eddigi irtási módok, minők a Cyprusi vászonsövények,
                        vizbefojtás, szalmára terelés és elégetés, legelőkön s tömegbeni irtásra
                        czélszerüek ugyan, de ezzel a vész nem lesz elháritva, mert megmarad belőlük
                        mindig annyi, melyből uj ivadék fejlődhetik, mint ez bebizonyult azon
                        vidékeken, hol bár enormis nagy tömegeket irtottak ki, mégis a következő
                        évben nagyobb számmal léptek fel; - de ezen irtási módok lehetetlenek, ha a
                        sáskák a gabona közé veszik magukat és ha már szárnyaik kinőnek. A petéző
                        helyeket emberi erővel felkeresni - mondjuk egy-egy 500-1000 holdas
                        területen - szintén lehetetlenség még óriási költség és időpazarlás mellett
                        is; az alászántás a laza és porhanyó földben, szintén csak kétes eredményt
                        ad, mely mellett a peték negyedrésze legalább is kikel... de mindezektől
                        eltekintve is - eddigi védekezésmódjaink bizonytalanok, hiányosak, még azért
                        is, mert csakis csendes, napvilágos időben hajthatók végre, esős, borus
                        időben nem; pedig, - ha mint sokszor történik, hetekig esős, borult időjárás
                        uralkodik, ugy az alatt a sáskacsapat szárnyai kinőnek s az irtás ekkor
                        pláne lehetetlenné válik.</p>
                    <p>Ezek szerint tehát a jelenlegi irtási módok által a veszély nem lesz
                        leküzdve, hanem csak elodázva, mert a leküzdésről csak arról lehet szó ha
                        azt az eredményt érnők el, hogy az egész országban ugy a sáskák, mint összes
                        petéik ki lennének irtva, hogy belőlük nem fejlődhetik ki évtizedek multán
                        sem oly mennyiség, mely kárt lenne képes okozni. Ezt pedig emberi erő és
                        tehetséggel elérni nem lehet. Tömegesen irtani képes az erő, de, ha e
                        pusztitók elszóródnak, megszárnyasodnak s petéiket szétszórva rakják le, ugy
                        csakis a természet segitségével lesz elpusztitásuk keresztülvihető.</p>
                    <p>A hosszas fejtegetés és bizonyitgatás helyett az alábbiakra utalunk, melyek
                        Timur Lenk szavainak igazságát is a legfényesebben bizonyitják:</p>
                    <p>A sáskacsapatok Afrika, Ázsiában s a Keleten épp oly megszokott elemi
                        károknak tekintet­nek, mint nálunk a jégeső s évenként rengeteg terjedelmü
                        müvelt és nem müvelt földrészek lesznek kopár sivatagokká tarolva általuk,
                        mikor milliárdokra menő számban, napot elhomá­lyositó tömegekben vándorutra
                        kerekednek.</p>
                    <p>Különösen Chinának a tatárok által lakott területei s a szomszédos
                        Mongolország látszanak egyik szülőbölcsői lenni a vándorsáskáknak, ugy hogy
                        e részekben évenként - sáskacsapatok által okozta éhinség uralg s nagyszámu
                        nyájak s csordák semmisülnek meg a legelőhiány következtében.</p>
                    <p>Ismeretes dolog hogy a vándorsáskák minő óriási területeket vándorolnak be s
                        kedvező széláramlattal Ázsia és Afrikából, még Európába is átvetődnek egész
                        a Rajnáig oly óriási mennyiségben, hogy éhinséget, ragályt idéznek elő,
                        minők az 1693-iki és 1743. éviek voltak. E vándorlás közben petéket rakva,
                        képesek egész világrészeket inficiálni annyira, hogy ezen részek maguk is
                        évenként uj és uj sáskarajokat bocsáthatnak világgá.</p>
                    <p>Természetesen legtöbbet kell szenvedniök a szomszédos, vagy a közelfekvő
                        országrészeknek, mert mikor a sáskarajok Tatár- és Mongolország sovány
                        legelőit elpusztitották, első sorban mindenesetre a legközelebb eső s a
                        chinaiak által gondosan mivelt vidékeket tarolják le s ezeket is tele rakva
                        petékkel, vonulnak tovább, ugy hogy a következő évben már nem a beözönlő
                        vándorsáskák pusztitják el megint ez országrészeket, hanem a lerakott
                        petékből itt ki­fejlődő sáskaivadékok. Ezen dologból természetszerüleg az
                        következnék, hogy egész Chiná­nak örökösen éhinséggel és sáskacsapásokkal
                        kellene küzdenie s fenyegetve kellene lennie a szomszéd országokból betörő,
                        valamint saját földjein növekedő sáska-seregektől.</p>
                    <p>Ezek daczára Chinának legnagyobb részét nem fenyegeti e két csapás egyike
                        sem, mert e természeti csapás ellen magával a természet segélyével
                        védekezik.</p>
                    <p>Chinának legmüveltebb és legbujább termékenységü az a része, mely a Hoangho-
                        és Jantse-Kiang között terül el és keleti lapálynak neveztetik. Ez Chinának
                        egyik paradicsoma, melyet az emberi szorgalom a növénytermelés tekintetében
                        annyira kiaknáz, hogy minden tenyérnyi tere e földrésznek művelve van, s a
                        növényzet oly buja, oly dús, hogy vetekedik Ceylon buja őserdőivel fejlődés
                        tekintetében. Mindenesetre legelőször is ezen földrésznek kellene leg­többet
                        szenvednie, mert a tatár és mongol földekről beözönlő sáska-sereg itt dús
                        táplálékot találna olyannyira, hogy ezen földrésznek kellene, a
                        tulajdonképeni sáska-bölcsőnek lenni a sovány és aszu mongol-tatár vidékek
                        helyett. A sáskapusztitásokon - melyek egymagukban is végveszedelmei
                        lehetnek egy országnak - a tulnépes Mennyei-birodalomnak, még két oly
                        természeti csapással kell megküzdenie, melyek pusztitásai épp oly rettenetes
                        mérvüek, minők a sáskajárások. E pusztitók egyike a petschain élősködő,
                        némely évben enormis mennyiség­ben fellépő hernyó-faj, mely szintén
                        vidékről-vidékre vándorol, ha a növényzetet felemész­tette; a másika pedig
                        egy, a cserebülylyel rokon rovarféle, melynek álczái a zsenge, fejlődő
                        rizsvetéseket lepik el, lerágva ezeknek termésthozó részeit, olyan
                        falánksággal, hogy alig egy-két nap alatt egész tartományok rizsvetései
                        lesznek tönkre téve. A chinai nép ¾ részének pedig majdnem egyedüli
                        tápláléka a petschai, ez a kel-féle növény és a rizs; ha ezekből szük a
                        termés, vagy pláne megsemmisül, ugy beüt az éhinség. A fenti káros hernyófaj
                        legelőször a petschait pusztitja el, s csak ezután keresi fel a más fajta,
                        kövérebb levelü növényzetet; a rizs-bogár csakis kizárólag a rizsen él - más
                        növényt nem bánt - de a vándorsáska elpusztit, felfal mindent, mi növény, mi
                        zöld, a fák levelei és zsengébb ágacskáival egyetemben, ugy hogy e három
                        rovarfajta képes egy ország minden zöldjét kiirtani, mert a mit meghagyna a
                        két első, azt elpusztitaná a harmadik.</p>
                    <p>E három vészes pusztitó daczára, csudálatosképpen Chinának csupán a tatárok
                        és mongolok által lakott és cultivált részei szenvednek, mig a chinaiak
                        által lakott és müvelt részek - daczára, hogy a sáskatermő vidékek közé
                        vannak ékelve és ezek határolják a dús termékeny­ségü keleti lapályt is, még
                        sem szenvednek ezen pusztitók egyikétől sem kárt és ha a keleti lapályon
                        vagy a chinaiak által lakott részeken sáskák mutatkoznak, vagy a Tin-ziu (a
                        petschai-hernyó) lép fel, ugy ezek a szomszédos mongol- és tatár-vidékekről
                        özönlöttek be, mert arra nincs eset, hogy a chinaiak földjén fejlődő sáskák,
                        vagy petschai hernyók pusztitsák az országot. Sőt, ha egyes vidékekről
                        nagyobb vándorsáskacsapatok is özönlenek be az országba, ezek pusztitása sem
                        lesz oly nagymérvü, hogy tetemes kárt okozna, mert a pusztitásnak elejét
                        veszik.</p>
                    <p>A Mennyei-birodalom annyira tulnépes, hogy egymás hátán zsufolva élnek a
                        termékenyebb vidékeken a lakosok és hogy e roppant népesség számára a föld
                        megfelelő élelmet adjon, felhasználnak minden tenyérnyi, talpalatnyi földet,
                        a melyben a növény csak megterem. Ez okból nemcsak egyes szegény családok,
                        hanem egész falvak, községek, sőt a vizek mellett lakók általában óriási
                        talpakat készitve, a folyók, tavak vizeire épiti falvait, községeit, sőt
                        nemcsak ily uszó falvak és városok vannak, hanem léteznek uszó kertek és
                        veteményföldek is, talpakra hordott televényföld s a folyók termékenyitő
                        iszapjából. E módon a vizekre épités által veteményföldekké takaritják meg
                        azon területeket, melyekre a városok és falvak épül­nének. Ezen uszóvárosok
                        lakói a népség legszegényebb osztályához tartoznak, de idő multán annyira
                        megszedik magukat, hogy ujra szárazföldi lakosokká lesznek. Keresetmódjuk a
                        kö­vet­kező: Minden ház, vagy minden talp tulajdonosa megszámlálhatatlan
                        mennyiségü kacsát, ludat, vagy egyéb fajta baromfit tart. E kacsák és ludak
                        egész nap nincsenek otthon, hanem a szárazföldön járva, a vetések,
                        ültetvények között, egyedül abból a sok rovar, kukacz, álcza, sáska, hernyó
                        és csigákból táplálkoznak, melyek magán a növényzeten s a növényzet körül
                        találhatók. Mindenki tudja azt, hogy a tyukok, pulykák, mint a kacsák minő
                        ügyes és fáradhatlan rovarvadászok, fel tudják kutatni a legelrejtőzöttebb
                        és legapróbb hernyót, rovart s ezek álczáit és petéit is, igy ezen
                        uszófalvak baromfivilága a nap folytában, minthogy egyéb élelmet nem kapnak,
                        bejárják és összekeresgetik az egész vidéket és mikor a nap nyugvóra száll,
                        s a talpakon megszólal a tám-tám vagy csengetyü, tömött csapatokban minden
                        gazdának jószága hazauszik, vagy hazafut saját talpjára; reggel pedig, még
                        jóval napkelte előtt, az isme­re­tes jelre az egész szárnyas csapat ujra a
                        száraz földre siet, élelmét keresendő s ez igy megy nap-nap után minden
                        nap.</p>
                    <p>Ezen eljárás által kettős haszon van elérve: Először is azon vidék
                        növényzete, talaja folyton tisztitva, gondozva van az ártó rovaroktól, még
                        pedig tökéletesebben, mintha minden bokor mellett egy-egy kertész vigyázna,
                        s ekképpen fel lesznek keresve azon sáskapeték is, me­lyekből a következő
                        évben a sáskacsapás fejlődhetne s meglesznek semmisitve azon hernyók,
                        hernyópeték, melyek szintén elszaporodnak, szóval, el lesz pusztitva minden
                        ártó rovar s pete, melyet emberi munkával, a legnagyobb költséggel is, még
                        félannyi tökéletességgel sem le­het­ne elérni, mert emberi szem, emberi
                        munka a földbe, a növényzet levelei közé rejtett petéket, bábokat nem
                        találhatja fel, mig a szárnyast erre ösztöne, éleslátása, szaglása
                        rávezetik. A másik haszon pedig áll azon élelemmegtakaritásból, melyet
                        rovarok hijján, a baromfiaknak kellene adni; igy ugyszólván a folyton
                        szaporodó baromfisereg a tulajdonosnak egy krajczár kiadásába sem kerül s
                        mégis jobban fejlődik, kövérebb, izesebb lesz, mint a száraz, szemes
                        tápláléktól és évente igen szép összeget vesz be minden tenyésztő az eladott
                        baromfiakból, még a mellett is, hogy a birtokosok földjeik tisztogatásáért a
                        baromfiak gazdáinak bizonyos évi bért is fizetnek és hogy ez az üzlet jól
                        jövedelmez, mutatja az, hogy néhány év leforgása alatt a talptulajdonosokból
                        szárazföldi birtokosok válnak.</p>
                    <p>Ez az oka, a miért a chinai földeken sem hernyó-, sem sáskapusztitások
                        nincsenek, daczára annak, hogy ugyszólván e föld bölcsője, szülőföldje három
                        elemi csapásnak és az, hogy a chinai, mint dolgos, ügyes kulturnép, belátta,
                        hogy a gazdának és kertésznek nélkülözhetlen segédtársai a madarak és
                        szárnyasok, mert ezek röpke szárnyaikkal, éles szemeikkel a fa és
                        bokorcsucsok legmagasán rejtőző rovar-petét is elérik. Ezért a chinai
                        gondoskodik is, hogy országa vidékein a madarak megtalálják lakhelyeiket,
                        szükségleteiket. Gondoskodik, hogy annyira elszaporodjanak, hogy sikeres
                        munkát végezhessenek; a hol bokor, fa, liget nincs, ültet, létesit ilyent,
                        szóval megtesz mindent, hogy a madárvilágnak meglegyen mindazon szükséglete,
                        mely a vidékhez köti állandó tartózkodásra.</p>
                    <p>Ha pedig a tatár és mongol földekről betör egy-egy óriási sáskatömeg s meglep
                        egy vidéket, erre is készen vannak s rövid idő alatt a legnagyobb
                        gyorsasággal nemcsak a vidék, de az egész folyó vagy tó-mentének összes
                        baromfi-serege a sáskalepett vidékre lesz gyüjtve s a tömérdek rucza, liba,
                        vizi és szárazföldi madár 1-2 nap alatt elpusztitja, felemészti a
                        sáska­tömeget oly gyorsan, mielőtt ez el tudná pusztitani az egész
                        környéket. Egy ilyen sáska­betörés­nél, még a szomszéd tartományok
                        madárvilága is ide huzódik - mert nyomon követi a sáskatábort - a mint ezt
                        az eddigi tapasztalatok is megerősitik. Igy azután az emberek a természet
                        segélyével előbb elpusztitják a sáskákat, mielőtt nagy kárt tehetnének és
                        még ha petéket rakni van is ideje, ezekből nem fejlődhetik uj generatió,
                        mert a petéket fölkeresik és elpusztitják a szárnyasok, mielőtt
                        kikelnének.</p>
                    <p>A mongol és tatár nép nélkülözi a chinai népnek szorgalmát, ügyességét,
                        renyhe, indolens nép, földmüvelést is alig üz, igy az általa lakott részeken
                        azután évenként rendesek a sáska­járások és pusztitások, mert eszébe sem jut
                        hogy ez ellen védekezni is kell és lehet, daczára annak, hogy chinai
                        szomszédjától megtanulhatná.</p>
                    <p>Hazánk sáskalepett vidékein a chinaiak ezen eljárási módja nemcsak, hogy
                        keresztülvihető lenne, hanem még közgazdaságilag is fontos emeltyüjévé
                        nőhetné ki magát a közvagyonoso­dásnak. A mely vidéken tavak, vagy folyók
                        vannak, ott a rucza, libatenyésztés annyira kifi­zet­né magát, hogy egyik
                        jövedelmi forrásává válhatna a vidéknek, a mellett, hogy a ruczasere­gek
                        bejárva a gabnaföldeket és veteményeket, ezeket megtisztitanák minden
                        ártalmas féregtől és rovartól s felkeresve a legelrejtettebb petéket,
                        gyökeresen megsemmisitenék az uj ivadék ke­let­kezését. A viznélküli
                        vidékek, pulykákat tenyészthetnének, mert ez is egyike a
                        legfáradha­tat­lanabb féregpusztitó szárnyasoknak s példa rá China, hogy az
                        emberi erő a természettel karöltve, le tudja győzni e csapást sikeresen.</p>
                    <p>A mellett, hogy e szárnyasok megszabaditják a növényzetet a káros rovaroktól,
                        nemcsak egyes vidékeknek, hanem megyéknek, magának ez országnak is bő
                        jövedelemforrásaivá lehet­nek. A husszárnyasok kereslete napról-napra
                        fokozódik, Olaszország évente 4-5 millió lirát vesz be tojásokból,
                        ugyanennyit tyukok, kacsák, pulykákból; Németország jövedelme még nagyobb s
                        igy hazánknak is duplán válnék hasznára, ha a szárnyastenyésztést
                        felvirág­zásra emelné s bármennyit produkálna is - a jelenlegi kiterjedt
                        szállitási eszközök mellett - könnyü és keresett piaczot találna a
                        külföldön, ha ugyan saját piacza nem lenne képes el­fogyasztani.</p>
                    <p>A sáskacsapáson kivül - már évek óta hazánk gyümölcstermelő vidékeiről
                        nagymérvü hernyópusztitásokat jelentenek, a cserebüly-, betüző-szú s efféle
                        káros rovarok pusztitásaival egyetemben. Az utóbbi években azon vidékek,
                        melyek azelőtt nagy mennyiségü gyümölcsöt exportáltak a külföldre, még a
                        hazai piaczot sem tudták ellátni, annyira letarolták a fákat a hernyók és
                        cserebülyök. Ezek ellen az, emberi igyekezet igen keveset tehet, mert
                        nagyjában megtisztogathatja ugyan a fákat a petéktől s hernyófészkektől, de
                        a legapróbbak, legveszé­lyesebbek mentve maradnak a levelek s ághegyek
                        elérhetetlen rejtekeiben s ezek elpusztitását csakis az éles madárszemek
                        kereshetik fel és érhetik el. Svéd-, Norvégország, Dánia, Franczia­ország,
                        Németország, Belgium, sőt még Olaszország is annyira felismerte a madarak
                        fontosságát és nélkülözhetlen segélyét, hogy külön törvények, óvintézkedések
                        által biztositott nekik védelmet. Azon vidékeken, melyeknek fa és bokor
                        nélkülisége miatt nem volt madár­világa vagy a honnan el lettek üzve, vagy
                        pusztitva, odatelepités, költő- és hálóládák felagga­tása által, valamint
                        életmódjuknak, fészkelésüknek megfelelő liget, bokros, vagy erdőcske
                        ültetése által otthont teremtett nekik s ezen intézkedéseket siker is
                        koronázta, úgyannyira, hogy azóta ezen országok nem szenvednek sem hernyó-,
                        sem cserebülypusztitásoktól, a gyümölcsösök virulnak, bő terméssel fizetnek
                        s az erdőkihalások a betüző-szú és furdancsok elpusztitása következtében,
                        megszüntek.</p>
                    <p>E módon hazánkban is gátat lehetne vetni az, efféle természeti csapásoknak,
                        de mindenekelőtt természetrajzi irodalmunknak kellene felvirágozni, hogy jó
                        ismertető könyvek által népünk megismerné és kimélni tudná a hasznos és
                        féregpusztitó madárfajokat s nekik marasztaló és vonzó otthont létesitene
                        minden vidéken.</p>
                    <p> </p>
                </div>
                <div type="chapter">
                    <head>
                        Kolosszusok nyelve.
                    </head>
                    <p>Nemrégiben sokat vitatkoztak a tudósok a felett, hogy ha az elefánt a
                        legokosabb és leg­intelligensebb állata a földnek, miért nem ezt választák
                        az indvallás bölcsei az okosság jelképéül s miért szimbolizálja más
                        állatalak az ősrégi sziklatemplom-maradványokon, minők Ceylon-szigetén és
                        mind a két Indiában százával, ezrével állnak fenn az őskori müveltség
                        tanujeleiként?</p>
                    <p>Hát egyszerüen azért, mert az ind mithológiában az elefántoknak az a nagy és
                        szent szerep jutott, hogy ők tartják, a szent teknősbéka hátán állva,
                        hátukon az egész földet és apróbb jelképezésekre nem forgácsolhatják szét e
                        szent állatok alakját és a bennük megtestesült földfentartó eszmét.</p>
                    <p>Nagyobb bizonyitékot az embert megközelitő okosságukra nézve, ennél a
                        hiedelemnél keres­ve sem lehetne találni. Az ő nyugalmukra, okosságukra van
                        bizva az egész föld s ha néha-néha, a hosszu állásban elfáradva, kissé
                        megrázkódnak - ez a földrengés!</p>
                    <p>Aki huzamosan élt az Indiákon, vagy Ceylonban, a hol ezek az állatkolosszusok
                        ugyszólván százával mozognak a városok és falvak mindennapi életében, az egy
                        cseppet sem csudálkozik, hogy az ind mithológia ezeknek az eszére,
                        okosságára és belátására bizta a világ fentartását, épségét, minden
                        teremtményével együtt.</p>
                    <p>E könyv lapjain, már egyszer beszéltünk az állatok lelkéről, nyelvéről és
                        okosságáról és sok, csudálatosan megdöbbentő szellemi élet-nyilvánulást
                        soroltunk fel az egyes állatfajokról. De minő végtelen ür tátong ezek és az
                        elefántok között!</p>
                    <p>Eddig a majmot tartották az emberhez legközelebb állónak, alkatra és
                        észtehetségre nézve. A mi az alkatot illeti, ehhez kétség nem férhet, de a
                        szellemi tehetségekben oly magasan áll az elefánt a majmok és a kerekföld
                        összes állatjai fölött, mint az ember a majom fölött.</p>
                    <p>Az ősrégi ind bölcsesség remekét tette annak, mint lehet százados, ezredéves,
                        egyöntetü és folytonos nevelés által az észt, értelmet, akaraterőt egy
                        állatban annyira kifejleszteni, a mint ezek az elefántoknál az érzés,
                        intelligenczia, gondolkodás és a hála érzetének társaságában
                        nyilvánulnak.</p>
                    <p>A szeliditett elefánt attól a naptól fogva, midőn ura házába lép, nem állat
                        többé, hanem meghittje, barátja az egész háznak, a „kivel” a szó szoros
                        értelmében csevegnek, elbeszél­getnek s mint az elefánt megérti gazdája
                        szavait, ép ugy megérti ez az övét s válaszol is gazdá­jának - mert az
                        elefántoknak olyan kifejlett s gazdag nyelvezete van, mint egy állatnak sem
                        a föld kerekségén.</p>
                    <p>Igaz, hogy e „beszédmód” csak egyes, rövidebb-hosszabb hangokból és
                        hangmodulácziókból áll, de ezek olyan preczizek és mindig ugyanazok, hogy
                        minden elefánt vezető kornak, vagy mahout csak ugy megérti mintha azok
                        valóságos szavakban lennének kifejezve.</p>
                    <p>A hires Anquétil, Jacolliot, Rousselet és Skinner őrnagy évekig
                        tanulmányozták az elefántok nyelvezetét és 160-nál több hangmodulácziót
                        jegyeztek fel, melyek minden esetben egyet és ugyanazt jelentették és a
                        legkisebb árnyalatig mindig egyformák voltak, akár egyfolytában, akár
                        artikulálva hangzottak, az érzelmek kifejezésére pedig, minők az öröm,
                        ijedtség, meg­lepetés, harag vagy fájdalom - a fenti százhatvantól egészen
                        eltérő hangokat adtak.</p>
                    <p>Jacolliot és Skinner évekig laktak egy dúsgazdag benszülött kereskedő
                        házában, kinek száznál több, munkára és teherhordásra használt elefántja
                        volt.</p>
                    <p>Ez maga is nagy természetbarát lévén, különös előszeretettel tanulmányozta ez
                        állatkolosszu­sok szokásait s természetét - és nyelvüket három kategóriába
                        osztotta:</p>
                    <p>Az első osztályba a szájból jövő gége- és orrmányhangokkal kevert
                        árnyalatokat osztotta és 98 modulácziót különböztet meg, melyek mindig
                        változatlanul egyformák maradnak. E han­gokkal szokott urával s gondozójával
                        (mahout) beszélgetni és ezekkel kéri eleségét, italát s egyéb szükségleteit
                        vezetőjétől (kornak) az utban.</p>
                    <p>A második kategóriába az ötvenkét modulácziót számláló, trombitaszó forma,
                        tiszta orrmány­hangok tartoznak melyekkel haragját, figyelmeztetését,
                        hivását, jöttét, stbi jelenti.</p>
                    <p>A harmadikba pedig csupán a 15 moduláczióból álló tiszta gégehangok
                        sorolhatók, melyekkel pillanatnyi érzelmeit, örömét, fájdalmát,
                        megelégedését stb. nyilvánitja.</p>
                    <p>A leghosszabb fejtegetésnél is jobban megmagyaráz mindent egy rövidke
                        példa:</p>
                    <p>„Életem javarészét Indiában töltöttem - irják Skinner és Jacolliot - és
                        számtalanszor láttam és hallottam, midőn utközben vagy a pihenő helyen a
                        mahoutok és kornakok elefántjaikkal beszélgettek.</p>
                    <p>Valóságos beszélgetés volt ez, mert a mahoutok ugy magyarázgattak,
                        disputáltak, fenye­get­tek, majd engesztelő, megnyugtató hangon csititgatták
                        állatjaikat, mintha valóságos emberek­kel tennék - ezek a hatalmas
                        kolosszusok pedig sikoltó magas hangon, orditásszerü bőgéssel, majd tompán
                        hangzó mormogás- és dörmögéssel feleltek nagy füleiket ide-oda lóbbálva,
                        apró szemeikkel pedig sürün pislogva.</p>
                    <p>A tartós disputa kiváncsivá tett s kérdésemre a hinduk, az őket jellemző
                        hideg egykedvü­séggel, majd ezt, majd azt felelték:</p>
                    <p>- Elefántunknak melege van, éhes, szomjas, vagy nyomja a hátát a nyereg - és
                        csakugyan, mihelyt enni, inni adtak, vagy meglocsolták őket, hát szépen
                        elhallgattak.</p>
                    <p>Néha, néha, mikor egy-egy elefánt tartósan nyugtalankodott és folyton
                        ugyanazt az egy han­got adta, megkérdeztem a kornakot.</p>
                    <p>- Kenyeret, czukornádat, vagy gyümölcsöt akar - felelé a hindu - és mindig
                        megbizonyo­sodtam, hogy csakugyan azt akarja, mert, ha mással kinálták, nem
                        kellett neki és csak akkor hallgatott el, ha csakugyan azt kapta, a mit
                        kivánt, azaz a mit a kornak mondott.</p>
                    <p>Egy napon a Malabari partvidék felé indultam - beszéli Anquétil - és utunk
                        végtelen terje­delmü kókuszdió-ültetvényen vezetett keresztül. Elefántunk
                        egyszerre haragosan, békétlenül, mindenféle hangon dörmögni, dünnyögni
                        kezdett és elégedetlenségét minden módon kimutatva, minduntalan hátra-hátra
                        pislogott a nyakán ülő kornak felé apró szemeivel.</p>
                    <p>A kornak mindenféle módon iparkodott megengesztelni. Hizelgő, édesgető
                        szavakkal, beczéz­gette, dicsérte, barátságosan felelgetett horkantásaira,
                        énekelt neki és fültövét vakargatta a horogforma hegyes vasösztökével, de ez
                        mind nem használt és utoljára is kifogyva a türe­lemből, jól összeszidta és
                        parancsoló hangon rárivallt, hogy hallgasson. De az elefánt meg­rázta
                        füleit, még hangosabban dunnyogot, mire megkérdezve a feleselés okát, ezt a
                        feleletet kaptam:</p>
                    <p>- Saëb (uram), Narayanin minden áron azt akarja, hogy egy kókuszdiót
                        szakitsak neki!</p>
                    <p>- Nos hát szakits neki, van elég!</p>
                    <p>- Igen ám, csakhogy ha az a totti (csősz) meglát, megzálogol.</p>
                    <p>- Igazad van! Mihelyt a csőszszel találkozunk, annyi kókuszdiót veszek, hogy
                        Narayanim kedvére csemegézhet, mondd meg neki, megérti-e?</p>
                    <p>- Meg bizony, hallgass csak, uram! Narayanin, ha a csőszt meglátod,
                        kókuszdiót veszünk számodra - mondá kedveskedve elefántjának. Narayanin
                        hátra pislogott apró szemeivel és egyszerre elhallgatott, de apró szemei
                        sebesen forogtak mindenfelé és sebesebb ügetésbe kezdett.</p>
                    <p>Egyszerre különös, rövid, harsogó hangot hallatott.</p>
                    <p>- Narayanim látja a csőszt, saëb, készitsd erszényedet!</p>
                    <p>Csakugyan a forduló előtt, kilépett a csősz a bokrokból. Rövid alku után,
                        nagy csomó kókuszdiót vásároltam az elefántnak, különböző örömhangokban tört
                        ki mikor az elsőt megkapta s párt felcsemegézve, egész nap nyugodt és
                        jókedvü maradt.”</p>
                    <p>Köteteket lehetne irni száz és száz ilyen példával, de okosságuk, értelmük és
                        ragaszkodásuk meg épen kifogyhatlan tárházát adja a csudásnál-csudálatosabb
                        történeteknek, mikben kétel­kedni lehetne, ha nem Skinner, Anquétil,
                        Rousselet és Jacolliot hirneves tekintélyek neveinek aegise alatt jelennének
                        meg.</p>
                    <p>Daly őrnagy barátom legidősebb fiának - irja Anquétil - egy könyvet igérve,
                        midőn házuknál kerestem, barátom ezt felelte.</p>
                    <p>- Soupramy (egy rémöreg elefánt, kedvencze a háznak és bálványa a
                        gyermekeknek) a gyerekeket halászni vitte a folyóhoz.</p>
                    <p>- És te engedted? - kérdém bámulva. - Nem félted a vadaktól, kigyóktól,
                        krokodiloktól? Hátha valamelyik a vizbe ful?</p>
                    <p>Daly őrnagy nyugodtan mosolygott.</p>
                    <p>- Barátom, az öreg Soupramy imádja gyermekeimet. Jobban vigyáz rájuk, mintha
                        két bonne, három nevelő lenne mindegyik sarkában. Nyugodt, egészen nyugodt
                        vagyok! Ha a gyerekeket sétálni viszi az erdőbe, minden bokrot megnéz,
                        megzörget előttük, ha leülnek elébb megvizs­gálja a füvet, nem rejtőzik-e
                        ott kigyó, vagy valami mérges féreg. A vizhez közel nem engedi menni őket s
                        mikor Elly a mult héten a vizbe esett, ő mentette ki, pedig velük volt a
                        neve­lőjük. Megvédi az embertől, tigristől, krokodiltól; különben jer,
                        lepjük meg őket s meglátod, hogy ez a vénség milyen szenvedélyes kedvelője a
                        halászatnak.</p>
                    <p>- Micsoda, Soupramy halász? - kérdém hitetlenül.</p>
                    <p>- Még pedig horoggal - de jer, majd meglátod!</p>
                    <p>Rövid tiz percz mulva a folyó partjára értünk és a bokrok közül a következő
                        csodás látvány tárul elénk:</p>
                    <p>A folyóba nyuló széles földnyelven, néma csendben üldögélt a hat gyerek és
                        köztük, mint valami szürke gránittömeg a vén Soupramy kuporgott hátsó lábain
                        ülve s orrmányában egy rengeteg hosszunyelü horgot tartott s apró szemeit
                        sebesen villogtatva, sóvár figyelemmel leste a parafabuktató mozgását.</p>
                    <p>Mikor ez mozogni, bukdosni kezdett, szépen megvárta, mig párszor alámerül és
                        csak akkor rántotta ki egy veteránhorgász ügyességével és csakugyan a horog
                        végén ott ficzkándozott a Gangesnek egy aranyos pikkelyü halacskája.</p>
                    <p>A vén Soupramy örömében olyan hangokon trombitált, mintha egy fagótot
                        sikongatnának és a gyermeksereg vele örült és sikongott örömében: azután
                        nagy komolyan a legöregebb fiu felé nyujtá horgát s mikor ez levette róla a
                        halat odahozta neki a kukaczokkal telt skatulyát és mikor uj férget tüzött
                        horga hegyére, mint valami türelmetlen gyerek, olyan esetlenül, tapiskáló,
                        virgoncz sietséggel czammogott vissza helyére, a gyereksereg közé s ügyesen
                        vizbe vetve horgát, ujra a halászat gyönyörébe merült egész figyelmével.</p>
                    <p>Ugyancsak Anquétil-lel történt meg, hogy egy lábán megsebesült elefántot egy
                        ideig gyó­gyit­va, ez mindennap a rendes időben megjelent lakása előtt és
                        odanyujtá lábát, hogy beköthesse. Midőn pedig lába meggyógyult, valahányszor
                        csak lakása előtt elment, mindig hangos trom­bi­ta­forma recsegéssel szólalt
                        meg, mikor pedig meglátta, mindenféle hizelgő gyöngéd hangokat adott s
                        orrmánya hegyével gyengéden végig tapogatta vállait és karjait.</p>
                    <p>Skinner őrnagy, Callaoban tartózkodása alatt egy kókuszdió, cserépedény, rizs
                        és füstölt hal­kereskedő bungalov-jában (szellős, verandás nyárilak) lakott.
                        E kereskedő nemrég vásárolt egy elefántot s ez minden héten egy kornak
                        vezetése alatt, a fenti árukkal megrakodva, Pointe de Galles, Caltura,
                        Negombo és Columbóba ment.</p>
                    <p>A kornak háromszor tette meg vele az utat s negyedszerre már magát
                        bocsátották utnak. Az okos állat, a nélkül, hogy egyszer is elhibázta volna,
                        megállt minden ajtónál és midőn áruit eképpen az illető helyeken lerakta,
                        ötödnap alkonyatra hazaérkezett hogy uj utjára készüljön. A két napi pihenőt
                        pedig arra használta, hogy kiment egymaga egyedül az erdőbe, tüzifát és
                        gyümölcsöt hordott haza a háznép számára, füvet és bambuszhajtásokat pedig a
                        dsungelből a maga és a többi háziállat számára. Este pedig vizet huzva a
                        mély, csigás kutból, megöntözte a kertet, a rizs- és betelföldeket és
                        mindezt minden felügyelet, parancs és nógatás nélkül cselekedte.</p>
                    <p>A fentemlitett utazók különben számtalanszor láttak magányos elefántokat
                        minden őrizet és felügyelet nélkül, egymagukban az erdők mélyén
                        dolgozni.</p>
                    <p>Orrmányukban sulyos bárddal, vagy szekerczével, csak ugy csattogott, ugy
                        vagdalták ki a fákat és felmásztak olyan hegy- és sziklagerinczekre is, hova
                        ember nem tudott feljutni s levágva az ott álló fákat, leirhatlan
                        ügyességgel görgették, vagy csusztatták le a járható he­lyek­re.</p>
                    <p>Az ilyen szelid elefánt, napkeltekor egymaga munkára menve, napszállat előtt
                        pontosan hazatér és akár hetekig dolgozik egymagában az erdők mélyén vagy a
                        dsungelek bozótjaiban és eszébe sem jut a megszökés. Erre még sohasem volt
                        eset, hanem az már gyakran meg­tör­tént, hogy az ilyen szelid elefántok,
                        közéjük tévedő vad társaikat elfogták s magukkal vitték gazdájukhoz.</p>
                    <p>Rendkivüli eszességát, megbizhatóságát, hűségét ez óriási állatoknak
                        legjobban bizonyitja az, hogy hosszu életpályájuk alatt, gyakran urat
                        cserélve, minden munkát és alkalmazást egy­forma ügyességgel, okosan és
                        hűséggel végeznek. Favágó, teherhordó, vadász-paripa, rizs­öntő egyformán
                        kikerül belőlük. Ha kell, hamar beletanulnak, hogy mint küzdők a tigrisek és
                        orrszarvuak ellen vitézkedjenek, azokon a fényes állatviadalokon, miket a
                        gazdag maharadzsák szoktak rendezni, sőt még a koldulást is ugy megtanulják,
                        akár a legveteránabb vásári koldus. A delhii és putrai pagodák elefántjai,
                        még a legfösvényebb bucsujáró zsebéből is kikunyo­rálják keserves
                        trombitálásuk- és orrmányuknak kérő hajtogatásával az alamizsnát.</p>
                    <p>Az angol hóditás előtt az ugynevezett bakó-elefántok pedig a legmagasabb
                        itéletek végre­hajtói voltak.</p>
                    <p>A fejedelmi palotának egyik udvara ugyanis hatalmas gránitkoczkákkal volt e
                        czélra kikö­vezve és midőn az összegyült birák élén a fejedelem is megjelent
                        kiséretével, megnyiltak az óriási kapuszárnyak és földetrengető léptekkel
                        egy óriási elefánt czammogott elő. A fejedelem előtt megállva, orrmányát
                        üdvözlőleg a levegőbe nyujtá és recsegő trombitálással köszönté az
                        egybegyülteket - azután méltóságos léptekkel a földön heverő elitéltekhez
                        közeledett. Itt megállva, első lábát a levegőbe emelte - és az adott jelre
                        lassan a bünös fejére ereszté - és óriási testének egész sulyával
                        ránehezedett s a midőn felemelte, csak egy véres, kásaszerü tömeg maradt a
                        helyén.</p>
                    <p>Befejezésül még csak Skinner őrnagynak következő kis kalandját közöljük: „Egy
                        este, beszéli, a Kandy melletti erdőn át lovagoltam hazafelé. Egyszerre
                        lovam, valami hangos zörejtől megijedve, reszketve megállott, mire a beálló
                        csöndben, tompán, mélyen, ilyenforma hang hallatszott többszörösen: Ourmph!
                        ourmph! Csakhamar rájöttem, mi az! Egy szelid elefánt, egészen egymagában,
                        nehéz fatörzset görgetett, emelgetett tovább az uton hatalmas agyaraival és
                        mivel az ut szük volt, fejét minduntalan hol jobbra hol balra kellett
                        forgatni s e miatt rossz kedvében folytonosan az ourmph-formán hangzó
                        morgást dörmögte. Mikor engem észrevett, óriási fejének egyetlen
                        taszitásával a fatörzset mélyen a bokrok közé lökte s midőn ijedező lovam
                        még igy sem akart mellette elhaladni, maga is félre állott a bokrok közé és
                        az ourmpht olyan lassan, olyan szelid hangon dörmögte, mintha ijedező
                        lovamat akarná meg­nyugtatni - és midőn mellette elvágtattam, ujra neki
                        fogott fárasztó munkájának.”</p>
                    <p>A milyen jámbor és béketürő az állatvilág eme hatalmas kolosszusa
                        szelidségében, olyan rémületes, ha dühre gerjed.</p>
                    <p>A dsungelokban legelésző, vadon élő elefánt-csordák, néha egy-egy tigrist
                        vernek fel rejteké­ből.</p>
                    <p>Ilyenkor rendesen a legvénebb vezérhim veszi fel a harczot. Mennydörgő
                        trombitálással, előre szegzett agyarakkal ront a felé szökellő
                        királytigrisre, hogy legázolja, agyondöfödje.</p>
                    <p>A föld reng s a levegő megrázkódik a küzdelem zajától. A vad pávák visitozva
                        rebbennek szer­teszét, az elefánt-anyák előre nyujtott orrmányaikkal
                        simogatva, mély bömböléssel nyug­tatják meg kicsinyeiket, a többiek pedig
                        felemelt orrmányokkal készek a harczba elegyedni.</p>
                    <p>A küzdelem rendesen rövid, mert a feldühitett elefántok csakhamar körbe
                        fogják s alaktalan tömeggé tapossák, döfölik a csikosbőrü ragadozót...</p>
                    <p>A miket itt elmondtunk, az még nagyon kevés, hogy ezeknek az óriási
                        kolosszusoknak szel­lemi képességét kellőleg megvilágitsuk - de ebből a
                        kevésből is tagadhatlanul bebizonyul az, hogy némely magasabb fejlődésü
                        állatnál az ösztön mellett oly felsőbb szellemi képességek is szunnyadoznak,
                        miknek felébresztésével az ösztön öntudatlan nyilatkozása helyett, az
                        ön­tudatos értelem és ész világa lép előtérbe.</p>
                    <p> </p>
                </div>
                <div type="chapter">
                    <head>
                        A „Cullebrilla d’oro”.
                    </head>
                    <p>Felkelt a nap. A rengeteg sürü homálya lassan átlátszó zöldes félhomálylyá
                        derült, a világo­sabb helyeken azonban a maga egész aranyos fényében
                        ragyogott be a reggeli napsugár.</p>
                    <p>Rikácsoló zajgás, ugrálás s repkedés hangzott mindenfelé, mert a sok majom,
                        madár ezerféle hangon lármázott, csevetelt.</p>
                    <p>Az őserdő e része itt-ott apró tavaktól, pocsolyáktól fénylett; hatalmas
                        ceibafák, törzseiken liánok és fafojtogató folyondároktól befutva -
                        emelkedtek a magasba...</p>
                    <p>Egyik százados ceibafán a totopo, ez a pompás, karcsu macska fujt, kurrogott
                        és mérges nyávogással fenyegette az ingerkedő csuklyás majmokat.</p>
                    <p>Egyszerre a topo nagy szökkenéssel tünt a sürübe, mert két megszökött néger
                        rabszolga bukkant elő a fák közül.</p>
                    <p>A két beesett, fakó arczu ember, az éhség mindent feledtető mohóságával esett
                        a kinálkozó bogyóknak és gyümölcsöknek, miközben a fiatalabbik madárfészek
                        után keresgélve, eltávo­zott társától.</p>
                    <p>Egyszerre az öreg Tóbiás rövid iszonyodó kiáltását hallotta, olyanformán,
                        mintha valami torkába fojtotta volna a hangot.</p>
                    <p>Rövid volt e hang, mégis jéggé dermesztette minden csepp vérét, mert a
                        legvadabb halál­félelem volt benne kifejezve.</p>
                    <p>Pár ugrással a tisztás szélén állott - és az öreghez akart rohanni, ki egy
                        piros virágu ompa-bokor mellett állva, mindkét kezével ennek ágaiba
                        fogódzott.</p>
                    <p>Arcza szürkés fakó volt s minden tagja remegett a félelemtől, csak ugy
                        rezegtek bele a bokor levelei, tekintete pedig mondhatlan iszonynyal a kis
                        tisztás közepére volt szegezve...</p>
                    <p>A mint oda pillantott, neki is lassu reszketés állta el minden tagját és
                        szive összeszorult...</p>
                    <p>- A Culebrilla d’oro! Az arany-kigyó! - rebegék ajkai hangtalanul.</p>
                    <p>A tisztás közepére egészen odatüzött a reggeli napsugár s a bársonyzöld mohon
                        egy közép­nagyságú kigyócska, alig méternyi hosszu, karikázott
                        ide-oda...</p>
                    <p>Majd hullámvonalakban tekergőzött, majd rétes-alakba kunkorodva, ágaskodott,
                        nyullott jobbra-balra, felkuszva az aláhajló vékony ághegyekre és törékeny
                        virágkocsányokra, hogy a reggeli nap meleg sugarai csillogó testének minden
                        részét átjárják.</p>
                    <p>Mert teste ugy csillogott, fénylett, mint az olvasztott arany. Valahányat
                        mozdult, annyit villant az aranysárga szin minden zománczában, a legsetétebb
                        narancsszintől kezdve, egészen a régiek fehér aranyszinéig, szemei pedig a
                        legbársonyabb buzavirágkék szinben égtek, mint két pompás zafirkő vagy
                        naftaláng.</p>
                    <p>Egyetlen vesszőütéssel meg lehetett volna ölni, de Phőbus, még sem mert
                        mozdulni, hanem hálát adott magában a szent szűznek, hogy léptei zaját
                        elfojtotta a lágy mohu talaj, alakját pedig elfödik az ágakról aláhajló
                        folyondárszálak. Különben már halott ember volna, a minthogy halott lesz pár
                        perczek mulva az öreg Tóbiás.</p>
                    <p>Mert e kis kigyó a guyanai erdők halálangyala! Előle nem lehet menekülni,
                        ellene nem lehet védekezni. A ki rá bukkan, az a halálfia. Nemcsak azért,
                        mert minden élőt, minden mozgót megtámad, megmar olyan gyorsasággal, mint a
                        kilőtt nyil, hanem azért is, mert közelében - mint valami testőr - mindig
                        egy Szukuruku-kigyó tartózkodik rejtekben és nem is gyanithatni, honnan,
                        merről veti magát az emberre ez a hat-nyolcz láb hosszu, emberkarvastagságu
                        hüllő, melynek mérge a legerősebb emberből is másodperczek mulva hullát
                        csinál menthetetlenül.</p>
                    <p>Phőbus sem mert mozdulni. Még lélegzetét is visszatartotta, mert nem tudta,
                        hogy hol lappang a Culebrilla d’oro testőre, a Szukuruku? Gyanitotta ugyan,
                        hogy valahol az öreg Tóbiás közelében rejtőzködik, hogy legelső mozdulatánál
                        nyilként reávesse magát.</p>
                    <p>Szemei villogva siklottak egyik bokorról a másikra és egy terebélyes,
                        fehérvirágu upie cserjén állapodtak meg.</p>
                    <p>Ennek levelei között, mintha egy lapos, szivalaku fej körvonalait látná és a
                        szürkébe játszó vastag testet lomha gyürükben az ágak köré tekerődve.</p>
                    <p>A lapos nagy fej most megmozdult és zöldes lángolásu fény czikkázott a
                        levelek homályában: a Szukuruku alattomos, vad pillantása...</p>
                    <p>A leskelődő kigyóról tekintete most az öreg Tóbiásra tévedt, ki tán már rég
                        összeroskadt volna a félelemtől és borzadálytól, ha kezeivel görcsösen az
                        ompa virágos ágaiba nem kapasz­ko­dik. Igy is görcsös remegés rázta meg
                        időnként hatalmas testét és szemei üres, téveteg te­kin­tettel meredtek az,
                        arany-kigyó csillogó gyürüire, mely fürge ficzánkolással egyre
                        közelebb-közelebb csuszott hozzá... és midőn mezitelen lábaihoz ért,
                        felágaskodott és czombjára tekerődzött.</p>
                    <p>A jéghideg gyürük érintésére - az irtózat és kétségbeesés nem emberi kiáltása
                        hördült fel melléből és az öreg teste megtántorodott.</p>
                    <p>Ebben a pillanatban az upie bokor levelei megzördültek s dühös sziszegés
                        között, kilőtt nyilként vágódott elő a Szukuruku... s karjai és derekára
                        tekerődzött.</p>
                    <p>Egy pillanatig undok fejét messzire hátraszegezve, szikrázó szemeivel, sátáni
                        dühvel reá­meredt, azután horgas méregfogaival egymásután kétszer a nyakába
                        harapott...</p>
                    <p>Többet Phőbus nem látott. Mintha sürü felhő ereszkedett volna szemei elé,
                        egyet fordult vele minden és végig esett a puha, vastag mohon.</p>
                    <p>A nap már magasan járt az égen - midőn magához tért s nagy nehezen
                        feltápászkodott...</p>
                    <p>Szemeit forró könyek nedvesiték, midőn öreg barátja felpuffadt, szederjesen
                        szürke hulláját a virágos bokrok között mozdulatlanul heverni látta.
                        Körülötte a fü és moh vértől ázva vöröslött, mert az arany-cokra és a
                        Szukuruku marása következtében a vér nemcsak a szájon, orron, füleken és
                        szemeken indul meg rohamosan, hanem a test valamennyi pórusán át kiszivárog
                        a legutolsó cseppig, sőt oly iszonyu még e méreg ereje, hogy a test a halál
                        beállta után rögtön bomlani és oszladozni kezd.</p>
                    <p>Egyes-egyedül maradt tehát a vészes rengetegben!</p>
                    <p>Az arany-kigyó még ott játszott, ott sütkérezett, de testőrét a Szukurukut
                        nem látta, hiába kémlelte át éles szemeivel egyenként a körüllévő
                        bokrokat...</p>
                    <p>Egyszerre összerezzent! Olyan tisztán, olyan élesen hangzott alá sebes
                        egymásutánban a magasból eme emberhang forma kiáltás: „Guaco! guaco,
                        huapo!”</p>
                    <p>Feltekintve, a magas ceibafa kiálló ágán egy ölyv formán tarkázott
                        kékesszürke madarat látott ülni, hosszu, villásan osztott farkkal...</p>
                    <p>„Guaco, guaco”, hasitá élesen másodszor is a madár hangja a levegőt, azután a
                        magasba hibbanva, nagy körökben kezdett keringeni a tisztás felett.</p>
                    <p>Phőbus ujjongani szeretett volna örömében, mert megismerte a
                            kigyóölő-madarat, a mérges-kigyók eme
                        engesztelhetetlen üldözőjét és pusztitóját.</p>
                    <p>- Öreg Tóbiás, mindjárt meg lész boszulva! - mormogá és szikrázó szemekkel
                        kisérte a madár körded szállongását.</p>
                    <p>Mikor a kigyóölő első sivitása felhangzott, a Culebrilla d’oro nyilként
                        pattant fel fektéből és rétesformán összekunkorodva, magasba szegzett fejjel
                        vigyázta minden mozdulatát, lassan maga körül forogva.</p>
                    <p>A madár ezalatt lassu köröket irva, keringett a tisztás felett. Jó
                        hadvezérként először is a terepet, ellensége nagyságát és erejét kémlelte,
                        csak azután huzott nyilegyenesen fölfelé s egy szempillantásig mozdulatlan
                        pontként lebegett a magasba, azután szárnyait összekapva, mint a leeső kő,
                        úgy vágódott le a kigyóra.</p>
                    <p>Aczélrugóként pattant ennek feje előre meresztett lábai és melle felé, de már
                        akkorra egyik szárnya védő pajzsként fedte el ruganyos tollaival, mik alól
                        gyors csapásokat hullatott éles csőrével ellenfele ragyogó testére...</p>
                    <p>Ebben a formában folyt a harcz jó ideig. Az Elanus fel-fel röppent,
                        le-lecsapott, a kigyó pedig, mint valamely ördögorsó, pergett sokszor
                        egészen a farkahegyére ágaskodva, sőt ölnél maga­sabban fel-felvágta magát a
                        szállongó madár után a levegőbe, néha pedig egész hosszában lelapulva a fü
                        közé, próbált a védő-szárnyak alá vágni, tűhegyes méregfogaival, melyek,
                        mintha rugók mozgatnák, pattogtak, előre-hátra.</p>
                    <p>Hanem a kigyóölő már jól ismerte ezeket és a következő cselvetéseket és csak
                        ugy csattogott, ugy paskolta félre szárnyaival, vagy rugta fel a
                        levegőbe.</p>
                    <p>Hiába tekerődzött egy-egy magányos csemetére, hogy testét, mint valami ostort
                        suhogtassa, el lett verve, mikor pedig az ágak védő sürüje közé akart
                        menekülni, utját állta, visszaszoritotta.</p>
                    <p>A sikertelen támadások folytán, a kigyó dühe nőttön-nőtt. Szinezete ijesztő
                        rohamosan változott világos-sárgából setétrézvörösre és viszont, szemei
                        pedig kék lángocskák gyanánt sziporkáztak és hangja nem is sziszegés, hanem
                        éles sipoló fütyüléssé változott.</p>
                    <p>Már tépett tollak szállongtak szerteszét a levegőben s a kigyó teste több
                        sebből vérzett, a küzdelemnek még sem akart vége szakadni - legalább a madár
                        részéről nem!</p>
                    <p>A culebrilla valahányszor sebet kapott, mindig megkisérlé a menekülést s hol
                        valami lyukba, hol a tüskés sürüség közé akart surranni, de a guaco
                        mindannyiszor utját állta. E miatt - végsőkig ingerült dühében - a védelemre
                        többé nem is gondolva, testének egész sulyával vetette magát rá és szárnya
                        alatt körülgyürüzve, többször a mellébe harapott, azután ereje vesztetten
                        esett vissza a földre.</p>
                    <p>A guaco, testében érezve a halálos méregfogakat, vad vijjongást hallatott s
                        letépve magáról fáradt ellenfelét, nyilsebesen a közeli ceibafára szállt és
                        szaporán tépni, szaggatni kezdte a törzsre és fákra kuszott élősdi-növény
                        leveleit és miután vagy tizenkettőt nagy mohón elnyelt belőlük, neki esett a
                        kéregnek s csőrével babszemnagyságu darabkákat hasogatva le, ezeket is
                        sebesen elnyeldeste, azután harczi kiáltását hallatva, ujra nekitámadt a
                        culebrillának s rövid küzdelem után, végleg megölte...</p>
                    <p>Szétroncsolt fejjel, görcsös rángások között a kigyó utolsókat vonaglott, de
                        a bátor madár is csunyán össze-vissza volt tépve. Kuszált tollazattal,
                        leeresztett szárnyaira támaszkodva, lihegett egy kevés ideig, azután
                        lankadt, szédelgő szárnyalással a ceibafára szállt és megint néhány levelet
                        és kéregdarabkát evett meg a kuszó-növény leveleiből.</p>
                    <p>Phőbus nem akart hinni a saját szemeinek. A kigyó megdöglött, de az általa
                        megsebzett madár még él!</p>
                    <p>Résztvevőleg nézte a kinosan pihegő madarat, melynek fényes szemei megtörten
                        elhomályo­sodtak. S bár alig birta magát fentartani az ágon, mégis
                        kimondhatlan mohósággal nyelte, ette a kuszónövény kérgét és leveleit.</p>
                    <p>Minden szempillantásban várta, hogy döglötten fog lehullani, de e helyett,
                        kimondhatlan bámulatára, perczről-perczre vidorabb, élénkebb lett.</p>
                    <p>Szemei csakhamar visszanyerték előbbi tüzes ragyogásukat s szárnyait párszor
                        erőteljesen megsuhogtatva, messzehangzón éles kiáltását hallatta és mintha
                        mi sem történt volna, kuszált tollazatát kezdte rendezgetni horgas csőrével.
                        - Mikor ezzel készen lett, méltóságos szárnya­lással a magasba emelkedve,
                        győzelmet hirdetőn hallatá éles csatakiáltásait - azután sebes szárnyalással
                        eltünt a messzeség kéklő homályában.</p>
                  
                    <p>Egy napon Caracas város lakói a legnagyobb izgatottsággal tódultak a piacz
                        felé, mely - miután a bikaviadalok is itt tartattak - egész arénaszerüleg
                        volt épitve.</p>
                    <p>Mikor a kormányzó aranyhimes, tenyérnyi vállrózsákkal ékitett egyenruhája
                        megcsillant az esztrádán, a porondon egy néger jelent meg. Ez volt Phőbus.
                        Vállán durva szövetü zsákot tartott, baljával pedig hordóformán font
                        szorosan lekötözött vesszőkast hengergetett.</p>
                    <p>A néger késével elvagdosva a kas fedelét lezáró szivós kuszó indákat, válláig
                        meztelen kar­jaival a kasba nyult és egy vérvörösen csillogó korallkigyót
                        rántott elő, melynek marása, ha nem is okoz minden esetben halált, olyan
                        tébolyitó kinokat idéz elő, hogy meg kell az illetőt kötözni, különben
                        szétzuzza fejét a falakon, megöli magát, csakhogy megszabaduljon a
                        leir­hatlan fájdalmaktól.</p>
                    <p>A nézősereg hátán hideg borzongott végig s a nők eltakarták arczukat, mert a
                        néger meztelen karjaiból csak ugy csurgott a vér, ugy összemaratta magát a
                        dühében ide-oda vágódó kigyótól. Aztán a földhöz vágva, meztelen sarkával
                        összeroppantotta a mérges hüllő fejét. Most kinyitotta zsákját és egy marék
                        zöld levelet s barnás kérget evett meg, mihez a banda néhány akkordot
                        recsegtetett kiséretül.</p>
                    <p>A nézősereg még lélegzetét is visszafojtotta. Mi fog ezután következni?</p>
                    <p>A néger ujra belenyult a kasba. Az ijedtség, az elszörnyedés kiáltása zugott
                        el mindenfelől, mert kezei között egy hét láb hosszu Szukuruku sziszegett,
                        rángott, hogy alig birta megtartani.</p>
                    <p>Ez maga az eleven halál, a bibliabeli halálangyal! Marása menthetetlenül öl,
                        alig öt-hat percz mulva, a nagyobbaké pedig még hamarább.</p>
                    <p>A néger meg-megingott a bőszült hüllő erős rángásai alatt, melynek szemei
                        zöld lángban sziporkáztak s hasadásig tátott torkából fehéren villantak ki
                        sarlóformán hátragörbülő, majd két czentiméternyi tűhegyes méregfogai...</p>
                    <p>A néger jobb markát egy kissé alácsusztatta a kigyó nyakáról, mire ez vad
                        dühvel, kilőtt nyilként vágott a meztelen karhoz kétszer egymásután...</p>
                    <p>Mindenki irtózva nézte a vérző sebhelyeket, a néger pedig kirántva kését, egy
                        kanyarintással leszellte a kigyó fejét és megnyugtató mosolygással rázta le
                        derekáról vonagló testét, azután ujra egy nagy marék levelet evett meg az
                        előbbi ismeretlen növényből...</p>
                    <p>A kormányzó csodálkozó arczczal intett a négernek, ez azonban bocsánatkérő
                        hajlongással rázta fejét és érthető mimikával jelezte, hogy legfőbb
                        mutatványa még hátra van.</p>
                    <p>Egy csomó falevéllel letörülve a vért karjairól, óvatos lassusággal tolta
                        félre a kas fedelét és a vigyázva kiszedett lomb és fü között, egyszerre,
                        mintha az aranyos napsugarak ragyogó játéka czikázott, villant volna meg. És
                        mikor fekete karjait a magasba kapta, ezekben fénylő nap­sugárként ragyogott
                        a ficzkándozó culebrilla...</p>
                    <p>A rémület és iszony elszörnyedő zugása hallatszott mindenfelől; az arczok
                        elhalványultak s mindenki félve hátradöbbent, midőn a halálos mérgü hüllőt a
                        néger körülhordozta, hogy mindenki láthassa, miszerint tűhegyes méregfogai
                        sértetlenül ott csillognak felső állkap­csában...</p>
                    <p>- A Culebrilla! A Culebrilla! Öld meg, öld meg! - zugák minden oldalról
                        feléje... Ennek marásától semmi sem ment meg az ég alatt!</p>
                    <p>Phőbus győzelmesen nevetett, azután elereszté a kigyó összeszoritott nyakát,
                        mire ez leir­hatatlan dühvel mélyeszté mellébe és karjaiba fogait. Azután
                        párszor megpörgetve feje fölött, szétlocscsantá fejét az aréna gránit
                        falain, maga pedig nyugodtan leült a vesszőkasra.</p>
                    <p>A zenészek trombitáiba befagyott a hang és egy légy dongását meg lehetett
                        volna hallani abban az izgalmas lélegzetfojtó várakozásban, a mivel az egész
                        közönség a kormányzóval együtt a méreg hatását várta.</p>
                    <p>Még a röpke másodperczek is óráknak tetszettek és egy, kettő, három... öt,
                        hat másodpercz, egy... öt... tiz egész percz, egy negyed óra mult el. A
                        négeren, bár nagy bágyadtság látszott s bőre fakó lett, szemei megtörtek,
                        reszketett minden tagjában, de nyugodtan ült helyén és folyton ette
                        zsákjából ama bizonyos zöld leveleket.</p>
                    <p>Rövid félóra elteltével - Phőbus ujra visszanyerte előbbi erejét.
                        Bágyadtsága, fakó szine eltünt, szemei élénken, bőre pedig ismét
                        fényesebben, fekete szinben ragyogott. Ekkor élénken felpattanva, ruganyos
                        léptekkel tartott a kormányzó esztrádája felé.</p>
                    <p>Phőbus egy kevés ideig beszélt a kormányzóval, mire ez barátságosan a vállára
                        veregetett - azután csendet intett jobbjával, mire a néger az esztráda
                        szélére lépett és elbeszélte a kigyó­marást gyógyitó növény felfedezésének
                        történetét.</p>
                    
                    <p>Mikor e felfedezés hire villámgyorsan bejárta egész Braziliát és
                        Észak-Amerikát, a guaco növényt nemcsak ezen országokban, hanem még
                        Indiában, Martinique szigetén stbi meghono­sitották. Hanem, csudálatos
                        dolog, az átültetett és mesterségesen kultivált növény elvesztette csudás
                        erejét, valamint száritott állapotban sem hatékony. Csakis eredeti helyén,
                        az Orinoko erdős vidékein van meg leirt, hatékony ereje.</p>
                    <p> </p>
                </div>
                <div type="chapter">
                    <head>
                        A kigyóméreg doktorai.
                    </head>
                    <p>Olyan tudósok, kiknek minden szava tekintély, az afrikai kigyóbűvölőkről
                        annyi csodás és rejtélyes dolgot beszélnek el, melyeknek szemtanui voltak,
                        hogy ezekkel szemben a kétkedés egyszerre elhallgat s a kutató tudomány neki
                        áll e rejtélyes dolgok tanulmányozásának.</p>
                    <p>Mert valóban csudás, majdnem földfeletti dolgok azok, melyeket az afrikai
                        méreg-doktorok indiai kartársaik ügyességét messze fölülmulva -
                        produkálnak.</p>
                    <p>Ezek nem szeliditik hétszámra a cobrákat, s nem muzsikálnak nekik, hogy
                        tánczoljanak, hanem egyszerüen, a hol egy mérges kigyót meglátnak, legyen az
                        kicsiny vagy óriás, minden habozás nélkül megfogják, s alig volt rá eddig
                        eset, hogy a kigyó még legbőszültebb állapo­tában is megmarta volna egyiket
                        vagy másikat, sőt a legtámadóbb természetü kigyók is eddig megfejthetetlen
                        módon, messziről megérezve közeledésüket, sebesen elmenekülnek előlük.</p>
                    <p>Az indiai kigyóbűvölőket, ha megmarja valamelyik szemüveges kigyójuk, csak
                        ugy belehal­nak, mint más közönséges ember, daczára minden
                        hókuszpókuszkodásuknak, a rejtélyes kigyókőnek és ámulétnek, a megmart
                        egyéneket is csak kivételes ritka esetben tudják meg­men­teni, az afrikai
                        méregdoktorok pedig, igen sok esetben, midőn már a vérömlés a póruso­kon van
                        és a halálos agónia is beállott, - megmentik a halállal vivódókat...</p>
                    <p>Az orvosi tudomány lázas érdeklődéssel vizsgálja ezeket a gyógymódokat, s
                        évenkint számos gyarmati orvos utazik Afrikába, hogy e gyógymódok titkát
                        ellesse és tanulmányozza, annál inkább, mert e sötét, titokteljes földrész,
                        par excellence hazája a leghalálosabb mérgü kigyók­nak, s ugy itt, mint
                        Indiában évenkint 20-25 ezer ember veszti el kigyómarás következtében
                        életét.</p>
                    <p>Azonban ezek a méregdoktorok, kik hazájukban a boszorkánymesterek misztikus
                        hirében állanak, a fehér emberekkel szemben végtelen titkolódzók és
                        zárkózottak. A legfényesebb igéretek sem hatnak reájuk, pedig majdnem
                        valamennyi szegény, mint a templom egere.</p>
                    <p>Ha egyik-másik benszülött boszorkánymesterré, azaz kigyódoktorrá akar lenni,
                        ezt suhancz korában kell kezdenie. A méregdoktorok legvénebbje először is
                        mindenféle borzalmas hókusz­pókusz között neofitává avatja, azután, hogy
                        szervezetét a méreg iránt ellentállóvá tegye, fokonként nagyobbodó adagokban
                        mindenféle kigyómérget ád be neki, időnként pedig megmaratja, vagy beoltja
                        valami nem halálos fajta kigyóméreggel. Tökéletes boszorkány­mesternek
                        azonban csak akkor lesz elismerve, ha a Naja-haja, Szarvas-vipera, Efah és a
                        pöfedező Vipera, e leghalálosabb mérgü kigyók marását baj nélkül kiheveri.
                        Ez náluk a doktorátus és az oklevél.</p>
                    <p>Ennyi és nem több, a miket titkaikból sejteni lehet. Doktor Bolten, madrasi
                        orvos, olthatlan tudományszomjától késztetve, a fentebb vázoltakat
                        maga-magán kezdé végig próbálni, de megjárta, mert rettenetes kinok közt
                        belehalt. Igy tehát kell még más egyéb titkos szereiknek is lenni, a mivel a
                        vért és szervezetet ellentállóvá tudják tenni.</p>
                    <p>A csudával határos megfejthetetlen valami, hogy egy-egy ilyen méregdoktor
                        turbánja, öve és más egyéb viselt ruhadarabja vagy rongya, mi a piszok és
                        izzadtság minden nemével át van itatva, járva, biztos és felülmulhatlan
                        gyógyszer a kigyómarás ellen. E ruhadarabok egy csücskét, vizbeáztatva, mig
                        csak piszkossá nem zavarodik tőle, ez a viz minden embert, állatot megment,
                        ha beadják neki, még akkor is, midőn már az agónia jóformán beállott.</p>
                    <p>Amralnak, a Namaqua törzs harczias főnökének, szintén volt egy ilyen
                        piszoktól átjárt, valaha vörösszinü gyapotsipkája. Egy messze vidéken hires
                        kigyó-doktortól vette el részint ajándé­kul, részint erőszakkal. E sapka
                        igazán a mesék bűvös sapkája volt, mert minden esetben segitett és egyedül
                        ennek a nedvével mentették meg a tudós Anderson testvérét, midőn egy
                        Efah-vipera megmarta és ennek, valamint az alábbi csudás eseteknek volt
                        tanuja maga Anderson, Harting és Liále nevü utazók.</p>
                    <p>Matubi nagyhirben álló méreg-doktort a Namaquáknál, Anderson megbizta, hogy
                        egy puffado­zó viperát (Cerastes caudalis) fogjon részére. Ez a Capföldnek
                        legmérgesebb s leg­félel­mesebb kigyója, mert marása után a halál gyorsan
                        bekövetkezik, e mellett nem menekül el a marás után, mint a legtöbb, hanem
                        ujra meg ujra támadva, oly görcsösen ragadja meg áldozatát, hogy alig lehet
                        a sebtől elválasztani és ennek folytán mirigyeinek majdnem egész
                        méregtartalma a sebekbe ömlik.</p>
                    <p>Egy ilyen kigyó vetette magát hátulról Matubira, azzal a sajátságos,
                        kikerülhetetlen ugrással, a mi csak ennek a fajnak tulajdona. Tiz lábnyi
                        távolságról ugrott rá, s olyan erősen harapott balkarjába, hogy egyik
                        méregfoga a sebbe tört, midőn attól elválasztották.</p>
                    <p>A sebet zöldes szinü, nyulós méreg fedte. Matubi kihuzva a méregfogat,
                        nyugodtan tért vissza Andersonnal a tanyára, s egész nap szemük előtt
                        maradva, a mérget a seben hagyta száradni és semmi ellenszert nem vett be. A
                        rosszullétnek semmi nyoma sem mutatkozott rajta, s Anderson nem akart hinni
                        szemeinek, midőn másnap a sebet majdnem egészen begyógyulva találta. Pedig
                        épen azon éjszaka folyamán két vonó ökrük döglött meg kigyómarás
                        következ­tében.</p>
                    <p>Kretsmar meg a következő esetnek volt tanuja:</p>
                    <p>A Waál nyugati részét járva, egy rekkenő meleg délután egy boer telepre
                        érkezett, hol nagy ijedtség és zürzavar uralkodott; mert egyik omladozó
                        kőfalról egy hatalmas Naja-haja, az afrikai Cobra di Capello ereszkedett
                        alá, még pedig a fekete fajtából, mely a legbőszebb, leg­mérgesebb...</p>
                    <p>A férfiak távol voltak, a nők és gyermekek pedig nem mertek mozdulni sem. A
                        rémület valamennyit a földhöz szegezte.</p>
                    <p>A kigyó majd egy öl magasra ágaskodva, szikrázó szemekkel himbálta magát
                        ide-oda, mintha azt keresné, melyikre vesse magát.</p>
                    <p>Egyszerre a telep végéről egy vén szerecsen bukkant elő, kit mint
                        méreg-doktort és varázslót ismert az egész vidék.</p>
                    <p>- Apoll! Egy fekete cobra fenyegeti a nőket és gyermekeket. Eredj oda és fogd
                        meg! - kiabálták a kunyhóból feléje.</p>
                    <p>Apoll vagy kétszáz lépésnyire lehetett, mégis, midőn a felőle fuvó szél
                        megcsapta a kigyót, ez nyilként rándult össze s a legnagyobb dühből a
                        legnagyobb félelembe csapva át, iparkodott menekülni. De nem volt közelben
                        semmi lyuk vagy üreg; igy hát csak nyugtalanul csuszkált ide-oda, a
                        támadásra nem is gondolva.</p>
                    <p>Minél inkább közeledett a néger, a cobra annál félénkebb, aggodalmasabb
                        mozdulatokat tett, midőn pedig melléje ért, összegömbölyité magát s fejét
                        eldugva, mozdulatlanná meredt.</p>
                    <p>Ekkor Apoll föléje hajolt s kezeit, mintha meg akarná delejezni, néhányszor
                        ide-oda vonta felette. A kigyó testét minden mozdulatra görcsös remegések
                        rángatták s a legfelületesebb észlelő is láthatta, mennyire iparkodik a
                        néger titokteljes ereje elől menekülni, mig végre lankadtan megadta magát,
                        mire ez felvette és gombolyagba gyürve gyapjas fejére helyezte.</p>
                    <p>Ebben a pillanatban azonban nyilként egyenesedett ki, s farkával átgyürüzve
                        nyakát, a leg­vadabb dühvel sziszegett, himbálódzott arcza előtt. Ennyi idő
                        alatt más tiz embert rég halálra mart volna, de Apoll a legnagyobb
                        nyugalommal egyszerre csak megfogta a kigyó fejét s a legkisebb ellenállás
                        nélkül szétnyitá állkapczáit s két ujjával kitörve páros méregfogát, a
                        leg­nagyobb élvezettel szürcsölé fel a fogtöveken meggyülemlő zöldes szinü
                        méreg-cseppeket.</p>
                    <p>Kretsmar eleintén gyanakodott, hogy tán a cobra régebben meg lett szeliditve
                        Apolltól, de másnap Apoll szintén a fenti módon egy ugyanilyen nagy fekete
                        cobrát fogott, és anélkül, hogy méregfogait kitörné, inge alá mellére rejté
                        s a kigyó meg sem mozdult.</p>
                    <p>Ama tanya udvarán, hol Kretsmar lakott, egy nagy sörényes pávián volt láncra
                        kötve. Apoll kikapva a kigyót, a majomra hajitá. Rettenetes küzdelem vette
                        most kezdetét.</p>
                    <p>A hatalmas állat rémségesen bőgött, a cobra pedig, mintha minden dühét ezen
                        akarná ki­tölteni, villámgyorsan megmarta, szoritotta és a pávián pár percz
                        alatt görcsös rángások közt megdöglött.</p>
                    <p>A gyógyitás módja pedig, a hogy a méregdoktorok eljárnak, a következő:</p>
                    <p>Egy hottentotta pásztort balkarján megmart egy puffadozó vipera és e
                        rettenetes méreg követ­keztében már pár percz mulva az erők és öntudat
                        hanyatlása a halál elkerülhetlen közeledtét mutatták s daczára minden
                        lekötésnek és beadott ellenszernek, mit Harting végzett, a beteg elveszté
                        eszméletét, iszonyuan hörgött és agóniába esett.</p>
                    <p>Ekkor egy öreg, Mozambiqueból származó méregdoktort hivtak, ki csak akkor
                        érkezett, midőn már a pásztor nem mozdult, teste hullaszerü fakó, szürke és
                        már egészen hideg volt. Harting meg volt róla győződve, hogy itt már minden
                        segély hasztalan; de ki irja le bámulatát, midőn az öreg méregdoktor
                        megtekintve a beteget, jobbjával saját hóna alá nyult, s mutató-ujjára
                        ragadt veritékét a mozdulatlan beteg orra alá kente.</p>
                    <p>Ebben a pillanatban a beteg erősen megrázkódott, mintha villamfolyam érintené
                        és felnyitá szemeit. De a görcsös vonaglások csak kevés ideig tartottak.
                        Ekkor a méregdoktor levette piszkos, vörös turbánját s egyik csücskét
                        mindaddig gyurta, áztatta pár kanál vizben, mig csak a viz zavaros piszkos
                        szinü nem lett, izzadtságával bekent mutató ujját pedig az előbbi módon
                        megint orra alá kente s ezt négyszer-ötször ismételve, a beteg mindannyiszor
                        erősebb rángások között megmozdult s vad pillantással nézett maga körül. A
                        legerősebb rángásoknál a méregdoktor nagy nehezen megitatott vele két
                        kanállal abból a piszkos vízből, mire pár pillanat mulva az egész fagyos
                        test melegedni, hullaszerü kinézése pedig tünni kezdett. A beteg
                        lassan-lassan visszanyerve beszélőképességét, iszonyu kinokról panaszkodott,
                        mik csak akkor kezdtek szünni, midőn teste erősen izzadni kezdett. Másnap a
                        kigyómarás félhalottja, Harting kimondhatlan bámulatára, egészen
                        meggyógyulva, rendes foglalkozása után látott.</p>
                    <p>Számtalan ilyen, és ehhez hasonló gyógyitásokat lehetne még elmondani, mert
                        az tagadhatlan tény, hogy a hol a méreg-doktor piszkos rongyaival
                        megjelenik, ha az áldozat még meg nem halt, bizton meggyógyul. Sőt nemcsak a
                        kigyómarást gyógyitják e csudaemberek sikeresen, hanem még az eddig
                        gyógyithatlannak tartott nyil-mérget is, melyet a bushmanok, becsuánák és
                        egyéb vad törzsek használnak.</p>
                    <p>Anderson tanuja volt, midőn egy fiatal boér a bushmanok elleni csatározásban
                        ballábán meg­sebesült. A nyil meg lévén mérgezve, a seb körülötte már
                        másnapon a szó szoros értelmében rothadni kezdett, az egész láb pedig
                        sötétfekete volt. Az előhivott méreg-doktor, daczára, hogy a fiatal boér már
                        alig lélegzett s testét jóformán a halál görcse majdnem egészen
                        meg­merevité, három nap alatt talpra állitotta.</p>
                    <p>Még csak a következő érdekes esetet mondjuk el:</p>
                    <p>Egy fiatal hottentotta a méregdoktorságot ki akarta tanulni és e végből
                        mindenféle mérges kigyót összefogott, s mérgüket lenyelte, hogy vérét
                        közönyössé, ellentállóvá tegye.</p>
                    <p>Egy alkalommal egy fiatal boér, a kigyófogdosásnál vele találkozva,
                        rábeszélte, hogy marassa meg magát egy kosarában lévő szarvas-viperával
                        vajjon méregmentes-e már?</p>
                    <p>A szerencsétlen meglette, de minő irtózatos következményekkel! Pár percz
                        mulva rettentő görcsök, azután hajlithatlan merevség állta el tagjait.
                        Szemein, orrán, száján és testének póru­sain lassu szivárgással megindult a
                        vér, miközben szemei annyira kidülledtek, majd kiugrottak üregeikből.</p>
                    <p>Minden bizonynyal meghalt volna, ha egy öreg méregdoktor kezelés alá nem
                        veszi. Ez a meg­martnak hét-hét bevágást metszett, hátán, mellén, karján,
                        vállain és czombjain s mindegyik vágásban más-más kigyó mérgét oltá egy
                        furcsa szerszám segélyével, mit egy leirhatlan szagu folyadékba is
                        bemártogatott. A fiatal hottentotta ettől aztán meggyógyult, de bőrszine
                        egészen megváltozott s azóta egyikévé lett a leghiresebb méregdoktoroknak a
                        környéken. Ez is már ujjainak puszta érintésével könnyebbülést okozott a
                        megmart embereknek, hanem mellette megmaradni nem lehetett, mert ettől fogva
                        teste türhetetlen, velőkig ható méregszagot lehellt minden pórusából.</p>
                    <p> </p>
                </div>
                <div type="chapter">
                    <head>
                        A sivatagkirály vadászata.
                    </head>
                    <p>Egyik felől fátlan, halotti némaságu fakóveres homoksivatag, másik felől
                        ritkás mimóza-ligetek­kel beszórt füves lapály huzódik a messzeségbe s olvad
                        bele a láthatár aranyveres biborába.</p>
                    <p>A nap már utjának háromnegyedrészét megtette s lassan hanyatlik alá a
                        horizonton, a homok­sivatagon azonban még izzó, aranyveres pára lángol s a
                        lég fojtó, perzselő, mint az ércz­kemenczék lehellete.</p>
                    <p>Egyetlenegy madár, egyetlenegy élő lény, vagy növény nem mozdul az izzó
                        homoktengeren, csak a tikkasztó tibbah hajtja, kavarja a sárga homokfelhőket
                        a messzeségbe, mindjobban kitakarva azokat a fehérlő csontokat, melyek
                        messze elszórtan egy-egy szomjtól elveszett karaván utját jelölik.</p>
                    <p>A milyen halálcsendes e sivó homokpuszta, olyan zajos, lármás az élet, a
                        mimóza-ligetekben, melyeknek fái már az alkonyat hosszu árnyaiba
                        olvadnak.</p>
                    <p>Mindenfelől zürzavaros mekegés, bőgés, tombolás zaja hallik s nagy
                        porfellegek kavarognak, gomolyogva egymásba, ezüstfehérre szürkitve a
                        mimózák sárgazöld leveleit.</p>
                    <p>A füves lapályok szélein lakó nomád népek ilyenkor hajtják haza nyájaikat a
                        szeribák védő rejtekébe, mert napszállat után már megnépesül a sivatag s a
                        ragadozók orditása mennydörög az éjszaka fekete homályában.</p>
                    <p>Sasszeme megismeri a fészkéhez száguldó struczmadarat, a könnyülábu
                        antilopokat a villám­gyorsan elvillanó árnyakból, azután szeribája keritését
                        vizsgálja, nem bontotta-e meg az éjszakai vihar, vagy nem furt-e magának
                        bejárót a puszták valamelyik ragadozója?</p>
                    <p>Ezek a szeribák három-négy méter magas, másfél méter széles karámok, a
                        mimózák tüskés galyaiból rakva s ebbe hajtják éjszakára nyájaikat, és maguk
                        a nomádok is ezen belül ütik fel sátraikat. Alig, hogy betódul a nyáj,
                        eltorlaszolják tüskével a bejárást, mert mihelyt a nap vérpiros arcza
                        letünik a láthatáron, minden átmenet és estszürkület nélkül egyszerre beáll
                        a koromsötét, csillagtalan éjszaka.</p>
                    <p>A sötétséggel aztán lassan-lassan megszünik a zürzavaros bőgés és tombolás;
                        mindegyik jószág megtalálja a maga helyét s lassan-lassan elhal a legkisebb
                        zaj is és beáll az éjszaka visszhangos, álomhintő csendje.</p>
                    <p>Csak az örökké éber kutyák szaladgálnak még köröskörül. A legkisebb
                        ágrecscsenésre, a leghalkabb levélzörrenésre, dühös csaholással rohannak ki
                        és megfutamitják a szeriba körül ólálkodó hiénákat és sakálokat, mire ezek
                        haragos vinnyogása még soká visszhangzik a távolból.</p>
                    <p>A felriadt nyáj ujra elcsendesedik, s maguk az éber nyájőrök is gazdáik
                        lábainál nyujtóz­kodnak el.</p>
                    <p>A fel-feltámadó éji szellő halk fodrozással lebegteti a mimózák és
                        oleánderbokrok levélkéit. Nagy denevérek libegnek nesztelen fantomokként a
                        szeribák felett, körülrajzolva a virágzó fák lombjait, melyeken álmos
                        pillangók szenderegnek, a nyáj fölött pedig duruzsoló fonással, nesztelenül
                        szállong a zászlós lappantyu, a szunyogokat és legyeket kapdosva és sem
                        közel, sem távol egyetlen más hang nem zavarja a sivatag halotti néma, de
                        fenséges csendességét...</p>
                    <p>Egyszerre, mintha maga a föld kezdene megrázkódni, mintha titáni érczlovak
                        rohannának át titáni érczszekerekkel, titáni érczhidakon, dörren meg süketen
                        egy rettentő mennydörgés a vak éjszakában...</p>
                    <p>Ember, állat rémülten riad fel s egymást gázolja a nagy sötétségben.</p>
                    <p>A juhok, kecskék, tehenek, a rémülettől bőszülten nyargalnak köröskörül a
                        szeribákban. Zürzavaros bőgés, eszeveszett tombolás közt akarnak a szabadba
                        rohanni; a tevék előrehajlott nyakkal ágaskodnak, a toporzékoló lovak patái
                        alatt dönög a föld, s rikoltó emberi hangok, zürzavaros orditás között
                        gabalyodik az egész nyáj egymásra, tiporva, gázolva egymást. A büsz­ke,
                        nemes paripák kétségbeesett erőlködéssel tépik, szaggatják fékjeiket,
                        sörényük jobbra-balra repked és szemük szinte világlik a rémülettől. A nyáj
                        hatalmas bikája nagyokat fujva bömböl s óriási teste reszket a félelemtől,
                        és a bátor kutyasereg, mely az imént vitézül elverte a hiénákat és a szeriba
                        körül ólálkodó párduczot, most félelmes vonitással, reszkető nyüszitéssel
                        rohan a kunyhó felé s behuzott farkkal, remegve lapulnak meg gazdáik
                        lábainál, kik maguk is tétlenül, tanácstalanul huzódtak meg kunyhóik falai
                        között, lándzsájuk nyelét görcsösen szorongatva.</p>
                    <p>Kinek is volna bátorsága, hogy kimenjen akár puskával, akár lándzsával
                        reszkető nyája védel­mére, mikor a Szaába (a nyájak ura) - igy nevezik az
                        oroszlánt - közeledik és rettentő szemei, mint két vérveresen izzó
                        széndarab, világolnak a fekete éjszakában?!</p>
                    <p>Még egy, a sivatag végtelenjén süketen átdörgő orditás harsan fel, mire a
                        tomboló állatsereg mozdulatlanná mered rémültében, s minden izma reszket a
                        legkisebbnek és legnagyobbnak... és e halálos csendességben nehéz és mégis
                        könnyü léptek alatt dönög a föld, a száraz ágak recsegnek és a bokrok
                        alaktalan sötétségében két vérveresen izzó pont közeledik... azután egy
                        óriási árnyék repülve szöki át a négy méter magas tüskefalat s rettentő
                        bődüléssel veti magát egy kétéves bikára. Talpának egyetlen csapására
                        vértokádó szájjal roskad ez össze, s e rémitő csöndben csak elhaló hörgése s
                        a vér bugyborékolása hallik.</p>
                    <p>Bojtos farkával hatalmas oldalait korbácsolva, rémitő morgással szegezi
                        vérben izzó szemeit a hatalmas állatkirály a mozdulatlanságban remegő
                        nyájra, azután egyetlen kapással - mint a macska az egeret - állkapcsai közé
                        ragadja a kétéves bikát, egy szökéssel visszaveti magát a tüskefalon s futó
                        dobogása még sokáig dong, visszhangzik a néma éjszakában...</p>
                    <p>A rémület által mozdulatlanná dermesztett nyáj most megint a legvadabb
                        ijedtség, tombolás és zürzavaros lármában tör ki. A kutyák dühös ugatással
                        rohannak ki, gazdáik az egymás hegyére, hátára torlódott nyájat terelik szét
                        - és a fellobbanó tüz világánál látják, hogy a nyáj legszebb fiatal bikája
                        hiányzik, melynek vérét most iszsza be mohón a laza, homokos talaj...</p>
                    <p>Nem költői képlet, se nem metafóra, mikor az oroszlán orditását a mennydörgés
                        robajához hasonlitjuk és az a vak rémület sem tulzás vagy mese, mely az
                        embert és minden szelid vagy vadállatot mozdulatlanná dermeszt, midőn e
                        hatalmas hang végig dörög a sivatag végtelenjén, vagy megszázszorozzák a
                        sziklahegységek szakadékai az éjszaka hangverő csendjében!</p>
                    <p>Először valami leirhatlanul rémes, idegreszkettető, sóhajtozó hördülés harsan
                        fel s fokonkint csattogó mennydörgésbe mélyül, mintha maga a földgyomor
                        kezdene morogni, dübörögni, azután egy rettenetes bődülés skálájában harsan
                        fel, aztán megint a mennydörgés gördülő morajában és rémes sóhajtozó
                        hördülésben hal el.</p>
                    <p>Az oroszlán azonban nemcsak éjjel indul préda után, mint eddig hitték, hanem
                        világos nappal is, sőt sok esetben nem is lesből támad, hanem vadász és a
                        szó szoros értelmében kinyo­mozza, felveri és meghajtja a szélgyorsaságu
                        antilopokat, zebrákat s egy-egy ilyen vadászatra nemcsak párjával, hanem
                        többedmagával egyesül.</p>
                    <p>Anderson, a hires utazó és vadász volt egy ilyen esetnek a szemtanuja.</p>
                    <p>„A rengeteg szélén, fák és bokrokkal benőtt meredek magaslaton töltöttük az
                        éjszakát - beszéli.</p>
                    <p>Már a regg szürke fátyola oszlatta az éj homályát és keleten rózsaszinben
                        derengett az ég alja és csak pár pillanat választott el a napkeltétől, midőn
                        az erdőből egy nagy csapat kaffer-bivaly csörtetett elő lassu czammogással
                        és békésen legelészni kezdtek a magas fűvel benőtt végte­len lapályon.</p>
                    <p>Aranyos-rózsaszin pára derengett a zöld sikon és a fekete óriás állatok,
                        vastag, összenőtt szarvakkal fegyverzett hatalmas homlokukkal, vad
                        tekintetükkel, csodálatos benyomást tettek a napkelte minden pompájától
                        ragyogó tájon.</p>
                    <p>Egyszerre azonban, mint a közelgő zivatar dübörgése, mennydörgött végig a
                        tájon egy hatal­mas dörrenés, majd mintha maga a földgyomor kezdene tompán
                        dübörögni, erősbül folyton e moraj - mire az egész rengeteg egyszerre
                        megelevenült s minden fa, minden bokor ingott, hemzsegett a repkedő
                        szárnyasoktól, és a nyugtalanul menekülő rókáktól, sakáloktól.</p>
                    <p>Egész antilop- és zebranyájak rohantak, menekültek szélsebesen tova a sikon s
                        egy percz alatt eltüntek a messzeség homályában, közvetlen felettünk pedig
                        egész sereg gyöngytyuk és másféle minden fajta madár repkedett ijedt
                        zavargással.</p>
                    <p>Majd egy csapat majom jelent meg az erdőszél fáin és vad ijedtséggel, visitó
                        sikoltozás, s gurgulázó torokhangok között, nagy szökésekkel ugráltak át
                        egyik fáról a másikra, temérdek madarat verve fel.</p>
                    <p>Csak a legelésző bivalyok nem mutattak semmi félelmet, hanem lomhán az
                        erdőszél felé fordultak, ellenben lovaim és ökreim reszkettek, tomboltak és
                        kötőfékjeiket akarták eltépni vad ijedtségükben, hottentotta szolgáim pedig,
                        bár egészen fedve voltunk a magaslat fáitól és bokraitól, a fákra akartak
                        felmászni.</p>
                    <p>Egyszerre az erdőből egy pompás fekete antilop szökkent ki, s mintha szárnyak
                        vinnék, repülve száguldott végig a sikon...</p>
                    <p>Pár pillanat mulva azonban, mint a mennydörgés felcsattanó ropogása,
                        harsantak fel azok az iszonyu alhangu bődülések, melyek a vadászó oroszlánt
                        jelzik és mintha az egész erdő össze akarna roskadni, olyan recsegés-ropogás
                        között törte ki magát egy óriási himoroszlán hat társától nyomon
                        követve.</p>
                    <p>A sikra érve pár pillanatig ide-oda szökellt, óriási, bozontos fejét egészen
                        a földre hajtva, azután iszonyu hördüléssel, öles szökésekkel rohant tova a
                        megtalált nyomon, hat társa pedig hörögve, orditozva utána, bojtos farkukkal
                        a levegőt korbácsolva.</p>
                    <p>Az antilop már messze volt, de az oroszlánok szélsebesen szökelltek utána és
                        ha egyik-másik kitört a sorból, a bozontos vezér iszonyu orditással dörrent
                        rá s hüvelykhosszu fogait vicsoritva, hörrenté vissza a sorba.</p>
                    <p>A fekete antilop pedig, e leggyorsabb antilopfaj, minden erejét összeszedve,
                        szélsebesen rohant, repült előre és nagy térelőnyt is nyert üldözői felett;
                        azonban, midőn egy kiálló meredélyről ez utjába eső patakot átszökte, a part
                        tulsó része leszakadt alatta és a vizbe hemperedett.</p>
                    <p>Kigázolva a mélyből, lihegve, reszketve álldogált a partszél sekélyes
                        medrében, mohó tekin­tetével a környéket kémlelve, de a felharsanó
                        bődülésekre egyetlen szökéssel a partra ugrott és a lejtőn végig rohanva,
                        egy kiszáradt patak ágyában kaptatott tovább, táborunk felé mene­külve.</p>
                    <p>A bivalyok akkor is, midőn az oroszlánok az erdőből kitörtek, mint valami
                        fekete szobrok, olyan mozdulatlanul állottak, csak szarvaikat szegezték
                        előre s néztek mereven a közöttük átrohanó oroszlánokra, mint a kik támadni
                        ugyan nem akarnak, de a támadást elfogadni készek és egy vonalnyira sem
                        tértek ki az orditó csapat utjából.</p>
                    <p>A patakig szélsebesen rohant a futó gím nyomán a vén vezér, ott azonban, hol
                        ez vizbe zuhant, tétovázva fel-alá futkosott: bosszusan rázta, berzengette
                        sörényét és haragosan orditott, midőn hiába szaglálódott a földön s a
                        levegőben. Egyszerre azonban diadalmas bődüléssel szökte át a patakot és az
                        omlásnál csakugyan rátalálván a gím nyomára, a kiszáradt patakágyon loholt,
                        nagyokat hörrentve, sebesen előre.</p>
                    <p>A fekete antilop gyorsasága azonban lassankint hanyatlott, mert lapoczkáját
                        az esésben megsértette s noha kétségbeejtő erőfeszitéseket tett, az
                        oroszlánok mindinkább közeledtek, mintha az ő gyorsaságuk meg a zsákmány
                        lankadásával folyton növekednék.</p>
                    <p>A mint az üldözők csapatja a magaslat lábánál elrohant, Anderson jól látta,
                        hogy az elől­rohanó him egy iszonyu nagy s vén állat volt, hosszu, feketés
                        sörénynyel, mely a düh és vérszomjtól berzengve mint egy tüskeerdő ingott az
                        iszonyu fő körül, repülő, bojtos farka, mint egy fekete fejü óriási kigyó
                        kanyargott, repült a levegőben, tátott torkából pedig, mely­ben egy emberfej
                        ugy elfért volna, akár egy dió - vérvörös, borostás nyelv fityegett ki, a
                        hófehér, hüvelyknagyságu fogak közül.</p>
                    <p>A végsőkig hajszolt gím - egyszerre félrecsapott és egy közeli sziklapadra
                        akart felkapasz­kodni, de az omlatag paladarabok minduntalan kisiklottak
                        hegyes patái alól.</p>
                    <p>Vértfagylaló volt e szegény állat kétségbeesett végküzdelmét nézni.</p>
                    <p>Minél inkább szoritották, annál szilajabb, botlósabb lett, szemei szinte
                        világlottak a rémület­től, nagyokat botlott, s minden botlásnál riadt,
                        kétségbeesett oldalrugásokat tett, s hangosan zihálva, hörgött és
                        mekegett... és még két harmadáig sem jutott a magaslatnak, midőn egy
                        kicsuszszanó palakődarab leverte lábairól. Hiába erőlködött, nem tudott
                        többé lábrakapni, csak megtört tekintettel, panaszos mekegéssel vergődött,
                        hánykódott a görgedező kődarabok között.</p>
                    <p>Az oroszlánok öles szökésekkel rohantak fölfelé s lábaik alól egész
                        palagörgetegek omlottak a mélybe. Bődülésük rettentő mélyen és megrázón
                        hangzott, midőn a vezér egyetlenegy három­öles szökéssel a vergődő antilopon
                        termett s oldalait kigyódzó farkával korbácsolva, pár másod­­perczig egész
                        rettentő magasságában és fenségében állt felette... azután talpának egyetlen
                        csapásával ugy végighasitotta vékonyait, hogy a belek gőzölögve fordultak ki
                        és társait haragos hördüléseivel visszarezzentve, nagy darabokban kezdte
                        tépni, szaggatni a közösen ejtett prédát, a többinek pedig csak a feléjük
                        rugott darabokkal kelle megelégedniök.”</p>
                    <p> </p>
                </div>
                <div type="chapter">
                    <head>
                        Hindosztán csodái.
                    </head>
                    <p>Nemcsak Nagy Sándor és Marco Poló idejében volt India a mesék, csodák és
                        füszerek hazája. Regés, csodás világrész ez még ma is, vallásaival,
                        szokásaival és népéletével.</p>
                    <p>Az „Ezeregyéjszaka” tündérmeséi elevenedtek fel az Indiában utazó előtt. A
                        tropikus buja­ságu és mesésen szép növényzet, a szivárvány minden
                        szinpompájában ragyogó virágözönnel ékeskedik. A hindu épitészet remekeit,
                        ezeket a légies, csipkeszerü ékitményekkel áttört oszlopos palotákat,
                        pagodákat, templomokat, amelyeknek lépcsőzetét zafirkék tó locsolja,
                        visszatükrözve a sötét kék eget, arany fényözönébe vonja az izzó nap.</p>
                    <p>Az utas azt hiszi, álmodik, vagy a mesék egyik tündér-ligete nyilt meg
                        előtte. S ez az álom folytatódik tovább, mert az idegenszerüségnek, a
                        sajátságos szokásoknak, a csodának folyton uj és uj, más és más jelenete
                        változik és tárul eléje.</p>
                    <p>Benareszben a pagodák szent ligeteiben maguk e ligetek őrei, a szent
                        elefántok kérnek és gyüjtenek alamizsnát a látogatóktól. - Karratschiban
                        pedig a fő Vishnu-templom lépcsőzete a krokodilok tavába merül, hol százával
                        élnek e pánczélos szörnyek, a lakosságtól szentekként tisztelve. S mikor
                        egy-egy hivő megvendégeli őket, az erkélyes fallal körültekintett s az
                        össze­boruló lombu pompás fáktól árnyalt tó smaragzöld tükre forrni,
                        hullámzani kezd. Óriási pánczélos hátak, iszonyu torku fejek merülnek fel s
                        egymás hátán, farkaikkal tajtékot verve, tolonganak a lépcsőzet köré s
                        merev, sárgászöld szemeiket sóváran ama brahminra szegzik, ki az
                        ajándékürüt, vagy borjut darabonként dobálja nekik a tóba.</p>
                    <p>Az apró szigetkék megnépesülnek s az apró 1-2 lábnyi fürge fiókák sebesen
                        szaladgálva, kapkodják el a prédát a lomha vén óriásoktól, amelyek azután
                        dühösen csapkodják össze állkapcsaikat.</p>
                    <p>Zennanahban, Ambeer király tündéri épitészetü palotáját a szent majmok serege
                        lakja, amelyeknek saját gyümölcsös kertjeik s veteményföldjeik vannak és a
                        vallási dogmákból, a lélekvándorlás tanából kifolyólag, az állatok iránt
                        szerfelett gyöngéd és figyelmes hindu nép bőségesen ellátja őket s szintugy
                        a szolgálatukra rendelt papokat élelem- és javadalmakkal. Halállal bünhődnék
                        az a meggondolatlan, ki egyet e szent állatokból megölne; aminthogy már sok
                        angol tiszt életével lakolt, amiért egy-egy szentnek tartott majmot, vagy
                        Vishnu istennő­nek szentelt pávát megölt.</p>
                    <p>Delhiben meg a beteg és elhagyatott állatoknak pompás kórházuk van, hol
                        brahminok ápolják őket. Látni lehet itt bekötött lábu ökröt, sertést,
                        felkötött állu majmokat, csonka szárnyu vagy lábu hollókat, keselyüket s a
                        vénségtől fogatlan s már alig álló lovakat, megsérült kutyákkal és
                        macskákkal egyetemben.</p>
                    <p>* * *</p>
                    <p>Az az utazó, aki oly szerencsés, hogy ajánló-levelet szerezhet egyik-másik
                        nábobhoz, vagy fejedelemhez, az előtt egész teljességükben és varázsukban
                        tárulnak fel India csudái, mérhe­tetlen gazdagsága és tündéries ünnepségei,
                        melyeket csakis egy indiai maharadzsa kincstára bir ki s melyeket utánozni
                        India és a környezet nélkül nem lehet. Aki e csudás dolgokat látta, azokat
                        sem elfeledni, sem megfejteni nem birja; aki pedig hall róluk, az az
                        „Ezeregyéj” valamelyik meséjét véli hallani.</p>
                    <p>Az ind vallás egyik legmegragadóbb czeremóniája a Vishnu istennő tiszteletére
                        rendezett galambmenyekző.</p>
                    <p>E szelid szárnyasok a kékszemü és aranyhaju istennőnek vannak szentelve s ez
                        iránti tiszte­letből minden ember, még a legszegényebb is, amint csak
                        teheti, oly nagy számban tartja a ritka faju és szebbnél-szebb fehér s
                        fekete és éneklő galambokat, a kajdácsok tarka szinében ragyogó egyéb indiai
                        galambfajokkal együtt. Ezekkel azután évenként galambünnepélyeket rendeznek
                        a legnagyobb fénynyel, pazarlással.</p>
                    <p>Az audhi-i maharadzsa 10,000 pár galambot tart Vishnu tiszteletére. Két nagy
                        csodaszép palota van számukra épitve az audhi-i királyi palota kertjében.
                        Keleti pompával külön udvartartás van egy brahmin vezetése alatt a galambok
                        részére szervezve. Rendesen a Trimurti megtestesülése napján lesz e tizezer
                        pár galamb házassági ünnepélye megtartva.</p>
                    <p>A drágakő, selyem, bársony, mely ez alkalommal a maharadzsán és környezetén
                        ragyog, szinte megvakitja az ünnepi ruhába öltözött népet, mely zsufolásig
                        tölti meg a galambpalota óriási udvarát. A kupolás, erkélyes,
                        ballusztrádjaikon szőnyeges, különben egész virág­tenger­be fojtott paloták,
                        a kolosszális disz- és templomelefántok aranyozott agyaraikkal, homlo­kukon
                        egész uradalmakat érő „hét drága kő gyürüjének”csillagával, hátukon filigrán mun­káju tornyocskákkal és
                        arany himzetü, földet seprő takarókkal, drágaköves csótáru, tom­bo­ló lovak,
                        a papok, a fantasztikus zenekar sajátságos dallamaival, a galambok
                        személyzete rikitó, ragyogó öltözetében, a katonák, bűvészek, bayadérek, a
                        szemfényvesztők és a maharadzsa vadászai, solymászai, lovászai, szóval egész
                        udvara s ehhez a bókoló, karcsu pálmák, óriási levélbokrétáikkal, az égő
                        virágu gobeák, yuccák kandelláberszerü virágzataik­kal, draczenák s
                        pandánok, banánok s ehhez a mindent megaranyozó s aranypárába burkoló, izzó
                        sárga, tropikus nap, a setét ultramarinkék égbolt s a buja növényzet
                        százszinü zöldje, százszinü virágtengere igazán a keleti regék csudás
                        bűbáját s egy nagyhatalmu tündér varázs­palotáját tükrözik vissza.</p>
                    <p>A papok éneke, áldozata és imái után megkondul, azaz inkább megdördül, mint a
                        tenger moraja a tam-tamok szivet reszkettető bugása s ennek utolsó
                        rezgéseinél egyszerre, mint egy szinpadi függöny, szét-szétnyilnak a paloták
                        előrészei s kirepül ütemes, andalitó suhogás között a tizezer pár
                        galamb!</p>
                    <p>A szabadság mámorában nyilsebesen emelkedik fölfelé, mint egy tarka, hol
                        terjengő, hol sürüsödő felhő, a szárnyas csapat.</p>
                    <p>Csudálatos, érzékkábitó, de édes zene hangzik alá a magasból!</p>
                    <p>Huszezer szárny suhogó zenéje! Ezerpár kisebb-nagyobb ezüst csengetyünek,
                        mely a galambokra van erősitve, kristálytiszta csilingelése, beleolvadva a
                        huszezer szárny suhogó zenéjébe: mintha egyenesen magából a végtelen aether
                        magasából hangzanék alá ez az ütemes csengés, dallamos suhogás, mindig
                        magasabb és magasabból hangzik alá. Majd olyan magasan szállnak, hogy csak
                        elhintett fehér és fekete pontocskáknak látszanak az ég azurján s a
                        suhogás-csengés csak elhaló visszhangként zeng alá, el-elhalva,
                        fel-feltámadva.</p>
                    <p>Lélekzetét visszafojtva, halotti csendben s az égre függesztett szemekkel
                        várja a tömeg a galambok alászállását. E napig ugy a him, mint a nőgalambok
                        külön-külön épületben voltak tartva, hogy a párosodás csak e szent napon
                        történjék.</p>
                    <p>A magasban kóválygó pontok mind nagyobbak, a suhogás, csengés mind erősebb
                        lesz. Vishnu szent madarai gyorsan ereszkednek alá, méltóságos, lassu, de
                        körded repülésben. Tollazatuk ragyog a mélytüzü nap sugarában! A fehér
                        szinek világolnak, a szürkék és feketék érczfényben ragyognak.</p>
                    <p>Miután himek a nőktől eddig külön voltak tartva, már a magasban is
                        kiválasztotta mindegyik párját s most azzal ereszkedik a tömeg alább-alább s
                        a paloták teteje, kupolái és ballusztrádjai egyszerre megtelnek bugó,
                        turbékoló párokkal. Ez a tizezer galambpár menyekzője!... Erre végtelen
                        örömriadal harsan fel a tömeg ajkáról s vele felzugnak a tam-tamok
                        dörrenései, megperdülnek a dobok, felzengenek a gitárok, guzlák s egyéb
                        hangszerek, a fellegvár ágyui dörögnek, sőt még a paripák nyeritése, az
                        elefántok menydörgő trombitálása is, uraik örömé­ben osztozva - belevegyül e
                        hangzásba, elnyomva a bayadérek énekét s csengetyüinek zenéjét, kik hosszu
                        fátylaikat a légben usztatva, aranypereczes bokáikon s gyürüs lábujjaikon
                        forogva, lejtenek Vishnu tiszteletére.</p>
                    <p>E kápráztató ünnepélynek aztán folytatása van: lakomák, bűvészek és
                        kigyótánczoltatók mutatványai, a tüzijáték. A gazdagok pedig megvendéglik s
                        megajándékozzák ilyenkor szolgáikat és a szegényeket.</p>
                    <p>Ilyen alkalomkor aztán az európai oly csuda dolgokat láthat az indiai
                        bűvészektől, hogy nincs az a Boscó, Philadelphia s másféle bűvészfejedelme
                        Európának, ki utánok tudná azokat csinálni, vagy csak meg tudná azokat
                        fejteni, A művelt európai nem hisz saját szemeinek, pedig e bűvészek majd
                        egész mezitelen, szegény ördögök, csak egy vékonyka öv van csipőjükön s nem
                        hordoznak magukkal, mint az európai hirneves kartársaik, egész raktárt,
                        mindössze is egy lapos fonott kosarat és minden pódium s letakart asztal
                        nélkül, egy leteritett gyékényen a nézőkhöz egész közel adják elő
                        mutatványaikat.</p>
                    <p>Remekei az indiai bűvészetnek a következő mutatványok:</p>
                    <p>A bűvész egy akármilyen földdel megtöltött virágcserepet kér, s ott világos
                        nappal - a nézőknek - ugyszólván - az orra előtt bizonyos port kever a föld
                        közé s ebbe egy szem száraz angó-magot ültet; azután megöntözi és letakarja
                        csöppnyi kertjét egy közönséges négy­szögletes vászonkendővel.</p>
                    <p>Rövid időre a kendőcske, - mintha tolná valami - közepén lassan-lassan
                        emelkedni kezd, anélkül azonban, hogy a bűvész hozzá is nyulna. - Csak mikor
                        már ugy nyolcz hüvelykre emelkedett, fogja meg a bűvész a kendőcske két
                        végét, anélkül, hogy a cserepet megérintené és óvatosan felemeli. Az
                        elbámuló néző előtt a cserépben egy nyolcz hüvelyk magas Mangó-csemete virul
                        négy fényes zöld levéllel; e csemete egy hetes növésünek látszik. Ujra
                        lefedi, mire a csemete négy lábbal magasabbra nő, s mikor felfedi, már két
                        zöld gyümölcs is látszik rajta. Most negyedszer takarja le a bűvész, s
                        véglegesen levéve a leplet, a fácskán érett Mangó-gyümölcsök vannak. Csak
                        most érinti meg a fácskát először a bűvész, leszedi róla a gyümölcsöt s
                        átnyujtja a nézőknek, kik azt megizlelve, teljesen érettnek, frissnek és
                        zamatosnak találják. És ha a kétkedő európai saját szemeinek sem hive, -
                        kihuzza a fácskát a földből, azt rendes, fejlődött gyökerünek és ép olyan
                        törzsü-, kérgü- és levelünek fogja találni, akárcsak a szabadban
                        felnőttet.</p>
                    <p>Még csodásabb mutatvány, mikor a bűvész világos nappal - az utcza közepén
                        leteszi kerek, fonott kosarát, - melyből vastag spárgagombolyagot vesz elő.
                        Ennek végét a kosár fedeléhez kötve, a testes gombolyagot egész erejéből a
                        magasba hajitja. A gombolyag száll-száll s gombolyodik vég nélkül s mindig
                        kisebbé válva, végre eltünik a nézők szemei elől, anélkül, hogy vissza
                        leesnék. A legombolyodott zsinór, feszesen és függélyesen áll végével a
                        végtelen­be veszve. Erre a büvész parancsára vele levő hat-nyolcz éves
                        czingár fiucska elkezd a spárgán felfelé mászni, mindig magasabb-magasabbra,
                        mig végre ő is eltünik a nézők szemei elől. Ugy-e ez lehetetlenség?!
                        szemfényvesztés, hazugság?! A gombolyag nem maradhat fenn a semmiben!
                        Bizonyára a bűvész a gombolyagot valami ház eresze, vagy csipkézetére dobta,
                        ott megakadva a fiu is odakuszott s ott rejtőzött el?!... Nem! E mutatvány
                        az utca közepén történik; a zsinór pedig mértani függélyesen áll, és a
                        körüllevő házak oly alacsonyak, hogy ereszöket a nézők kezeikkel elérik s
                        aztán annyi ember között csak akadna egy-két oly élesszemü, aki észrevenné
                        ezt. De ez még nem minden! Kevés időre rá a bűvész hivni kezdi le a
                        fiucskát. Ez felel és hangja a végtelen magasból halkan zeng alá - de nem jő
                        elő. Igy feleselnek egy darabig, a bűvész kéri, majd parancsolja, hogy
                        jőjjön le, végre fenyegetni kezdi. De a fiu még erre sem jő le. Erre a
                        bűvész látszólag dühösen, kését fogai közé szoritva, kezd a zsinóron felfelé
                        mászni, mindig-mindig magasabbra, mig végre ő is eltünik az elbámult
                        közönség szemei elől. Néhány percz mulva velőtrázó halálsikoltás és rémes
                        hörgés hangzik alá a magasból s a nézőközönségre meleg vércseppek hullanak;
                        azután nagy robajjal a fiucska élettelen teste esik alá, vérrel és sebekkel
                        boritva s zuzódik össze-vissza a földön. Azután, mintha semmi sem történt
                        volna, utána a bűvész alakja kezd kiválni a semmiből s lassan aláereszkedni
                        a spárgán. Közönyös tekintettel dob egy ócska teritőt a fiucska holttestére
                        s eloldva a spárgát a kosár födeléről, nyugodtan kezdi ezen végénél
                        felgombolyitani. A gombolyag mindig nagyobb és nagyobbá lesz s mikor már
                        egészen felgombolyitotta, egyéb jószágaival együtt kosarába helyezi. Erre
                        lerántja a teritőt a fiucska holttestéről, ez ép tagokkal, vér- és sebek
                        nélkül, virgonczan szökik talpra s mosolyog a közönségre. Az ott levő
                        európaiak kedvéért a bűvész egyik házból a fiuval nyolcz-kilencz láb hosszu
                        vastag bambusz szálat hozatott elő, s ezt tenyerén egyensulyozva egész
                        hosszában függélyesen a levegőbe hajitja oly magasra, hogy alsó végét
                        kényelmesen elérheti. Erre a bűvész felmászik rá, s rajta különféle
                        mutatványokat csinál. Végre leereszkedve, a rudat visszaviszi előbbi
                        helyére.</p>
                    
                </div>
                <div type="chapter">
                    <head>
                        Kigyók és sasok küzdelme.
                    </head>
                    <p>Mindig szerettem volna látni s tüzetesen tanulmányozni, miként támadják meg s
                        gyürik le az ölyvek a kigyókat, s hogyan védekeznek, kivált a mérges kigyók
                        ördögien gyors támadása ellen?</p>
                    <p>A véletlen két pompás, s egészen kinőtt, s mi több egészen szelid
                        Kigyászó-sast (Circaetus gallicus) juttatott birtokomba, éppen akkor, mikor
                        terrariumom is nagyon népes volt, mert honi viperafajainkon kivül, még három
                        ritka, de rettenetes vendége is volt, t. i. az afrikai homokpuszták félelmes
                        réme: a Szarvas-vipera (Cerastes cornutus), melyeket Anisits D. János
                        barátomtól kaptam, ki akkortájt éppen Essah vidékén időzve, kedveskedett
                        négy egészen kifejlett példánynyal, de egy közülök az érkezés után kevéssel
                        elpusztult.</p>
                    <p>E félelmes vendégek rémei az egész észak-keleti Afrika és Vöröstenger melléki
                        pusztaságok és homokos vidékeknek, mert marásuk feltétlen halálos és a
                        mellett könnyen ingerelhető, támadó természetüek. Szinezetük a homokos talaj
                        sötétsárgás szinével egyez, sötétebb és világosabb foltokkal tarkázva, s
                        fejükön, szemeik felett két hegyes, kissé hátrahajló szarvacs­kájuk van. A
                        nap legnagyobb részét, magukat a homokba furva, töltik. Legtöbbször csak két
                        hegyes szarvszerü nyulványuk mered elő a homokból. E szarvacskákat sokszor
                        még a puszták madarai és egérkéi is az Acanthusok vagy Carduusok elhullott
                        tüskés magocskáinak nézik és sietnek felkapni; de alig közelitik meg, már a
                        másik pillanatban a kigyó feje kilőtt nyilként vágódik elő, s egy
                        villámgyors vágással, méregfogait áldozatába mélyeszti.</p>
                    <p>Ezért rettegik e vidékek lakói is annyira, mert a mit az állatok és madarak
                        éles szemei és ösztöne meg nem sejtenek, azt az ember még kevésbbé veszi
                        észre. Igy rendesen csak akkor tudják meg a karavánok, vagy egyes utazók,
                        mikor már a szerencsétlenség megtörtént és a segitség már késő. Nagysága
                        rendesen két láb s néhány hüvelyk, mig vastagsága majdnem megközeliti egy
                        csecsemő karjának vastagságát.</p>
                    <p>Hogy mily bőven termelik méregmirigyei a halálos mérget, bizonyitja az, hogy
                        egymás után 20-22 galambot vagy házinyulat maratva meg velük, a méreg hatása
                        és ereje egy csöppet sem csökken. E mellett szaporaságuk, még a legsivárabb,
                        leglakatlanabb homokpusztákban is akkora, hogy méltán kérdhetni, hogy és
                        miből élnek meg ily nagy számban az olyan lakatlan sivatagokon, melyeket még
                        a tősgyökeres puszta-lakó állatok is elkerülnek?</p>
                    <p>Egyformán nappali és éjjeli életüek, mert jóformán nincs utazó, ki Afrikának
                        fenti részeit keresztül utazva, ne bukkant volna reájuk, s legalább egypár
                        teherhordó állata ne esett volna marásuknak áldozatul.</p>
                    <p>„Mert alig, hogy tábort ütve, a lobogó tűz mellé leheveredve, a már alig várt
                        pihenésnek akartuk magunkat átadni, - beszéli Bruce - az egész tábor
                        orditozva, fejvesztett ijedtséggel szökött talpra, s mindegyikünk egy-egy
                        málhacsomagra vagy ládára ugorva fel, kezében bottal vagy sátorkaróval
                        nézett fürkészve a megvilágitott helyekre. Ketten-hárman a ben­szülöttek
                        közül, hosszu csiptetőkkel felfegyverkezve várják, mikor csusznak a tűz
                        fénykörébe a félelmes vendégek. Csakugyan surlódva zörög a száraz homok a
                        pikkelyes testek csuszása alatt! - Egy, kettő, három, hat, nyolcz, - tiz -
                        Uram Isten! - tizenkettő, tizennégy jött táborunkba e félelmes szörnyekből,
                        s a lobogó tűz világa és melegétől vonzatva, ennek fénykörében telepedtek le
                        s furták magukat a homokba, vagy magasra emelt nyakkal, ki-be járó nyelvvel
                        sütkéreztek s pislogtak a tűz világában. Egyik fogóval a másik után nyulnak
                        ügyesen a benszülöttek a málhák tetejéről ágaskodva és kapják nyakon s
                        dobálják egyiket a másik után a lobogó tűz közepébe. De mit használ ez!
                        Alig, hogy aludni kezdünk, ujra rémülten felriad az egész tábor, és ez igy
                        megy egész éjszakán át háromszor, négyszer, sőt többször is. Hogy honnan
                        jönnek, s hol tartózkodnak ilyen tömegesen, azt még csak elkép­zelni sem
                        birom.” És eme jelenet nemcsak Bruceval, de minden e vidékeken utazóval
                        meg­történt, a ki a szabadban tábort ütött. A tűz világa és melege messziről
                        odacsalja őket, tűz nélkül pedig táborozni a szabad ég alatt lehetetlen,
                        mert megtörténik az, mi történt a két Breitgraad testvér utazóval, kik tüzet
                        nem gyujtva, éppen azért, hogy ennek világa oda ne csalja ezeket a
                        veszedelmes hüllőket, csak pokróczukba burkolódzva aludtak el Haam
                        környékén, midőn egyszerre két velőtrázó rémkiáltás riasztotta őket fel. Az
                        öregebb testvér felriadva, hevesen kapott mellette levő puskája után, de e
                        pillanatban fájdalmas szurást érzett karján, közel a kézfőhöz. Mikor nagy
                        nehezen világot gyujtottak, látták, hogy táboruk tele van szarvasviperákkal,
                        melyek melegedni csusztak az alvók mellé. „Ne mozdulj, Ernő, ne mozdulj”,
                        kiáltott öcscsére kétségbeesetten a bátya, puskatusával agyoncsapva azt a
                        kigyót, mely őt a heves mozdulat következtében megmarta s megint ujra
                        támadásra ágaskodott, azután elkapva egy fáklyát, azzal próbálta a marási
                        sebet kiégetni. Hasztalan volt minden! A megmart tagok nála s két
                        benszülöttnél rohamosan dagadni és feketedni kezdtek és észvesztő fájdalom,
                        eszméletlenség s egyéb efféle tünetek közt halt meg testvére karjai között,
                        a két arabbal együtt, a haami sivatag éjjeli csendjében. Daczára, hogy
                        virrasztva várták a reggelt, mégis még két vizhordó állatjuk lett megmarva,
                        melyek szintén megdöglöttek, rémitő halál­küzdelmek között.</p>
                    <p>Honi vipera-fajaink között legmérgesebb s támadó, vad természete miatt
                        legveszélyesebb az orr felett szintén szarvalaku nyulványt viselő Homoki
                        vipera (Vipera Ammodytes), mert ennek marása csak kivételes ritka esetben
                        nem halálos, ellenben a közönséges vipera (Pelias Berus), a Reed-féle Vipera
                        (Vipera Reedi) által megmarottak közül gyors segély és orvosi kezelés
                        mellett, sokan életben maradnak, noha gyermekeknél és kisebb állatoknál ezek
                        marása is feltétlenül halálos.</p>
                    <p>Mikor ismerőseim megtudták, hogy kigyászó sasaim és viperáim között viadalt
                        szándékozom rendezni, velem együtt alig várták e napot, mert szerfelett
                        érdekes és idegizgató látványnak igérkezett a küzdelem e félelmes
                        ellenfelekkel, különösen a Szarvas Viperákkal szemben.</p>
                    <p>A viadalt megelőző napon sasaim nem kaptak enni, hogy annál nagyobb tűzzel
                        támadjanak, s igy mikor a viadal napja elérkezett, éhségükben türelmetlenül,
                        szárnyaikat suhogtatva szálltak fel-alá állványuk fokain. A küzdtér helyéül
                        az udvarnak padló-egyenes része volt kiszemelve, melyet száraz homokkal
                        vastagon behintettem, s e mellett a sasoknak védelmi- és támadó pontokul
                        néhány egy-két láb magas fatörzs- és kecskeláb volt leállitva. A nélkül,
                        hogy a körül­álló látogatókkal törődtek volna, tüzes, sárga szemeiket
                        folyton csak reám függesztették e szép, ölyvnél nagyobb, felül fekete-barna,
                        alól fehéres, barnán sávolt ragadozók, sőt a him még le-le is hibbant a
                        kecskelábról s a hozzám legközelebbi fatörzsre szállt, érezve, és várva a
                        prédát.</p>
                    <p>Előljáróban két, alig másfél lábnyi hosszu, ártatlan gyürüs siklót (Coluber
                        natrix) vetettem nekik. A két madár lecsapott, s mielőtt a kigyók csak
                        mozdulhattak volna is, már egy-egy erős csőrvágástól elszéditve,
                        szétszaggatták és - mindakettőt elnyelék mohó gyorsasággal.</p>
                    <p>Mikor a viperák szekrényeihez közeledtem, láttam, hogy e félelmetes bestiák
                        mód nélkül fel vannak ingerelve. Szünet nélkül fujtak, sziszegtek, s
                        le-lekapva fejüket, tátott torokkal, még saját árnyékaik után is kapkodtak,
                        s az üvegfalon keresztül minden mozdulatomat dühtől szikrázó tekintettel
                        kisérték lángvörös szemeikkel.</p>
                    <p>Ingerültségük okát a zivatarra hajló borult, rekkenő idő, s szekrényeik
                        ide-oda hordozgatása okozta. Csupán a három Szarvas vipera volt nyugodt.
                        Féltestüket a homokba furva, lomhán elnyujtózkodtak, de merev, vad
                        tekintetük azért minden mozdulatomat kisérte, fejüknek észre nem vehető
                        lassu mozgásával.</p>
                    <p>Ez egy kicsit gondolkozóba ejtett. Féltem e ritka szép madarakat, a harcz
                        kétséges esélyeinek kitenni. A legkisebb marás, s én meg leszek fosztva e
                        nehezen megszerezhető szárnyasoktól. És ettől annál inkább féltem, miután
                        azt hittem, hogy e fogságban felnevelt madaraknak nem lesz meg az az
                        ügyességük és gyakorlottságuk, mint a szabadon felnőtteknek, ezen ördögi
                        gyorsaságu, ingerült, mérges hüllőkkel szemben.</p>
                    <p>Erejüket és ügyességüket akarván mégis kipróbálni, hozzájuk méltó erős, de
                        nem mérges ellenféllel, - egy-egy négy lábnál hosszabb, majdnem gyermekkar
                        vastagságu Siklót vetettem mindegyik felé.</p>
                    <p>A két hatalmas kigyó, először is menekülni igyekezett, de mikor a két sas,
                        egyetlen szárny­csapással előttük termett, hátra vágták magukat, gyürükbe
                        kanyarodva, s fejüket emelve, tátott torokkal, dühösen sziszegtek és harapni
                        igyekeztek. De a másik pillanatban mindakét madár egyetlen hibbanással
                        derékon kapta hatalmas körmeivel a kigyókat. Ezek szemmel alig követhető
                        gyors tekergőzésekkel vetették magukat előre, hátra, a madarak lábaira
                        tekerődzve, ugy, hogy ezek jobbra, balra inogtak a hatalmas rángások alatt,
                        hol farkukkal, hol leeresztett szárnyaikkal támaszkodva, óvták magukat a
                        feldőléstől és szünet nélkül, nem törődve a kigyók harapási kisérletével,
                        vagdosták, tépték csőreikkel a kigyók derekát. Igy folyt néhány perczig a
                        heves küzdelem, s bár a sasok csőreikkel hatalmas vágásokat mértek a kigyók
                        fejeire is, a gyors tekergőzés s a kigyók villámgyors ide-oda vágódásai
                        miatt a csapásokat mindig elhibázták.</p>
                    <p>Különösen a him volt festői szép küzdelmében, mikor élesen, mintegy harczi
                        kiáltásait hallatva, elsivitott, s szárnyaival is suhogva csapkodott,
                        vonagló, tekergő ellensége felé.</p>
                    <p>Végre egy hatalmas csapással sikerült neki a kigyót annyira elkábitani, hogy
                        ez lankadtan hátra hanyatlott és görcsös reszketeg vonaglások között
                        vergődött az éles körmök között. Ekkor az éles csőr ujra lecsapott, s
                        szemmel alig követhető gyorsasággal, három-négy darabra szakitotta a
                        hatalmas nagy kigyót.</p>
                    <p>A nőnek kissé hosszabb küzdelemre volt szüksége, mig ellenfelét le birta
                        gyürni, de végre ez is, a himhez hasonlóan végzett ellenfelével.</p>
                    <p>Most, egy e czélra készitett hosszu fogóval, két egészen kinőtt homoki
                        viperát (Vipera ammodytes) vetettem a küzdtérre.</p>
                    <p>A két madár a küzdelem heve, s a felébredt harczvágytól nekiszilajodva,
                        hibbant a kigyók elé, de a másik pillanatban rekedt, de éles vijjanással, mi
                        ugy a meglepetés, mint a félelem kiáltása vala, villámgyorsan
                        hátrapattantak. Sajátságos jelenet volt ez! Mig a siklókat, azokat a 4
                        lábnál nagyobb óriás példányokat is, azonnal, minden tétova és fontolgatás
                        nélkül támadták meg, ezeknél, ugy látszik, megsugta ösztönük, hogy egészen
                        más, halálos mérgü félelmetes ellenséggel állnak szemközt. A viperák
                        villámgyorsan rétesforma karikába csavarodva, dühtől lángoló szemekkel,
                        szájukat eltátva fujtak, sziszegtek s hátraszegve felemelt fejüket, a
                        táma­dásra készen állottak, miközben páros, hegyes méregfogaikat a felső
                        állkapocsban jól meg lehetett látni, mig páros nyelvük villámgyorsan járt
                        ki-be szüntelenül.</p>
                    <p>Lehetetlen azt a vad, ördögien félelmetes és visszataszitó tekintetet leirni,
                        a mivel e két hüllő birt. A siklók is a végsőig dühösek voltak, de nem
                        gerjesztett tekintetük sem irtózást, sem félelmet, mint ezek szemeinek a
                        kiülő szemdudor alatti vésztjósló, alattomosan fenyegető tekintete. Egész
                        jelenségük gonoszságát növelte még az orruk felett ülő szarvforma
                        pikkely­dudorodás is.</p>
                    <p>Szárnyaikat, mintegy paizs gyanánt, előre emelve, tűzben ragyogó sárga
                        szemeiket elleneikre szegezve, kissé előre hajolt, s támadó, szökkenésre
                        kész testtel figyelték a kigyók minden mozdulatát - s mig a siklókkal folyt
                        küzdelemben dus tollazatuk simán, feszesen feküdt, most lazán, felfujtan,
                        felborzolódott s alakjukat majd kétszer akkorára növelte. Most a két kigyó
                        fejét lekapva, villámgyors mozdulattal majdnem két lábnyira vetette magát
                        előre s szemmel alig látható gyors mozdulattal vágott fejével a him felé,
                        mely rekedt vijjongással reppent fel, s tért ki a kigyó harapása elöl. A nő
                        azonban végleg megfutott, s a legmagasabb helyre, a kecskelábra menekült s
                        ott ijedten, élesen vijjogni kezdett.</p>
                    <p>Az egyik viperát visszatettem szekrényébe, mialatt a két ellenség dühtől
                        lángolva farkas­szemet nézett egymással, a kedvező pillanatot lesve a
                        támadásra.</p>
                    <p>A him sas minden tolla fel volt borzadva s mindkét szárnya magasra emelve, s
                        mikor a vipera ujra behuzta a nyakát, hogy támadjon, abban a pillanatban,
                        nagyot rikkantva csapott reá, körmeivel derékon kapva, miközben előre
                        tartott szárnya tollaival fogta fel a kigyó villám­gyors többszörös
                        marásait. Bár a kigyó gyors tekergőzései között néhányszor czombjai és begye
                        felé harapott azokat meg nem sérthette, mert az előre meresztett ruganyos
                        tollazat felfogta a harapást. Bármily gyorsak voltak is a kigyó vágódásai, a
                        sas szikrázó szemei folyton szemmel tartották a kigyó fejét, s hol a jobb-,
                        s hol a bal szárnynyal csapta azt el, mikor marni akart, miközben ő is
                        hatalmas csapásokat mért a kigyó felé. De ezt egyszer se próbálta ugy, amint
                        a siklónál, derékban szétmarczangolni, nehogy ez alatt megmarhassa. Igy
                        folyt perczekig a küzdelem a nélkül, hogy a küzdők lankadtak volna, sőt
                        inkább, növekedő dühükkel, erejük is növekedni látszék. Végre mégis a sas
                        maradt a győztes, mert sikerült neki ellensége fejét szétzuzni, mire aztán
                        egy-két pillanat alatt darabokra szaggatva, lenyelte a kigyót, még pedig
                        fejével s méregfogaival együttesen.</p>
                    <p>Egy kevés pihenő után, a legnagyobb és legvénebbnek látszó Szarvas-viperát
                        dobtam a küzd­térre.</p>
                    <p>Még én és vendégeim is hátraugrottunk, olyan ördögi ficzánkolást és pattogást
                        vitt véghez ez ingerült jószág. Felfutta magát, előre-hátra vágódott,
                        ágaskodott folytonos fuvás és sziszegés között, torkát harapásra tátva.</p>
                    <p>A két madár vitézül mellé szökött, de a nő még vadabb ijedtséggel, mint
                        elébb, a mikor a kigyó elibük vágott, vijjogva egészen a háztetőig szállt, s
                        majd a szimzésen megkapaszkodva, szárnyaival rendetlenül csapkodott. A him
                        is rekedt vijjogással, három-négy lábat szökve, kerülte ki a kigyó
                        támadásait, s bár dühe tetőpontját látszott elérni, még sem támadott, hanem
                        folyton ellenségét vizsgálta, dühös, de óvakodó és szinte megütközöttnek
                        látszó tekintettel.</p>
                    <p>Hanem a kigyó nem igen hagyott erre neki időt, mert a végsőig volt ingerelve
                        és folyton támadott. Három-négy lábnyira dobta, vetette magát ijesztő
                        gyorsasággal, folyton tátott torokkal, szemmel nem követhető gyorsasággal
                        vagdosva méregfogaival a madár lábai és begye felé.</p>
                    <p>E gyorsaság leirhatatlan volt. Hasonlitott a vizszinére dobott kő
                        fel-felpattanó gyorsaságához, vagy a bugó csiga pergő ugrálásához - és
                        szemeinek tüze a sárgából narancsveresbe játszott folytonosan, mig
                        szarvacskái szinte előre-hátra meredeztek.</p>
                    <p>A sas kétszer-háromszor a kecskelábra reppent fel, s onnan vijjogott alá
                        ellenségére, ki még ide is követte vak dühében; végre a végsőig zaklatva,
                        egyetlen szárnycsapással majd három­ölre szállt fel a levegőbe, s hangos
                        suhogással nagy körökben keringett felettünk, mire a Szarvas vipera karikába
                        tekerődzve, magasra nyujtott, de hátraszegett nyakkal követte minden
                        mozdulatát, s forgott maga körül.</p>
                    <p>Repte mind gyorsabb, s a körök mind szükebbek lettek s egyszerre olyan éles
                        kiáltással, minőt még nem hallottunk tőle, mint a leeső kő vágódott le, a
                        másik perczben már körmeit a kigyó derekába vágva, szárnyaival oly
                        szédületes gyorsasággal kezdett csapkodni, hogy mit sem láttunk egyebet,
                        mint azt, hogy a kigyó egyszerre csak elbágyadt, fejét nem tudja emelni, s
                        rángón, görcsösen utolsót vonaglik a sasnak körmei között, s ez még néhány
                        csőrvágás után, anélkül, hogy zsákmányát elfogyasztaná, rendes helyére
                        röppent.</p>
                    <p>A kigyó csunyán össze volt marczangolva, feje szétzuzva, derekát pedig csak
                        néhány izom­szál tartotta össze a törzszsel.</p>
                    <p>Csodálkozva azon, hogy szokásától eltérőleg, nem fogyasztotta el madaram
                        ellenségét, egy darabka nyers hussal, majd az általa megölt nagy sikló egy
                        részével kináltam meg. Mindkettőt nagy étvágygyal elnyelte, tehát még
                        jóllakva nem volt. Majd szétszakitva a Szarvasviperát, ennek hátsó részével
                        kináltam, ehhez megint hozzá sem nyult, holott a homoki viperát, sőt a
                        közönséges és Reed-féle viperákat mindig mohón elfogyasztotta. Ennek más
                        okát nem képzelem, mint azt, hogy e viperafaj idegenszerü formája és alakja,
                        valamint sajátságosan elálló pikkelyzete riasztotta vissza az
                        elfogyasztástól, mert, hogy maga a méreg nem árt neki s megemészti magukat a
                        méregfogakat is, azt az elfogyasztott honi vipera-fajainkból elégszer
                        láttam. A napok mulva kihányt pikkely és erősebb csontok csomójában,
                        méregfogakra egy­szer sem akadtam.</p>
                    <p>A fent vázolt küzdelem alig 5-6 perczig tartott és mind ennek magasztalásába
                        voltunk merülve, mikor egyszerre sulyos zuhanás riasztott fel bennünket. A
                        nő kigyászó sas hevert tőlünk nem messze, rettentő vonaglások között.</p>
                    <p>A nemes madár szánalomra méltó módon vergődött, szárnyaival görcsösen
                        csapdosva, szemünk láttára néhány másodpercz mulva meg is döglött a
                        küzdtéren.</p>
                    <p>Csak hosszas keresés után fedeztük fel bal lábán, a bőrpajzsok szélei között
                        egy alig két milli­méternyi karczot. Ugy látszik, a támadásnál mindjárt
                        megsebezte a rettentő mérgü hüllő, s azért menekült oly sietve a küzdtérről,
                        s csapkodott rendetlenül szárnyaival, már akkor érezve a méreg halálos
                        hatását.</p>
                    <p> </p>
                </div>
                <div type="chapter">
                    <head>
                       A Carvanas és a Vaia-nendi.(Két ismeretlen
                        csudaszörny.)</head>
                    <p>Texasnak keleti részén a világ egyik legnagyobb és legcsudálatosabb
                        mocsárvilága huzódik el végtelen messzeségben.</p>
                    <p>Messziről az egész végtelen bujaságu őserdők, füves lapályok, nádasok és
                        bozótok tömke­le­gének látszik - valójában pedig nem egyéb mindent elnyelő,
                        feneketlen iszaptengernél.</p>
                    <p>A folyton forrongó, erjedező iszap alámossa, elmállasztja a szilárdabb talaju
                        zsombékokat s a rálépő lovast lenyeli mindenestől. A hol tegnap még hullámzó
                        iszap volt, ma buja fü és moha takarja, behálózva a kuszók és folyondárok
                        sokaságától - s magában ebben a csalóka iszap­tengerben patakok, folyók
                        kanyarognak, kék vizü álló tavak tükröződnek, virággal, füvel benőtt
                        partokkal. De jaj annak, aki ezekre a virágzó partokra lép!</p>
                    <p>Lábai alatt örvényként nyilik meg a talaj s mennél jobban kapaszkodik kifelé,
                        annál jobban huzza valami rejtélyes, ellenállhatlan erő lefelé a feneketlen
                        mélységbe s pár percz mulva lovastól összecsap a feje felett a kavargó iszap
                        - és csak pöffedező véres buborékok jönnek fel utána.</p>
                    <p>Sehol a föld kerekségén olyan leirhatlan buján s gyorsan fejlődő, változatos
                        állat- és növény­élet nincs, mint itt.</p>
                    <p>A bozót és nádas a szó szoros értelmében ing és hullámzik a sürgőforgó állati
                        élettől, a lég telve szállongó, zajongó szárnyasokkal, miknek a tudomány még
                        nevöket sem tudja és való­ságos paradicsoma az alligátoroknak és a
                        megszámlálhatlan fajtáju mérges kigyóknak.</p>
                    <p>Innen kerülnek azok a 40-45 láb hosszú, hordóvastagságu Anakonda kigyók,
                        miknek létezését eddig nem hitte a világ, mig óriási bőrük és vázuk
                        napfényre nem került; nádasaiban ötével-hatával dulakodnak a préda felett a
                        20-30 láb hosszu alligátorok, a tüskés szederindák levelei közül pedig
                        elő-elővillan a fekete Longó vérpiros feje, s elővágódik a 8-10 láb hosszu
                        barna viz vipera, melynek mérge alig két másodpercz alatt öl és létezésüket
                        1879-ig mindaddig nem hitte a tudomány, mig Borne életveszélylyel három
                        példányt nem szerzett a new-yorki muzeum számára.</p>
                    <p>Végre itt él, a mocsarak iszapjában alámerülten minden vizek legfélelmesebb
                        és legnagyobb szörnye, a rejtélyes és ismeretlen Carvanas.</p>
                    <p>Igy nevezik ezt az ismeretlen hüllőt a benszülöttek és vadászok, melyről nem
                        tudni, hogy az ősvilágból fenmaradt krokodil-e, vagy pedig az ősvilági
                        alligátor teknőcznek, a chelydrának az ivadéka-e?</p>
                    <p>Alakja félig krokodil, félig teknősbéka. Óriási, dudoros csontpikkelyekkel
                        rakott alligátor-forma pánczélos fark, favastagságu éles körmök és
                        uszó-hártyákkal ellátott lábak nyulnak ki a 16 láb hosszu és nyolcz láb
                        széles, rovátkás csontteknő alól, melyből még vastag, hosszu nyakon óriási
                        krokodilforma fő tátong, iszonyu fogakkal berakott, nagyerejü állkapczákkal,
                        melyekkel mindent megragad, összemorzsol, a mi csak eléje akad.</p>
                    <p>Mint a kis hangyales homoktölcsérkéje közepén, akkép leselkedik a Carvanas is
                        a hig iszap­hullámok alá rejtőzve préda után. Örökké tátott torokkal, lomha,
                        körded mozgással uszkál köröskörüli pánczélos farkával minden élőt, minden
                        mozgót torka elé seperve. Sugaras, merev szemeivel keresztül lát az iszap
                        örök homályán, s a mit egyszer megragad, azt többé el nem ereszti, hanem
                        lehuzza az iszap mélyébe.</p>
                    <p>Abban a kerületben, a hol egy-egy Carvanas tartózkodik, rajta kivül, más
                        lakója nincs az iszapnak, mert a legóriásibb alligátort is összemorzsolja
                        óriási erejével.</p>
                    <p>Egy ilyen küzdelemnek volt a tanuja egy texasi birtokos, ki vetélytársát
                        agyonlőve, a meg­linchelés elől a mocsarakba menekült.</p>
                    <p>„Egy indián volt vezetőm - beszéli - ki egy fahéj csónakon vitt át a vizeken
                        s magán az iszapon egy kis zsombékszigetre, melyet hullámzó tengerként vett
                        körül a hig iszap. Itt a fák alatt egy kunyhócskát találtam a
                        szükségesekkel. Eltávozása előtt az indián figyelmeztetett, hogy a kunyhótól
                        el ne távozzam, mert maga a sziget talaja is olyan csalékony, hogy ott nyel
                        el, a hol nem is gondolom.</p>
                    <p>Már a negyedik napot töltöttem a szigeten, midőn egy kora délután, az egész
                        talaj inogni, rázkódni kezdett s óriási ütések ingatták, rengették a talajt
                        alattam... Rémülten másztam ki a kunyhóból... Körültem az iszap háborgó
                        tengerként, pöffedező, bugyborékoló hullámokat vetett és sistergett,
                        forrott, mintha valami fenekétől tetejéig kavarná...</p>
                    <p>Egyszerre a piszkos hullámok közül nagy hánykolódással egy óriási alligátor
                        vetette fel magát és tompa bőgés között, habbá, tajtékká korbácsolta
                        pánczélos farkával a hullámokat - de valami ismeretlen erő villámgyorsan
                        mindjárt alárántotta.</p>
                    <p>Ilyen óriási nagy alligátort még nem láttam. Lehetett vagy huszonöt-harmincz
                        láb hosszu s nem is tudtam elképzelni, mi bánthatja ezt az óriási pánczélos
                        hüllőt? Valahányszor felbukott, mindannyiszor ujra alárántották s pánczélos
                        farka és nagy feje hol itt, hol ott villant fel a mélyből. Mindenkép a
                        szigetre akart menekülni s előlábaival nagy darabokat szaggatott le a
                        könnyen máló talajból.</p>
                    <p>Igy tartott ez jó ideig.</p>
                    <p>Nagy hánykolódással végre is sikerült magát felső testével szigetkémre
                        vonszolni és ki­mond­hatatlan erőlködéssel lassan-lassan előbbre
                        kapaszkodott.</p>
                    <p>A rémület minden tagomat elzsibbasztotta és a kunyhóba menekülve,
                        tehetetlenül bámultam kifelé...</p>
                    <p>Az alligátor kimondhatatlan dühvel csapkodta össze fogait, s merev szemei
                        zöld lángban villództak. Orditott, hogy a lég rázkódott bele s fullasztó,
                        émelyitőn erős pézsmaszagot ter­jesz­tett maga körül, a sziget pedig
                        rengett, rázkódott, mintha tüzhányó készülne kitörni alóla...</p>
                    <p>Egyszerre egy másik szörny is a felszinre merült, a milyent még sohasem
                        láttam, pedig Texas minden vadját-férgét ismertem... Először
                        teknősbékaforma, gömbölyü háta merült fel, azután egy rettenetes pánczélos
                        fark - majd akkora, mint az alligátor - csapta szét az iszapot maga körül és
                        utána a rémületes fő tolta fel magát, akkora kiülő szemekkel, mint egy
                        csésze alja.</p>
                    <p>Mereven forogtak a vörös lángolásu, küllősen osztott, sugaras szemek a
                        pánczélos fejben, melynek állkapcsai az alligátort hátsó részénél fogva
                        ragadták meg...</p>
                    <p>Hallottam a csontok ropogását, a mint egyetlenegy szétmorzsoló szoritással az
                        egész hátulját összeroppantotta.</p>
                    <p>Az óriási test kigyóként csavargott, tekergett tajtékzó kinjában, azután
                        dörgő bömbölés között rogyott vissza előlábaira - a másik perczben pedig
                        hangos locscsanással mind a kettő alámerült az iszapba, mely még órák mulva
                        is lomha, széles gyürüket vetett, amint egy-egy véres buborék halk
                        pattanással felszállt a mélyből.”</p>
                    <p>A másik szemtanu, az amerikai hadsereg egy tisztje, Timble Dávid őrnagy, ki
                        egy véres dráma vérfagylaló jelenetei között bizonyosodott meg, hogy e
                        szörny csakugyan létezik.</p>
                    <p>„Életveszély között tettek minden lépést - beszéli az őrnagy - mert lovaik
                        egészen meg voltak vadulva a nádas között hemzsegő alligátoroktól.</p>
                    <p>Egyszerre O’Connor hadnagy lova, megriadva egy elővágódó fekete kigyótól,
                        félreugrott - és hanyatt-homlok az iszapba zuhant.</p>
                    <p>Ló és lovas kétségbeesetten vergődött és mielőtt segitségére siethettek
                        volna, velőtrázó sikoltás között, valami ellenállhatatlan erő mind a kettőt
                        a mélybe rántotta - s pár percz mulva csak véres buborékok szálltak fel a
                        felszinre.</p>
                    <p>- A Carvanas! - mondá komolyan az indián vezető a tisztek felé fordulva, kik
                        az iszonyattól mereven bámulták a sistergő, hullámzó iszap közepét, hová
                        társuk alásülyedt.</p>
                    <p>Az őrnagy már hallott valamit e rejtélyes szörnyről, de nem hitte, hogy
                        létezik és meges­küdött, hogy bajtársa halálát megboszulja és törik vagy
                        szakad, kifogja és megöli e falánk szörnyet, bármi legyen is...</p>
                    <p>Nemsokára kiértek a mocsárból és a legközelebb fekvő tanyára lovagoltak. A
                        telepes készsé­gesen kezükre járt, mert neki is több lova és marhája veszett
                        el ismeretlen módon a mocsár­ban.</p>
                    <p>Egy kisebb talpat ácsoltattak össze faderekakból s ezen lett keresztül kötve,
                        majd egy negyven lábnyi hosszu, hatalmas láncz, végén gyermekkar vastagságu
                        aczélból kovácsolt kettős szakállu alligátor-horoggal, melyre csalaték
                        gyanánt egy birkát kötöttek.</p>
                    <p>A horgot azután másnap reggel belevetették a tóba, a lánczot pedig
                        többszörösen a parton álló vastag fa köré csavarták.</p>
                    <p>Délfelé a kiállitott őrök egyike lélekszakadva rohant a tanyára s jelentette,
                        hogy a lánczot annyira rángatja valami, hogy az egész fa megrendül bele.</p>
                    <p>Mikor kiértek, csakugyan látták, hogy a juharfa kérge összevissza van
                        hasogatva, a láncz pedig mélyen bele van vágódva a kemény fába s az egész fa
                        tetejéig megrendül és csikorog az erős rángatásoktól.</p>
                    <p>Erre három izmos lovat fogtak a lánczba.</p>
                    <p>A hangos nógatás és ostorpattogásra, a derék állatok egész erejükből neki
                        rugaszkodtak, de az a rettenetes erő mindannyiszor hátra rántotta őket,
                        ugyannyira, hogy attól lehetett tartani, miszerint az végre is a mocsárba
                        rántja őket!</p>
                    <p>Ekkor az egyik szolgát a legerősebb pár ökörért a tanyára szalasztották s
                        addig is hogy a kifáradt állatok kifujhassák magukat, a lánczot ujra a fa
                        köré tekerték.</p>
                    <p>Az ökrök és lovak egyesült erejét, ugy látszik, a szörny nem birta legyőzni.
                        A tó felszine hullámzani, sisteregni kezdett, hatalmas gyürük terjengtek
                        szerteszét és ki-kivillant néha egy óriási pánczélos fark hegye is, a mint
                        bőszülten kavarta, korbácsolta az iszapot.</p>
                    <p>A láncz csikorgott, nyögött s hurként meg volt feszülve a rettenetes
                        rángásoktól, az ostorok pattogtak s mindenki feszülten figyelt, mert már-már
                        a nagy pánczélos teknő is kezdett kiemelkedni s a dühös szuszogással magasra
                        lövellt iszap egy roppant fő körvonalait engedé láttatni vérben forgó
                        szemekkel, midőn egy hatalmas csattanás hangzott, mire a nekirugaszko­dott
                        állatok egymásra hulltak és a visszavágódó elszakadt láncz majd mindenkit
                        levert lábáról...</p>
                    <p>A horog ott hevert a parton. Egyik szakálla le volt törve, a másik pedig
                        össze-vissza görbülve, ennek szakállán azonban egész darab hus- és
                        csontszilánkok lógtak a szörnyeteg állkap­csá­ból.”</p>
                    <p>Ez az eset nagy zajt ütött akkoriban és a „Journal Scientific” fel is vette
                        annaleseibe, de aztán megint elfeledték, mint sok minden mást a világon.</p>
                    <p>* * *</p>
                    <p>Ausztráliának állat- és növényvilága oly bizarr és oly csodálatos
                        szeszélylyel van meg­teremt­ve, mintha a nagy alkotó képzelete már minden
                        rendes és természetes formából kifogyott volna.</p>
                    <p>Ennek a csudálatos földrésznek czédrus- és gummi-erdőinek mélyén él az a
                        szörny, mely egyike a legfélelmesebb és legundokabb lényeknek, a mely a nagy
                        alkotó kezei közül valaha kikerült.</p>
                    <p>Vaia-nendi-nek nevezi a N’gatok- és Nagarnook-ok törzse, a mi annyit jelent,
                        mint láb, kéz és tag nélküli teremtmény.</p>
                    <p>És csakugyan e hüllőt szárazföldi polipnak, vagy óriási nadálynak, akár pedig
                        fej és fark nélküli kigyónak nevezhetnők, mert az egész egy mozdulatlan
                        ruganyos, setétes tömeg, látszólag szemek, száj és minden külső szerv
                        nélkül.</p>
                    <p>De csak látszólag - mert ördögi gyorsasággal tudja magát emberre és állatra
                        vetni, hogy vérüket kiszivja. De, ha vért nem kap, megelégszik a fiatal fák
                        nedvével is, melyet utolsó cseppig kisziv, ugy hogy a fák rendesen elhalnak
                        utána.</p>
                    <p>A vaia-nendi-nek Mai Steen az ismertetője, ki részt vett azokban az irtó
                        háborukban, melyeket az „Öt patak” telep gyarmatosai folytattak a
                        benszülöttek ellen. Egy elfogott benszülöttet megmentett az akasztófától, ez
                        aztán hálából elvezette a tartomány ismeretlen erdőségei mélyén lakó
                        törzséhez, a Nagarniokhoz, hol Steen kilencz hónapot töltött.</p>
                    <p>„Egy napon opossum-vadászatról tértünk haza és utunk évezredes vén czédrusok
                        alatt vitt tova a rengeteg szivében, midőn egyszerre fájdalmas nyöszörgést
                        és kinos vergődést hallot­tunk a közelben. Áttörve a bokrokon, az óriási
                        czédrus tövében egy benszülöttet találtunk, ki vérében uszva, hörögve
                        fetrengett és vetette magát ide-oda kinjában.</p>
                    <p>Két benszülött gyorsan odaugrott, s egyik a szerencsétlen kóczos haját
                        megmarkolva, tartotta fejét, a másik pedig lándzsája hegyével végighasitotta
                        azt a nagy, puffadt zöldesbarna töme­get, mely fél arczát és nyakát egészen
                        beborította. A vágás után fekete vér bugyogott elő, és a barna tömeg
                        vonagló, tekergő rángatódzás között hullott a földre.</p>
                    <p>- Vaia-nendi! - mondták a benszülöttek a rángatódzó véres tömegre
                        mutatva.</p>
                    <p>A szerencsétlen arczán és nyakán hat mély lyuk tátongott, melyekből patakzott
                        a vér és csak szaggatott, susogó hangon tudta elbeszélni, hogy a vén
                        czédrusfa derekán opossum-nyomok után keresgélt, midőn a Vaia-nendi
                        egyszerre rávetette magát, a nélkül, hogy észre vette volna, mert
                        barnás-zöldes szine annyira egyezik a fák mohos derekával, hogy még a
                        ben­szülöttek sasszemei sem birják észrevenni.</p>
                    <p>A szerencsétlen benszülött minden ápolás daczára, elvérzett, mert a sebek
                        ketteje a nyaküteret furta át s ezekből magasra szökellve sugárzott ki a
                        vér.</p>
                    <p>Széles növénylevelekbe takarva, magammal vittem a veszedelmes férget, hogy
                        majd kuny­hómban megvizsgálom, s utközben a benszülöttek elbeszélték, hogy
                        legtöbbnyire a vén fák nyugati oldalán - tehát azon az oldalon tartózkodik,
                        hol a fán lakó állatok szoktak felkapasz­kodni - s daczára formátlan, nehéz
                        testének, oly erősen és feszesen ragad beléjük szivókáival, hogy le nem
                        lehet még a legnagyobb erővel sem szakitani és addig el nem hagyja
                        áldozatát, mig csak egy csepp vért, egy csepp életet érez benne.</p>
                    <p>Kunyhómba érve, pontosan megmértem. Hossza 69, szélessége 23, vastagsága
                        pedig 14 és fél czentiméter volt e vérszopó szörnynek.</p>
                    <p>Szine a világosság sugarai szerint majd vörösesbarnába játszó szürkészöld,
                        majd földbarna, tehát csalódásig olyan, mint a mohos fakéreg és alakját egy
                        óriási, vérrel jóllakott nadályéhoz hasonlithatom...</p>
                    <p>Testének felső része apró pikkelyekkel s ritkás vörösesbarna szőrrel volt
                        boritva, hasa ellenben egészen sima, s undoritóan piszkos, sárga szinü
                        volt.</p>
                    <p>Ennek közepén voltak három sorban a négy krajczár nagyszágu köpölyök, s
                        ezeken kivül hasán még számtalan kisebb szivó volt elszórva, melyekkel
                        nemcsak a fák kérgére, hanem emberre, állatra leszakithatlanul
                        rátapaszthatja magát.</p>
                    <p>Ezeken kivül más szervet vagy tagot nem találtam. Végén, elején egyforma
                        vastag volt, szem, fül és szájnak minden nyoma nélkül és testtömege szivós,
                        rugalmas, s még dög állapotában is tapadós volt.”</p>
                    <p>Tudtommal Európa egyetlen muzeumában sincs meg a Vaia-nendi, melynek a
                        Nagarnookok olyan kitünően találó nevet adtak. A tudósok Steen e leirására
                        nem is hederitettek, kivéve az adelaidei növénykert tudós igazgatóját, ki
                        alapos és kitünő ismerője lévén Ausztrália csudás állat- és növényvilágának,
                        folyóiratában hosszasan megemlékezett a Vaia-nendiről és e szavakkal zárta
                        be ismertetését:</p>
                    <p>„Ime, megint egy csudás teremtménye a természetnek, mi még sok fejtörést fog
                        okozni és valóságos Eris almája, mit a teremtés epocháiban oly szeszélyes
                        ausztráliai természet a tudósoknak mintegy kihivásképen lábaik elé vet.”</p>
                    <p> </p>
                </div>
                <div type="chapter">
                    <head>
                    A legrettenetesebb méreg.
                    </head>
                    <p>A legcsudálatosabb és legváltozatosabb levél- és faalakok váltakoznak a
                        tropikus erdők végtelen labyrinthusaiban, melyek ágai és galyai fonadékain a
                        leveleknek száz- és száz árnyalatu zöldje közül, a legégőbb szinezetü
                        virágok, bársonyos gyümölcsök, tarka magvak csillognak, kandikálnak elő.</p>
                    <p>Hányszor csalatkozik a szem, a kéz, a tekintet! Mert, amit egy csillogó,
                        szivárványszinü pillangónak vagy madárnak gondolt, az egy orchidea
                        mesés-alaku virága, gyengén ingatva lecsüngő, hosszu szárán az illatterhes
                        szellőtől. Amit pedig csillogó szárnyu rovaroknak nézett, szárnyas
                        virágmagvak csoportjai s ama nagy sötétzöld levelü fa ingó, lengő, nagy
                        sárga virágai egyszerre csak fülsiketitő zaj között rebbennek fel s
                        változnak át az elbámult utazó szemei előtt kajdácsokká, amelyek a fa apró,
                        vérpiros gyümölcsein nyalakodtak. De még az efféle száz és száz ily csalódás
                        után sem tud hozzászokni a szem a valóhoz és nem is birja megállani, hogy a
                        levélzet sötétzöldje közül égő parázsként elővillogó, bársonyfeketén s
                        fehéren foltozott biborpiros virágfüzért le ne szakitsa, vagy azt a majdnem
                        fekete faág köré csavarodó s a smaragdnak nevető, aranyos zöldjében
                        tündöklő, levél nélküli kuszó növényt le ne fejtse! - De amint kezével
                        hozzájuk ér, e tündöklő dolgok megelevenednek s a kezén érzett, tűszuráshoz
                        hasonló fájdalom ébreszti a valóra s borzadva látja, hogy az az égő piros
                        virágfüzér egy Korall-kigyó s az az aranyos zöld kuszó növényinda pedig egy
                        Mica volt, s mind a kettő a legjobban rettegett és legmérgesebb kigyók közül
                        való. Névtelen borzadály s irtózat lepi meg - itt a végtelen rengeteg távol
                        magányában minden segitség és ellenszer nélkül. A sebet nem szivhatja ki,
                        mert ajkai fel vannak repedezve a láztól, hőségtől s még az indusoknál
                        látott kigyógyökér után keresgél, érezni kezdi a rettenetes méreg hatását,
                        mely minden tagját elzsibbasztja, s majd egy le nem irható, iszonyu fájdalom
                        hasogatja végig csont­jának minden velejét, összeroskad és megtörő szemeire
                        a halál árnya borul...</p>
                    <p>Az afrikai homokpuszták tüskebokrainak árnyában szintén a halál leskelődik
                        egy-egy Aspis-, vagy Cleopatra-kigyónak a képében.</p>
                    <p>A legelésző gazella-csapat éles szemei szintén csak akkor fedezik fel, mikor
                        már közel a bokor mellett nyilsebesen elrohannak. Ágaskodva szökik félre a
                        vezető hím, hogy a halálos marás elől meneküljön... Nyilgyorsan rohan el
                        mellette a többi, de egyet rendesen eltalálnak a villámsebesen hozzávágó
                        hüllő méregfogai - és pár pillanat mulva a szélgyors, nemes állatka végsőt
                        vonaglik a sivó homokon és a keselyük, hyénák prédája lesz.</p>
                    <p>Hány és hány vadász, gyógynövény- és vanilla-gyüjtő néger, prémgyüjtő és
                        favágó esik évente igy áldozatul, a nélkül, hogy valaki csak tudna is róluk!
                        Eltünnek nyomtalanul a végtelen erdők napsugár nem járta sürü szövevényeiben
                        - és nem tud róluk senki; hisz csak magában Britt-Indiában évenként 14-26
                        ezer ember esik áldozatul a mérges kigyók marásának a mindennapi élet
                        fázisaiban. Átlagosan csak ennyi jut a hatóságoknak tudomására, holott a
                        járatlanabb belső tartományokban szintén tömérdek ember pusztul el, mert az
                        összes világ­részek valamennyiében temérdek a mérges kigyók száma ugy fajok,
                        mint egyedekben, kivéve Európát, mely csupán három fajjal bir, hazánkkal
                        egyetemben.</p>
                    <p>A kigyó-méreg egyike a legrettenetesebb hatásu mérgeknek, amelyeket a
                        természet csak alkotott s rettenetességet még növeli az, hogy majd minden
                        embernél másképen hat hosszabb, rövidebb idő mulva, a szerint, minő az egyén
                        véralkata, az időjárás, a kigyó életkora s a seb nagysága és a harapás
                        helye.</p>
                    <p>Leggyorsabban hat, ha a vérrel keveredik, tehát a harapás utján, mert a
                        mérges kigyók, veszé­lyes fegyvereik teljes tudatában, meglepetve, vagy
                        megtámadtatva, villámgyorsan marnak, a nélkül, hogy gyürüzés, vagy szoritás
                        által próbálnák elébb ellenségüket, legyen az kicsiny vagy nagy, meggyőzni;
                        sőt annyira ismerik mérgük rettentő hatását, hogy csak a
                        legfelcsigá­zot­tabb, ugyszólván magánkivüli dühükben marnak ismételve;
                        megérintve, rájuk taposva, meg­elégszenek egyszeri marással s aztán vagy
                        menekülnek, vagy rétessé kunkorodva, várják az ujabb támadást.</p>
                    <p>A mérges kigyók állkapcsa - összehasonlitva a méregtelenekével, valóságos kis
                        gépezet, mely csudaszerü pontossággal működik s engedelmeskedik a kigyó
                        akaratának. Ugyanis vala­mennyi mérges kigyó felső állkapcsa szerfelett
                        rövid és rendkivül mozgékony. Ezen felső állkapocs elejére van beékelve, a
                        többi fogaknál feltünően nagyobb két, tűhegyes méregfog, melyek belül üresek
                        s tövük belenyilik azon csatornácskákba, melyek viszont a páfránylevél
                        alakuan elágazó méregmirigyekkel vannak összeköttetésben. E méregfogak a
                        legtöbb fajnál mozgékonyak s normális állapotban a felső állkapocs két kis
                        mélyedésében majdnem feküsz­nek, de ingereltetve, az állkapocs egyetlen
                        nyomásával kiegyenesülnek s a harapás pillana­tában pedig a mirigyekben levő
                        méreg a csatornába, innen a fogakba s ezeknek üregein pedig mintegy a sebbe
                        lesz lövellve az állkapocs és az e czélra szolgáló izmok nyomása
                        folytán.</p>
                    <p>Ez röviden a méregfogak gépezete, melyek hazai viperáinknál nem hosszabbak
                        1½-2 vonal­nál, de a nagyobbfaju tropikus kigyóknál, minők a lándzsakigyók,
                        csörgőkigyók, jó hüvelyk hosszuak s annyira hegyesek, hogy vajként hatolnak
                        át az izmokon s a lágy bőr­nemüeken, de egyuttal annyira kemények és merevek
                        is, hogy kemény tárgyhoz érve, a kigyónak egy-egy hevesebb vágása folytán,
                        üvegként pattannak s törnek el.</p>
                    <p>Maga a méreg összes mennyisége a legnagyobb kigyóknál is - minők a 6-8 láb
                        hosszu, karnál vastagabb lándzsa kigyók (Trigonocephalus lanceolatus),
                        szemüveges kigyók - alig 6-8 cseppnyi, a kisebb kigyóknál alig 1-3 cseppnyi
                        és az áldozat sebeibe a hajszál vékony s finom fogcsatornákon át alig jut
                        egy cseppnek fele, harminczad-, sőt ötvened része, azaz alig egyszer-kétszer
                        annyi, mennyit egy finom angol tű hegyével fel lehetne mártani, mégis e
                        parányi mennyiség oly irtózatos hatással bir, hogy felbomlasztja,
                        megalvasztja egy ember vagy állat vérét és a legiszonyubb kinok és tünetek
                        között a halált idézi elő.</p>
                    <p>A legtöbb kigyóméreg nyálkás, tojásfehérjeszerü, átlátszó, gyengén sárgás,
                        vagy zöldes szinü, nyúlós folyadék, mely vizbe cseppentve, annak fenekére ül
                        s összerázva, ezt megzavarja, ellenben alkohollal hevitve, legtöbb részük
                        vegyül s egy sárga vagy zöldes festanyag feléből, azután egy ismeretlen
                        alkatrészből áll, melynek savas tartalmát a lakmuszpapir megvörösö­dése
                        elárulja.</p>
                    <p>Ennyit tudtak mindössze a tudás oly magas fokán álló chemia hirneves
                        matadorjai kideriteni, kik azzal dicsekesznek, hogy a vegytan előtt rejtély
                        ma már nincsen!</p>
                    <p>Kell-e nagyobb rejtély a kigyóméregnél, melyet, midőn a kémcsőben
                        összekevertek, a Kalium hydrofid oldatával, ez minden gyilkoló hatását
                        elvesztette; de midőn közvetlen rögtön a marás után a sebben keverték össze
                        vele, a méreg éppen csak oly rettenetesen ölt, mint egyébkor! És ezt a
                        rejtélyességet fokozza még a hatás különfélesége. Rég meg van döntve az a
                        tévhit, hogy a kigyóméreg csak a vérre ártalmas! Bevéve szintén a
                        leghevesebb mérgezési tüneteket mutatja, noha a vérbe jutva, sokkal
                        gyorsabban hat és ezen hatását még évek mulva is meg­tartja egész
                        rettenetességében, mert kiszáritva és ujra feloldva, egy ebbe mártott tű és
                        a vele bekent tőrrel vagy késsel még évek után is egy akkora karcz, minőt a
                        rózsa tövise okoz, a legerősebb embernél is előidézi a halált.</p>
                    <p>Borgia Caesarnak hires oroszlánfejü gyürüje, s ritkasági szekrényének kulcsa
                        csakis kigyó­méreggel - és semmi mással nem - lehetett impregnálva.</p>
                    <p>Ugyanis a nem szeretem-, vagy reá nézve alkalmatlan embereknek „barátságos
                        kézszoritá­sokat” osztogatott, miközben a tátottszáju oroszlán főt ábrázoló
                        gyürűnek finom, hegyes fogacskái „véletlenül” megsértették az illető kezét.
                        Vagy ebédre lett meghiva az illető, mi­közben meg kellett csodálnia a
                        remekmüvü ritkasági szekrény kincseit s a háziur előzékenyen felszólitotta,
                        hogy nyissa ki a szekrényt, s nézze meg közelebbről a kivánt darabot.
                        Csakhogy a szekrénynek is mesterien dolgozott, de csudálatos alaku kulcsán
                        „a lakatos hanyagságából” egy éles szilánkocska állt ki, mely szintén
                        felkarczolta az illető tenyerét. Mind a két karcz oly kicsi, oly
                        jelentéktelen volt, hogy az illetők ügyet se vetettek reá, mégis oly
                        biztosan, s váratlanul ölték meg az illetőket, mint egy tőrdöfés a szív,
                        vagy egy golyó az agy közepébe; s a halált megelőző tünetek csakis
                        kigyóméregre vallottak egyedül, mert csupán ezek okoznak tüneteikben
                        olyannyira eltérő, de alapjukban mégis hasonló halálos végü
                        szimptómákat.</p>
                    <p>A Curara, az upa-upas, és a botokudok megmérgezett hüvelykujj körmén vagy a
                        néger törzsek és ajetászok nyilhegyein levő többé halálos növényi mérgek
                        egyforma tünetek közt ölnek meg mindenkit s e mérgek hatását semmiféle
                        körülmény sem befolyásolja. Nem igy a kigyómér­geket! Ezeknek hatékonyságát
                        fokozzák a rekkenő meleg, felhevült állapot, izgékony, heves véralkat, a
                        kigyók vénsége; lassabban lépnek fel és kisebb mérvben, hüvös időben, a
                        mérsé­kelt égövek alatt, valamint a csendes, flegmatikus véralkatu
                        embereknél és ha a kigyó fiatal, vagy előzőleg mérgének nagy részét marás
                        által már kiüritette s végre, ha a seb távol van a nagyobb
                        véredényektől.</p>
                    <p>Ezen körülmények azonban csakis a fellépés hevessége és gyorsaságára lehetnek
                        befolyással, de nem a tüneteknek más és másféle alaku fellépésére. Ezt
                        szerintem egyedül csak az egyes fajoknak némileg más és más összetételü
                        mérgei okozhatják, annál is inkább, mert ama, a vegytan által ki nem
                        derithető és felbonthatlan alkatrész az egyes fajoknál, majd nagyobb-, majd
                        kisebb savi kémhatásokat mutatott, mi tehát más összetételt s logice más
                        hatást is tételez fel!</p>
                    <p>Néha a marás után azonnal az egész testet egy rettenetes, nagyságában
                        semmihez sem hason­litható fájdalom czikkázza át s a villámszikra
                        gyorsaságával és folyton erősbülve nyargal, ráng keresztül-kasul az egész
                        testen: a látás szur, a hallásnál pedig, mintha forró, olvasztott ólom
                        zuhogna a fülekbe s minden lélekzetvétel egy-egy ezerszeres döfés a tüdőkbe,
                        szivbe, oldalakba s a test minden részeibe s az áldozat őrjöngve, orditozva
                        fetreng, veri magát földhöz s tajtékzik kinjaiban; néha pedig a marás után
                        csak oly csekély fájdalmat érezni, mintha csupán egy tövis karczolta volna
                        meg gyengén az embert és ha a kigyó észrevétlenül el­osonhat, a fájdalom
                        jóformán fel sem tünik. De rövid idő mulva a méreg romboló ereje működni
                        kezd és folyton fokozódó erőtlenség, lankadtság kezd beállani; a tagok
                        nehezek, ólomsulyuak lesznek s a test ereje rohamosan fogy; az illető nem
                        tud lábain megállni - össze­rogyik - s karjait, fejét sem birva emelni, egy
                        tehetetlen, mozdulatlan tömeg lesz; már e folyton fokozódó lankadtság is
                        csalhatatlan jele a vér kezdődő felbomlásának és megalvá­sának s ezt több
                        esetben heves, aléldozó hányás, vagy kinos hasmenés követi; egyes
                        kigyó­fajok marása pedig még e tünetek mellé heves vérhányást idéz elő, vagy
                        a vér rohamosan s feltartózhatlanul megindul az orr, száj, fülek és szemeken
                        át, sőt a vérkigyó mérge magán a test számtalan pórusán át hajtja ki a vért
                        az utolsó cseppig s a test valóságos vérfürdőben uszik.</p>
                    <p>Ezen erőtlenedéssel továbbá leküzdhetetlen álmosság jár együtt s az agy- és
                        érzékeknek minden munkája megszünik: elvész az emlékezet, beszélni tudás s
                        tökéletes siketség, vakság áll be s mennél inkább gyengül a test, a szerint
                        szünik a fájdalom is, ugy, hogy a halált töké­letes érzéketlenség és
                        öntudatlanság előzi meg.</p>
                    <p>A vér gyors megalvásánál és felbomlásánál jóformán csak a harapás helye dagad
                        meg egy ke­véssé; de, ha a felbomlás lassu, ugy nemcsak az illető testrész
                        dagad fel alaktalan, monstruo­zus tömeggé, hanem az egész test is annyira
                        felpuffad, hogy nem emberhez, de valami undoritó szörnyhöz hasonlit s csak a
                        régi idők bélpoklosait lehet hozzájuk hasonlitani, a kiken szintén nem volt
                        már emberi kép semmi! Noha a legtöbb esetnél a test még él, mégis az egészen
                        hullaszerü kinézés mellett - a test hőmérsékét egészen elveszti. Mintha csak
                        egy darab olvadó jeget tapintana a kéz, mi természetes jele a megzavart
                        vérkeringésnek, miután maga a mérgezés nem egyéb, mint a vérnek megalvása s
                        genyes felbomlása.</p>
                    <p>Noha ugyis megrázó a halál képe, ha az áldozat, semmit sem érezve, az
                        öntudatlanság lethargiájából - csendesen elaludva - szenderedik át a
                        halálba, de mennyivel megrázóbb, hajmeresztőbb akkor, mikor teljes tudatával
                        birva az elkerülhetlen halálnak, perczekig, sőt fél, egész, néha két-három
                        óráig is fetreng leirhatatlan kinok között. És itt megint egyik nagy
                        rejtélyével állunk szemközt a kigyómérgeknek! Mert mig az egyik megmart
                        ugyszólván erejének fokozatos hanyatlásával csendesen elalszik, minden kin,
                        fájdalom nélkül, addig a másik teljes eszméleténél van s rettenetes,
                        merevitő, csontjait szinte megropogtató görcsök dobálják, csavarják ide-oda;
                        a rettenetes fájdalmak majd iszonyu kinkaczajra, majd nem emberi hörgésbe
                        vesző orditásokra fakasztják, az ágy vagy a föld szinte döng azok alatt az
                        ütemes lökődések s rázkódások alatt, amelyekben a test szünet nélkül
                        vonaglik s e mellett minden idege, minden érzéke annyira tul van feszülve s
                        annyira érzékeny, hogy a legkisebb fény a szemekben őrületes, czikázó
                        fájdalmakat, a legkisebb hang, beszéd, recscsenés pedig az agy- és fülekben
                        oly iszonyu kinokat idéz elő, mintha robbanó golyók pattognának szét és
                        találkoznának egymással agyában. És e tünetek ereje fokozódik folyton a
                        halál közeledtével, anélkül, hogy szünne s ekkép gyakran megtörténik, hogy a
                        leirhatatlan kinok megtébolyitják az illető szerencsétlent és saját fogaival
                        tépi karjairól le a hust, s zuzza szét fejét a fatörzseken, vagy egyéb módon
                        töri össze magát.</p>
                    <p>„Egy fiatal néger nőt láttam, beszéli Ewerest ezredes, akit egy
                        Lachesis-kigyó mart meg, (Buschmeister, Lachesis muta) s engem, bár
                        százanként láttam elhullni az embereket, mégis egész csontjaim velejéig
                        megráztak kinjai, annyira, hogy majd megőrültem, mert iszonyu kinjaiban,
                        vergődő görcseiben, a tébolyitó fájdalmaktól megőrülve, énekelni kezdett. De
                        milyen hangokon! Soha ilyen hangot emberi lénytől nem hallottam, azt hittem,
                        meg kell őrülnöm rémletes csengésétől e hangnak, amelynek minden egyes
                        rezgése s tulvilági dallama testem legkisebb idegszálát is megrázta,
                        kinpadra feszitette.”</p>
                    <p>A halál után már 1-2 óra mulva a megmart teste a szó szoros értelmében
                        rothadásba, fel­oszlásba megy át, akár egy négy-hat napos hulla; e mellett a
                        bőr majd kék, majd lila-fekete, vagy visszataszitón rémes fekete-sárgán
                        foltozva lesz. Milyen leirhatlan felbomlasztó hatásu méreg tehát az, melynek
                        egy kis paránya is a testet ily rövid idő alatt igy felbomlasztja és
                        megsemmisiti! - Nincs egy sem az eddig ismert növényi és ásványi mérgek
                        között, mely ily hamar felbomlasztaná a szervezetet.</p>
                    <p>Legjobb fogalmat nyujt a parányi mennyiségről s ennek mégis oly irtóztató
                        hatásáról a következő eset:</p>
                    <p>Egy bartika-grovei (Dél-Amerika) meztiznek kilencz éves fiát, mig atyja az
                        erdőszélen dol­gozott, állán megmarta egy Buschmeister. A fiu sikoltására az
                        atya odaszaladt, de már fiát eszméletlen állapotban találta a bokrok között.
                        Csak hosszas és szorgos keresés után, daczára a kigyó nagyságának és
                        hatalmas méregfogainak, lelte meg fia állán az alig 4-5 milliméternyi,
                        inkább csekélyke karcznak, mint marásnak látszó sebet. Az atya e sebet
                        kiszopta, de daczára ennek, a fiu 10 percz mulva a legiszonyubb görcsök és
                        rángások között karjaiban halt meg. Szegény atya még ki sem sirta,
                        tombolhatta fájdalmát, midőn ő is, erős szédülést s állkap­csaiban olyan
                        feszitő, merev görcsöt kezdett érezni, mely állkapcsait majd összezuzta,
                        majd erős, czikázó fájdalom kezdett nyargalni feje és testének felső
                        részeiben. E fájdalom oly erős volt, hogy fiának hulláját, - melyet haza
                        akart vinni - ott hagyta, maga pedig fájdalmaiban sikoltozva vánszorgott
                        hazafelé. A mint a telepre ért, összefutott az egész lakosság, mert a
                        meztizen nem volt már emberi forma! Feje, karjai, vállai, szóval egész teste
                        idomtalan nagyra dagadtak, püffedtek; nem látott, nem hallott s nem birt
                        görcsösen összeszorult ajkai közül egy hangot kiejteni, hanem csak
                        lerogyott, mert felpuffadt testét, mely egészen sötét viola-sárgába
                        játszott, tovább vonszolni nem birta. E szerencsétlen, kinek egy odvas,
                        törött fog volt szájában s ezen keresztül juthatott a méregből egy parány
                        vérébe - kilencz napi rettenetes kinlódás után halt csak meg, mint
                        Schomburgk állitja, ki látta, ugyszólván még élve feloszlásnak indult már az
                        utolsó napokban.</p>
                    <p>Méltán megállhat tehát az ész e kérdésnél: hogy és miként lakozhatik ilyen
                        parányi mennyi­ségben oly rettenetes romboló erő?!</p>
                    <p>A hány féle az emberi természet, a milyen faju a kigyó, a szerint a halál is
                        korábban vagy későbben áll be a marás után: sőt még az ugyanegy faju kigyók
                        marása között is óriási a különbség. Ez az, a mi szintén oly félelmessé, oly
                        kikutathatlanná teszi a kigyóméreg miné­mü­ségét, mert egyik egyénnél pár
                        percz alatt öl, másiknál a fent leirt iszonyatos halálküzdel­mek eltartanak
                        3-4, sőt hat óráig is, a nélkül, hogy létezne gyógyszer, a mivel
                        csillapitani lehetne az áldozat kinjait.</p>
                    <p>De legfelfoghatatlanabb és megdöbbentőbb e méreg visszaható ereje, annál is
                        inkább, hogy oly parányi mennyiség mellett is oly állandóan és mégis oly
                        rombolólag tudja áthatni még azoknak is az egész szervezetét, akik a marás
                        után napokig, hetekig, vagy egyáltalán életben maradnak.</p>
                    <p>Honi kigyóink mérgének a legtöbb esetben, czélszerü orvosi kezelés mellett,
                        utó- és vissza­hatása, kivéve a homoki viperát, alig van, ellenben a
                        tropikus kigyóknál borzasztó utóhatásai szoktak lenni a szervezetbe jutott
                        méregnek az egész életen keresztül.</p>
                    <p>Igy Borgia Caezárt, kihez ellenfelei máskép nem férhettek, egy Carneval-féle
                        ünnepély alkalmával érte utól a Nemezis. Ugyanis ismerve a szép nők iránti
                        féktelen szenvedélyét, egy gyönyörü hölgyet juttattak látkörébe, akinek oly
                        hevesen kezdte a szépet tenni, hogy ez, midőn egy kissé merészebben ölelte
                        meg, hajából kirántott tűjével karjába szurt.</p>
                    <p>Hanem hát Borgia Caezár nem hiába járta ki Abu Asbäh, a világ legraffináltabb
                        méreg­keverőjének iskoláját, mert karjának a jelentéktelen szurásból eredő
                        heves fájdalmai s egyéb jelekből elég korán megtudta, hogy megmérgezték. A
                        gyors segély és a mérgek s ellen­mér­gek­beni nagy tudománya daczára, mégis
                        csak annyit tudott segiteni, hogy életét megmenthette ugyan, de tiz hosszu
                        éven át mozdulatlanul s heves fájdalmaktól gyötörve nyomta az ágyat, s
                        évenként, a mérgezés napján oly pokolbeli kinok gyötörték, hogy őrjöngött,
                        tajtékzott fájdal­maiban. E tiz év alatt ötször hámlott le a bőre,
                        valósággal megvedlett, mint a kigyók, teste pedig egész életén át oly foltos
                        és csikos maradt, mint a párduczé, s a délczeg, csábitó lovagból az életet
                        egy tolószékben átvánszorgó, reszketeg aggastyán lett.</p>
                    <p>Szintén ilyen érdekes Jäger Márta Erzsébet esete, kit egy fiatal homoki
                        vipera mart meg a walthershauseni homokfenyéren, midőn mezitláb ott füveket
                        gyüjtött. A marás után alig negyedóra mulva a kilencz éves leányka lábai,
                        dereka egész a szivig rohamosan dagadni kezdtek s fekete-kék foltok támadtak
                        rajta; ereje rohamosan fogyott s végre eszméletlenül összeroskadt. Anyja
                        ölbekapva, rohant vele hazafelé, hol rögtön orvosi kezelés alá vették. A
                        lányka életben maradt, de két évig nyomta az ágyat, iszonyu kinok közt,
                        melyek egész testét villámütésekként sebes egymásután czikáztak át folyton.
                        E két év elmultával a baj a fejre adta magát, ez megdagadt s a daganat
                        lohadtával a lányka egyszerre megvakult. E vakság három évig tartott; akkor
                        egyszerre ujra látni kezdett, de mellében és hátában érzett iszonyu
                        fájdal­makat. 19 éves korában, megmart lába megmeredt és egészen érzéketlen
                        és tehetetlen lett, mint a gutaütötté egész életén keresztül. Hetvennyolcz
                        évet élt, de minden 3-4 évben a vakság ujra - hosszabb-rövidebb időre -
                        előjött s néha évenként 3-4 hónapig hullamozdulatlanul hevert ágyában,
                        szóval a fent leirt iszonyu, gyötrő tünetek egész életén keresztül
                        ismétlődtek s egész élete a szenvedések szakadatlan lánczolata volt.</p>
                    <p>Több ily esetet lehetne még felsorolni e rettenetes méregről, melyek
                        mindegyike csak e méreg rejtélyét növeli.</p>
                    <p>Igazán megáll az ész, megszünik a tudomány, ha ama kérdést teszszük fel, hogy
                        létezhet ily parányiságban oly rettenetes ható- és bomlasztó erő s miért
                        alkotta a természet e rettenetes, daemoni ölő anyagot!?</p>
                    <p> </p>
                </div>
                <div type="chapter">
                    <head>
                        Szárnyas arisztokráczia.
                    </head>
                    <p>Meghivlak, szives olvasó, tégy velem egy rövidke sétát madárszobámban. Ebben
                        a szobában a madárvilág előkelősége, a madár-társadalom elitje, a
                        legkifogástalanabb szárnyas arisztok­ráczia, a büszke papagáj szoczietás
                        tanyázik! Találsz itt kisebbet, nagyobbat, mert a társaságot nagyon
                        szeretik, de csak a maguk társaságát, más madarak csoportjába nem vegyülnek,
                        nem is ereszkednek le hozzájuk, hanem, mint a „legfelső tizezer”, büszke
                        elszigeteltségben és ki­zárólagosságban élnek „maguk között.”</p>
                    <p>Az összes világrészek mindegyikében, kivéve Európát, el vannak terjedve és
                        eddig mintegy 450 faja ismeretes e „tollas majmok” és „fél emberek”-nek,
                        mint méltán nevezik őket a természetbuvárok, fürgeségük és kitünő utánzó
                        tehetségeik s magas fokon álló szellemi képességeik miatt.</p>
                    <p>Bár a papagáj-fajok mindegyike magas intelligencziával bir, mégis csak egyes
                        fajok fejtik ki összességben ezen tulajdonságukat. Nagy száma a fajoknak
                        kalitjainkban vad, lármás, rikácso­ló marad, egyesek megszelidülnek, de nem
                        beszélnek, sem nem vonzódnak annyira ápolóikhoz, szóval, mindig csak pompás
                        tarkatollazatu madarak és semmi egyebek, mert ahány papagáj van, az,
                        akárcsak az emberek, annyiféle tehetség-, természet- és szellemmel van
                        megáldva s igy annyifélekép nyilatkozik képességük is, a mint ez az alábbi
                        tényekből ki fog tünni.</p>
                    <p>Igy ez az egészen sötét- és világosszürke skarlát-pirosfarku, galambnagy
                        papagáj, a Jacko vagy szürke-kajdács (Psittacus erythacus) Nyugat-Afrikából,
                        egyike a legnemesebb és leg­tanulékonyabb fajoknak. Csudás dolgokat lehet
                        ezek, majdnem az embert elérő észtehetsé­géről hallani - és szinte
                        hihetetleneknek látszanának e történetek, ha nem olyan ornithologiai
                        tekintélyek, minők: Humboldt, Finsch, Reichenow, Scheitlin, Bodinus, Brehm
                        és mások erősítenék meg.</p>
                    <p>Brehm Alfréd többek közt a következőket beszéli: Egy udvarhölgynek, kinek
                        termeit az elő­kelő világ látogatta, szintén volt egy ilyen nagytehetségü
                        Jackoja, „ki” a vendégek mindegyi­két ismerte és nevén szólitotta.
                        Mindenkivel barátságos lábon állt, csak egy testes őrnagy irányában viselte
                        magát hidegen, - mert mig másnak barátságosan köszönt és felelt, addig az
                        őrnagynak minden hizelgései és kedveskedéseire, csak sértő kaczagással
                        válaszolt. Legked­venczebb falatjait sem fogadta el az ő kezéből, sőt, ha
                        nagyon unszolta, gorombán rárival­kodott, hogy kalitkájától takarodjék. Egy
                        izben az őrnagy egy tréfára akarta tanitani, t. i. botját a kalitba bedugva,
                        azt akarta, hogy „Papchen”, igy hivták a madarat, ráugorjék. „Menj a botra,
                        Papchen, menj a botra”, unszolá szünet nélkül az őrnagy, de Papchen nem
                        mozdult, csak mereven nézett reá, azután egyszerre felkaczagott s az egész
                        társaság bámulatára emberileg tisztán kiáltá: „Menj a botra, őrnagy, menj a
                        botra!”</p>
                    <p>Ugyanilyen csudás tanulékonysággal birt Van Mynnighuysen amsterdami
                        nagykereskedőé. Ez Cicero beszédeiből 50 sort tudott szépen hangsulyozva
                        elmondani. Este gazdája ágyának a peremén hált, de lefekvés előtt a
                        hálósapkát és a papucsokat urához vitte s ha ezek nem voltak a szokott
                        helyen, lármát csapott, a szolgálót hivta s kérte a papucsokat és
                        hálósapkát. De legtöbb hasznát vette a nagykereskedő „Alfréd”-nek - ez volt
                        a neve - a boltban. Rendesen a kasszafióknál üldögélt egész nap s ha vevő
                        jött és a boltban nem volt senki, ugy hangosan hivta urát, vagy a segédet
                        mindaddig, mig nem jöttek. Ötféle pénzt is ismert és ötvenig tudott számolni
                        s bárhol kezdték vagy elhagyták, ő tovább folytatta.</p>
                    <p>De a családhozi hűség, szeretet és az emlékezés legmeghatóbb példáját egy
                        neu-ruppini német család „Papácska” nevezetü Jackoja mutatja. E család
                        legidősebb fia egy távoli egyetemen tanult már három éve, anélkül, hogy
                        otthon lett volna egyszer is. Végre hazajövetelét jelentette s a család
                        örömében egész nap csak Vilmos megérkezéséről beszélt s minthogy csak
                        éjfélben volt érkezendő, elhatározták, hogy ébren maradnak. „Papácska”
                        Vilmoshoz nagyon ragaszkodott s már oly rég volt a családnál, hogy a
                        gyermekeket születni s felnőni látta. Az éj beálltával kalitját, szokás
                        szerint, letakarták, hogy a gyertyavilág ne háborgassa alvásában. Hajnalban
                        csakugyan megérkezett a várvavárt és a mint a szobába lépett, mindenki
                        bámultára a papagáj is a legnagyobb örömmel felkiáltott: Vilmos, Vilmos,
                        megjöttél, isten hozott!</p>
                    <p>Nordeck Thyra bárónő urhölgy kedvencz „Papchen” nevezetüje pedig azt a csunya
                        szokást vette fel, hogy tollait mind kitépdeste s igy kopaszon nagyon rutul
                        nézett ki. E miatt langyos borfürdőket javasoltak, de e fürdőktől azonban
                        mód nélkül iszonyodott, ugy hogy mikor fürdetni a másik szobába vitték,
                        keserves, sirón könyörgő hangon kezdett esdekelni: „Ah, ne füröszszétek meg
                        Papchent, ah, ne füröszszétek meg szegény Papchent.” Mikor azt kérdezték
                        tőle: „Papchen, hogyan is szokta Lottika mondani?” - akkor Papchen ugyanazon
                        kényeztető kedveskedően hizelgő hangon, amint Lottika (a báróné huga) szokta
                        mondogatni, elkezdé a legcsalódásig hasonlóbb hangon: „Oh én kedves,
                        aranyos, gyönyörü szép Papchenem, jer, adj egy csókocskát.” E mellett
                        opera-részleteket fütyült flótahangon; majd pedig szöveggel és áriával
                        énekelte: „Ich dank dir, durch deine Sohn” czimü dalt és e franczia
                        dalocskát:</p>
                    <p>„Perroquet mignon</p>
                    <p> Dis moi sans façon</p>
                    <p> Qua-t-on fait dans ma maison</p>
                    <p> Pendant mon absence?”</p>
                    <p>majd pedig: „Ohne Lieb, ohne Wein, können wir doch leben” s még több más
                        dalocskát. De néha tréfákat is csinált; mikor mondták neki, hogy énekeljen,
                        elkezdte: „Ein Kuss sans façon”, vagy: „Ohne Lieb, ohne maison, können wir
                        doch leben” s ekkor aztán, hogy igy összekeverte a szavakat, harsány
                        kaczajra fakadt. Ha szomjas volt, kiabálta: „Papchen klukklukot akar.”</p>
                    <p>Ugyancsak egy délután arról beszélgettek, hogy hol marad Roth nevezetü
                        rokonuk, mert már régen nem látták. Papchen néhány percz mulva egyszerre
                        csak elkiáltja magát: „Itt jön Roth!” És csakugyan jött is; Papchen már
                        messziről felismerte az ablakban álló kaliczkájából.</p>
                    <p>Hazánk koszorus költőjének, Jókai Mórnak, volt egy szürke papagája, amely
                        reggelenként, midőn a cseléd a ruhákért bejött, halk hangon, hogy ura fel ne
                        ébredjen, mondá: „Pszt, lassan, a Móricz még alszik!” ugyanis e szavakkal
                        intette reggelenként a gyengédlelkü feleség a bejövő cselédet s az okos
                        madár ezt felfogta, ő is tudatosan figyelmeztette a cselédet.</p>
                    <p>Péchy Imre, az államnyomda érdemdus igazgatójának Jackója pedig Budán
                        széltében, hosszá­ban ismert nagy esze- és tehetségéről. Péchy ur, ha vendég
                        s ismerős megy hozzá, bemutatja a Jackonak is: „Nézd, Jacko, ez Pataky ur”
                        vagy: „a doktor bácsi.” És a Jacko, ha az illető 3 hét mulva megy is,
                        felismeri és nevén szólitja. Sokakkal rokonszenvez, sokakkal nem s e szerint
                        is köszönti őket. A férfiakat igy: „Jó napot kivánok, alázatos szolgája.” A
                        nőket: „Jó napot kivánok, alázatos szolgája, kezeit csókolom.” De akikkel
                        nem rokonszenvez, azoknál köszönése ekkép hangzik: „Jó napot kivánok
                        alázatos szolgája, te fajankó.” Különbséget tud tenni a fiatal és öreg nők
                        között. Az előbbieket szereti, hizeleg nekik, mig az öregeket igy szólitja:
                        „Te vén lotyó.” A szakácsnét nagyon szereti s mikor ebédelnek s a szakácsné
                        hozza az ételt, állványának egészen csucsára kuszik fel s ugy kandikál a
                        tálakba s megkérdi: „Kati, mi ez?” Ha a Kati valami kedve szerinti ételt
                        mond, akkor gyorsan lekuszik s örvendve várja, mig kap.</p>
                    <p>Köteteket lehetne irni e nagyszerü tollas faj szellemi életéről, de én csak e
                        nevezetesebb eseteket sorolám fel, miket látva, nem tudja az ember, min
                        csodálkozzék inkább, azon-e, hogy oly emberileg tisztán ki tudják a szavakat
                        mondani, vagy hogy a leglágyabb zene, énekhangot csalódásig hűn tudják
                        utánozni, vagy azon, hogy szellemük és öntudatuk ily magasra fejleszt­hető?
                        E mellett azon családhoz, amelyben élnek, szinte családtagként ragaszkodnak.
                        Mert nem egyszer történt meg az, hogy egy-egy Jacko, vagy másfaju nagyeszü
                        kajdács, amely évek hosszu során van egy családnál,- s erősen ragaszkodik
                        urához vagy asszonyához, ennek halálát, bár e nagyobb kajdácsfajok, jó
                        gondozás mellett, 40-60 évig is, sőt egyesek 80-100 évig elélnek - nem birta
                        tulélni, hanem rövid időre rá folyton szomorkodva, bánkódva, s az ételt meg
                        se érintve, elpusztult. Csak Kleinmayrn hirhedt Jackoját hozom el például, e
                        csuda­madarat, amely, mint Lenz mondja: több volt egy fél embernél, s melyet
                        Oken „Isis” cz. folyóiratában 1835-ben gróf Gourly de Droiteaumont irt le és
                        akkoriban lázba hozta csudás tehetségével a tudós világot. E Jacko, mikor
                        ura, kihez nagyon ragaszkodott, meghalt, szintén beteg lett. Nem evett, nem
                        ivott, hanem keserves sirás, nyögés közt hivta urát. Az örökösök ugy
                        ápolták, mint egy kis gyermeket. Egy piczi ágyacskában feküdt, betakarva,
                        hogy izzadjon és ha egy ismerős hozzájött, szomoru hangon nyögdécselte: „A
                        Paperl beteg, szegény Paperl nagyon beteg” s egy hét mulva „meghalt.” „E
                        madár megérdemelte, hogy azt mondják róla „ki” és azt, hogy: „meghalt”, mert
                        egy közönséges embert megszégyenitett volna, annyi tár­sal­gási mondatot
                        tudott” - végzi a természettudós gróf Gourcy ismertetését.</p>
                    <p>Természetesen nem minden Jacko tehetségét lehet ennyire fejleszteni, mert e
                        nemes fajban is a legtöbb csak középszerü tehetség. De átlag e fajból
                        mindegyik megtanul jól, tisztán beszélni - a szerint, a minő a tehetsége,
                        mert valahány kajdács csak van, az mind különböző tehetség, charakter s
                        vérmérséklettel bir s a szerint kell őket aztán nevelni és tanitani. És ez
                        minden nagyobb papagáj-fajra áll. Egyik vig, fürge, pajkos; a másik komoly,
                        nyugodt; egyik szerfelett érzékeny és gyengéd még egy kemény szó iránt is, a
                        másik nem; vannak hizelgő, gyengéd, ragaszkodó, vannak rideg, nem hizelgő
                        természetek, szóval lélekkel és szellemmel birnak és e lelket s szellemet ki
                        lehet müvelni. Gyengéd hizelgő szavakkal, lassu mozdulatokkal szoktatjuk
                        magunkhoz; rendes meghatározott időben adjunk neki enni, ugyanigy naponta
                        egy ugyanaz órában tanitsuk. A tanitásra legalkalmasabb a reggeli 9 és 11
                        óra közti, vagy a délutáni 6-8 közötti idő. A tanitás lehetőleg egyszerü és
                        könnyü. Ugyanis a szerint, ahogy mindenkinek ideje és türelme engedi,
                        naponta ½-1 óráig vagy tovább ad nekik formális leczkét. Először a lehető
                        rövid és vastaghangu szavakat válogassuk és ezt ismételjük előtte hangos,
                        értelmes hangsulyozással és kiejtéssel. Mig a leczke tart, a madár addig
                        kalitjában legyen, melyből az étket kivéve, a kalitot könnyü, kissé áttetsző
                        sötétes lepellel egészen beboritjuk, hogy a madár figyelme egészen a hallott
                        hangokra konczentrálódjék és semmi idegen tárgy látása el ne vonhassa. Az
                        esti órákban, bárha le is van fedve, mégis erős világu lámpát kell gyujtani
                        a tanitásnál. A leczke végével lefedjük s étkét ujra beadva, megkináljuk
                        kedvencz falatjával, hogy ez által is szolgalomra ösztönözzük. Ezen kedvencz
                        étkekből azon­ban máskor ne adjunk neki, csakis a tanitás végével s akkor se
                        sokat; ez által mindig várni fogja és nem telik el vele. Mig egy szavat
                        egészen tisztán meg nem tanul, addig másikra nem tanitandó, nehogy
                        összezavarja s reászokjék a hibás, érthetetlen kiejtésre. Ha már egy-két
                        egytagu szavat tud, akkor egy hosszabb, több tagu szóra tanitsuk; ezekből is
                        megtanulva néhányat, akkor egyszerre két szóra, majd háromra s igy
                        fokozatosan azután 4-6 szóból álló mondatokra is lehet tanitani. Mert csak
                        az első szó tanulása megy legnehezebben és tart leg­tovább. Minden ujabb
                        szóval élesedik értelme, gyorsul felfogása, tisztul, erősödik kiejtése s
                        fejlődik észtehetsége, ugyannyira, hogy egy jó eszü kajdácsnak már az 1-ső
                        és 2-ik évében egy-egy 3-5 tagu szót 4-5-szöri hallásra meg kell tanulnia.
                        Ha énekre, zenére, füttyre akarjuk tanitani, ugy erre legalkalmasabb akkor,
                        ha már néhány szót beszélnek, mert a szavak tanulása és kiejtése által, már
                        hangszálaik annyira begyakorlódnak, hogy a legfinomabb és leglágyabb
                        hangárnyalatokat is utánozni birják. De itt csak részenként, futamonként
                        szabad a tanitást kezdeni, s csak, ha már egyik részét tudja, akkor kell a
                        másik részt elővenni. Jó fütty, jó női ének, a flóta és fuvola hangjait a
                        csalódásig hüen képesek visszaadni, zongorát, hegedüt nagyon nehezen. Midőn
                        a tanitást naponként megkezdjük, szükséges, hogy a már megtanult és tudott
                        szavakat vagy zenerészt elismételjük előttük néhányszor, s csak azután
                        folytassuk a megkezdettet, vagy vegyünk uj anyagot elő. Ez az egyedüli
                        legjobb tanitási mód, az éheztetés és verés s a többi efféle brutális mód,
                        lelketlen, értelmetlen kinzás.</p>
                    <p>Csak akkor fejlődik a kajdácsok észtehetsége és szellemi élete azon fokra,
                        hogy némelyik szinte megközeliti az embert is, ha a tanitással egyuttal az
                        értelem is fejlesztetik, s ez által mindegyik lelkivilága is felébresztetik
                        annyira, hogy megérti s megérteti a mit kiván, a mit beszél, s a mit lát. A
                        rendszeres tanitásnak szerintem csakis ez a feladata, s az ily tanitással a
                        madár tanulékonysága is sokszorosan gyorsul s fokozódik, s ez által ama
                        közmondás, hogy „oly értelmetlenül csacsog, mint egy papagáj”, értelmét
                        veszti.</p>
                    <p>A valódi beszélő papagájok csoportjába tartoznak még a Dél-Amerika és
                        szigetvilágán honos Amazon-papagájok.</p>
                    <p>Az Amazonok főszine a legszebb füzöld, világos és sötét árnyalatban, s ezen
                        szin az egyes fajoknál különféle árnyalatokban változik. Igy Európába
                        legnagyobb számmal jő a Kék­homloku Amazon kajdács (Chrysothis amazonica seu
                        aestiva), s ezen pompás szinezetü kajdácsot látjuk legtöbbször
                        kalitjainkban, mert szintén a legjobb fajok egyike. A fiatalok majd
                        mindegyike tanulékony, természetesen egyik nagyobb észszel bir itt is, mint
                        a másik, igy többet is tanul - de általában valamennyi tanitható.</p>
                    <p>E fajban számosan a Jackokat elérik, sőt tul is haladják a tanulékonyságban s
                        fejlett hang­szerveiknél fogva beszédre ugy, mint a zene-, ének-,
                        fütty-tanulásra kiválóan alkalmasak.</p>
                    <p>Igy Péchy Imre államnyomdai igazgató ur Amazonja oly gyönyörüen énekelt egyes
                        részlete­ket a Fatinicza-operetteből, hogy a ki nem látja, egy kitünő
                        iskoláju énekesnőnek tartja.</p>
                    <p>A természetbuvárok egyik legtekintélyesebbje: Finsch, az Amazonok családjában
                        a legtanulé­konyabbakból egy csoportot alkotott. E csoportba tartoznak: az
                        Aranyköpenyü Amazon (Chrysothis auripalliata), Levaillant- vagy a Nagynap
                        Amazon (Chrysothis Levaillanti) és a Suriman-Amazon (Chysothis
                        ochrocephala).</p>
                    <p>Hogy minő excellens, nemes fajok ezek, minden magyarázgatás helyett az
                        enyémek tehetsé­géről nyujtok egy-egy rövid képet, amelyek jelenleg gróf
                        York-Wartemburg birtokában vannak.</p>
                    <p>Az Aranyköpenyü Amazon legfürgébb s vidorabb madara a földnek. Folyton mozog,
                        gimnasztizál karikáján s kalitjában, egy-egy gombolyaggal vagy golyóval
                        hátára fekve, mint a kis czicza játszik, elgörgeti, utána szalad, labdáz
                        vele, dobálja, elkapdossa, hogy kézzel sem lehetne különben. Néném Loritája
                        egy kis bádog mérczével oly ügyesen méregeti a homokot, vizet, s magvát
                        egyik edényből a másikba, hogy csudálat nézni is ez ügyességét: szép,
                        tisztán, szöveggel, dallal énekeli: „Hallod-e te kőrösi lány.” Azután flótáz
                        két indulót, egy galoppot; e mellett az udvarban lévő gyermekeket névszerint
                        ismeri és hivja, ha lármáznak, lekiabál hozzájuk. A posta-marschot ugy
                        trombitálja, hogy bámul aki hallja, mikor pedig népdalokat fütyül, ezeket
                        egész érzéssel fütyüli s variálja.</p>
                    <p>Továbbá még emlékeznek az Andrássy-uton sétálók az én Nillámra, midőn a
                        nyitott ablaknál kihallatszottak az ő csodaszép trillái és futamai, ugy hogy
                        el se hitték, hogy madár az, amely énekel, mert versenyzett egy jeles
                        énekesnővel. Három gyönyörü sequidillát énekelt, de oly remekül, hogy
                        sokszor egész embercsoportok álltak meg az ablak előtt; mikor pedig a Canát
                        énekelte, tánczolt is hozzá s csőrével a pandero, e csörgős dobocska és a
                        castagnetták csörgését utánozta közbe-közbe. A Miatyánkot emberileg tisztán,
                        portugál nyelven egészen elmondta, olyan éneklő hangsulyozással, mint a
                        mexikói nők szokták s beszél magyarul, németül, francziául és portugálul sok
                        szavat. Nilla Vera-Cruzban lett véve. Egy nyugalomba vonult törv. biróé volt
                        s azért adta el, mert egyetlen leánya, akit forrón szeretett, meghalt s e
                        madár az ő énekét és hangját oly hiven utánozta, hogy mindig csak
                        veszteségére emlékeztette; s e hölgy, ugy látszik, kitünően énekelhetett,
                        mert a legszebb futamok és trillák ugy peregtek e madár ajkairól, mint a
                        gyöngyök s a hang is csodaszépségü, csengő, édesen lágy hang volt. Itt
                        igazán nem tudja, mit csodáljon inkább az ember, az énekesnőt-e, vagy e
                        kajdács nagy tehetségét és hangszervét, mely oly gyönyörüen utánozni birta a
                        hangot és éneket s ennek lágy árnyalatait!!</p>
                    <p>Egy pár surinam-amazonom pedig, miután testvérek voltak, egy állványon,
                        egymás mellett voltak szüntelen. Egyik a másik nélkül enni se tudott.</p>
                    <p>Ha egyik megszólalt, folytatta a másik. Egyiknek, a Szepinek a többek közt ez
                        volt a mondá­sa: Hallod-e nénike?, párjának, Lottinak pedig ez: Szepi, te
                        vagy az ur! és azt a két mondatot néha olyan bohókásan, olyan apropose
                        alkalmazták, ismételték, hogy majd megszakadtunk a nevetéstől.</p>
                    <p>Röviden képét adtuk a jobb beszélő fajoknak, mert sokszor megtörtént az, hogy
                        közönségünk nagy reményekkel és kedvvel beszerzett egy-egy kajdácsot, de
                        nagyon-nagyon csalódott, mert oly fajt kapott, mely abszolute nem tanult
                        semmit s igy nagyrészt kedvét vesztette ez igazán nemes passziótól. De van
                        nálunk még egy másik főok is, mely ideges korunkban vissza­riasztja a
                        kedvelőket ezen ép oly ragyogó, mint mulattató szalondisztől és
                        tollasbaráttól - és ez az, hogy félnek azon „iszonyu zajtól és
                        rikácsolástól”, melyet egy-egy papagáj szokott véghez vinni.</p>
                    <p>Igaz, nem lehet tagadni, hogy az állatkertekben pokoli zaj fogad bennünket.
                        De e zaj és rikácsolás a minden rendszer nélküli összehalmozás és rossz
                        ápolás miatt jön létre s egyik elrontja a másikat. De a kedvelő nagyon
                        könnyen segithet a lármán és rikácsoláson. Mert, ha madara már szelid,
                        beszélő és értelmes, ugy, ha kiabálni kezd, elég a megintés is és elhallgat,
                        mert megérti a feddést. Ha pedig szellemi élete nincsen még annyira
                        felébresztve, vagy épen tanulatlan és még a kiképzés alatt áll, ugy mind a
                        szelidnél, mind a vadnál, mihelyt lármázni kezd, egész kalitját le kell egy
                        vastag takaróval boritani, hogy egészen setét legyen. Ekkor elhallgat, mert
                        a setétséget nem szereti. Pár percz mulva leveszszük a teritőt, de mihelyt
                        lármázni kezd, azonnal ujra leteritjük, de midőn elhallgat, rögtön
                        kitakarjuk. Ezt ismételjük mindannyiszor, valahányszor csak rikácsol és
                        csakhamar észre fogja venni, hogy lármájával nagyon kellemetlen helyzetet
                        teremt magának, s röviden leszokik a lármázásról. Egy intelli­gens, tanult
                        madárnak különben alig hallani lármáját - sőt a többiek is csak akkor
                        lármáznak, ha unatkoznak! Mert minden papagáj fürge, örökösen mozgó,
                        tevékeny élethez van szokva és a szabadban csőrét, lábait örökké
                        foglalkoztatja. A kalitban ez természetesen a hely és anyag hiánya miatt nem
                        teheti, ezért, midőn valamelyik lármázni kezd, adjunk be neki egy darabka
                        festetlen fenyőfa-forgácsot, vagy egy darab héjjas füz-, nyár-, hárs-,
                        alma-, körte-, vagy bármi más kérges faágacskát. Rögtön el fog hallgatni,
                        mert ennek rágicsálása, fosztogatása által figyelme le lesz kötve és le lesz
                        foglalva.</p>
                    
                </div>
                <div type="chapter">
                    <head>
                        Carey anyó csirkéi.
                        
                    </head>
                    <p>Egy középnagyságu, nyers czukorral megrakott schooner indult el a Szüz
                        szigetekről Antigoa felé.</p>
                    <p>Több néger rabszolgán kivül utasok is voltak a födélzetén - s ezek között a
                        fiatal Santa-Rosa ültetvényes, ki kedves modorával, élénk kedélyével minden
                        szivet megnyert az első pillanat­ban, azután egy vén, százesztendős négernő,
                        kitől meg mindenki ösztönszerüleg irtózott.</p>
                    <p>E vén négernő honfitársai előtt, mint obi (varázsló, látnoknő) igen nagy
                        tekintélyben állott, de visszataszitón csuf volt gyapjasfehér hajával,
                        leirhatlan ránczos arczával, és a ragadozó madarakéra emlékeztető horgos
                        ujjaival.</p>
                    <p>Midőn a shooner a nyilt tengerre ért, egy hirtelen beálló szélcsend a hajót
                        mozdulatlanul egy helyre szegezte és mindenfelől, a meddig csak a szem
                        ellátott - ég és viz terült el, a maga puszta végtelenségében...</p>
                    <p>Egyszerre, a nélkül, hogy valaki látta volna, miként és honnan, egy csoport
                        fekete viharmadár repdeste körül a hajót, és Santa-Rosa, mielőtt valaki
                        megakadályozhatta volna, az első lövéssel hármat lekapott belőlük...</p>
                    <p>A hajósok a világ legbabonásabb népei lévén, zugolódva morogtak, sőt még maga
                        a kapitány is kereken betiltotta e mulatságot, mert nem akarja, ugymond,
                        hogy valami szerencsétlenség érje hajóját.
                    </p>
                    <p>Ellenben az utasok, kik nagyon unatkoztak, örültek e kis változatosságnak s
                        egyik a másik után kiabálta:</p>
                    <p>- Derék lövés! Pompás lövés! Három esett! Három egyszerre esett!</p>
                    <p>A vén négernő, ki egész idáig ócska gyapju leplébe burkolódzva, szótlanul és
                        mozdulatlanul guggolt a középárbocz tövében, e szavakra felemelé fejét:</p>
                    <p>- Hány esett le?... Három! - kiáltá éles hangon, miközben sajátságos láng
                        lobbant fel fénytelen szemeiben... - akkor olvassátok meg a czápákat a hajó
                        körül!</p>
                    <p>- A czápákat megolvasni, mit beszélsz össze-vissza, anyóka? - kérdé nevetve a
                        fiatal Santa-Rosa...</p>
                    <p>- Mondom nektek, három czápa lesz a mélyből küldve! - felelé ünnepélyes
                        hangon az öreg, azután ujra beburkolva fejét, elhallgatott...</p>
                    <p>A néger rabszolgák, kik nagyobbrészt a fiatal ültetvényes tulajdonai valának,
                        nagyon aggo­dalmas, félő arczot vágtak. Ők nagyon jól tudták, hogy az öreg
                        Ettau mindig igazat beszél, s jövendölései szóról-szóra beteljesednek.</p>
                    <p>És csakugyan alig tiz percz mulva három hatalmas czápa uszott a hajó felé, s
                        hegyes uszonyaik messze kimeredtek a hullámokból!</p>
                    <p>- Csakugyan három czápa! Ez különös! - mormogák az utasok megdöbbenő
                        csudálkozással...</p>
                    <p>Az öreg Ettau nem hallá a suttogást és nem is látta a czápákat, mégis
                        egyszerre felemelkedett:</p>
                    <p>- Itt vannak-e már? - kérdé egy feléje közeledő négertől.</p>
                    <p>- Igen, anyácska, itt vannak! Három iszonyu czápa uszkál a hajó körül! -
                        válaszolá a néger félő tisztelettel...</p>
                    <p>- Akkor közülünk háromnak a sorsa betölt! - kiáltá sajátságos hangon. - És
                        nekünk mindaddig itt kell maradnunk... A szél nem fog fujni, a tenger nem
                        fog hullámokat vetni mindaddig, mig a czápák meg nem kapják részüket... Én
                        mondom ezt! Háromnak a sorsa betölt!...</p>
                    <p>Az utasok közül többen nyugtalankodni kezdtek e baljóslatu jövendölésre, de
                        mivel estére baj nélkül lefeküdtek, - másnap reggel pedig ugyanigy
                        felébredtek - nem sokat kezdtek az egész­ben hinni.</p>
                    <p>E közben ég és levegő tiszta maradt. Egy lehelletnyi szellő nem rezgett, egy
                        parányi fodor nem mozdult a tenger felszinén, hanem, mint a tükör, oly simán
                        terült el a végtelen vizterület, a hajó pedig, mintha oda lenne szegezve,
                        egy vonalnyit nem mozdult helyéről és a nyolcz vonalnyi átlátszó, mély
                        vizben a legkisebb férget is meg lehetett látni a tenger fenekén... A
                        korallerdők, sziklák, tarkacsigák és mindenféle csudaállatok oly közel és
                        tisztán látszottak, mintha nem is a vizben, hanem magában a tiszta levegőben
                        uszkálnának - és csak értök kellene nyulni...</p>
                    <p>Másnap reggel azonban mindenki nyugtalankodni kezdett. A három czápaóriás
                        ugyanabban az időben ujra megjelent és ijesztő lassusággal háromszor
                        körüluszkálva a hajót, merev szemeiket a fedélzetre mereszték.</p>
                    <p>A nyomasztó szélcsend, e napon sem változott és a kifeszitett vászonponyvák
                        semmit sem enyhitették a kábitó hőséget, mely perczről perczre fullasztóbb,
                        iszonyubb kezdett lenni...</p>
                    <p>A beálló éjszaka szintén nem hozott enyhülést, sőt alaktalan, néma
                        sötétségével, még nyomot­tabbakká, izgatottabbakká tevé a kedélyeket.</p>
                    <p>Aggódva, félve kérdezgették az öreg Ettaut, de ő mindenre csak ezt válaszolá:
                        Háromnak a sorsa betelt! Három esett, három czápa, három sorsának kell
                        betelni!</p>
                    <p>Ez éjszaka már mindenki szorult szivvel keresé fel fekhelyét. Különösen a
                        tengerészek lelkük mélyéből elborzadtak a csudás esemény láttára.</p>
                    <p>Ugyanis a napkeltét és napnyugtát a tengeren, még a legnagyobb szélcsendben
                        is, rendesen friss, hüvös szellő előzi meg...</p>
                    <p>Ez a friss szél megjelent most is, de mintha valami láthatlan, rejtélyes erő
                        megállitotta volna - három tengeri mértföldnyire, megállt a hajó előtt. A
                        messzeségben a viz hullámzott, fodrozott, a hajó körül pedig csendes volt,
                        mint a tükör és a lég forró, nehéz, mint az olvasztó kemen­czék
                        lehellete.</p>
                    <p>Igy ment ez napról-napra... A czápák a rendes időben megjelentek, a napkelte
                        és napnyugta friss szellője pedig három mértföldnyire megállt a hajó
                        előtt... Mindenben a rejtélyes hármas szám volt az uralkodó.</p>
                    <p>A harmadik napon éjféltájban zavart kiáltozás és futkosás verte fel az
                        utasokat...</p>
                    <p>Santa-Rosa a fiatal ültetvényes hangosan nyögött kabinjában, mert megkapta a
                        betegségek rémét, a sárgalázt és vele együtt megbetegedett egy matróz és
                        egyik néger rabszolgája.</p>
                    <p>Ez ujabb csapás leirhatlan rémületet okozott a hajón... Egy hajó, a melyen a
                        sárgaláz kitör, a halál hajója... mert rajta minden utas szájában hordja a
                        harangozó pénzt...</p>
                    <p>Reggel mindenki remegve várta, kiken fog napközben a rettenetes ragály
                        kitörni? De nem tört ki senkin, hanem megállt a hármas számnál...</p>
                    <p>Az ismert és javasolt gyógyszerek mindjárt használatba vétettek, de reggelre
                        mindhárom a legvadabb deliriumban hánykolódott és az utasok valamennyien
                        menekültek a fedélzetről, mert a három czápa most már nem tünt el, hanem
                        állandóan a hajó körül uszkált...</p>
                    <p>Csak az öreg Ettau guggolt éjjel-nappal a fedélzeten...</p>
                    <p>A betegség harmadik napján, éjjeli egy órakor Santa-Rosa lázas deliriumában
                        egyszerre csak felrohant a fedélzetre és mielőtt valaki megakadályozhatta
                        volna, rémületes kiáltással a hullámok közé veté magát.</p>
                    <p>- Egy! - kiáltá az öreg Ettau tompa hangon, és ugyanekkor egyet kondult
                        élesen a hajóharang is, a nélkül, hogy valaki meghuzta volna...</p>
                    <p>Reggel azonban már csak két czápa uszkálta körül a hajót...</p>
                    <p>Délfelé meghalt a második beteg, a hajómatróz! És mikor hajós szokás szerint,
                        a tengerbe vetve, egyik czápa nyilgyorsan elkapta a halottat, „kettő” kiálta
                        az öreg Ettau, kinek nem soká kellett várnia, hogy jóslata beteljesedjék,
                        mert alig egy óra mulva a négert is a tengerbe hajitották és vele együtt
                        eltünt a harmadik czápa is.</p>
                    <p>- Három! A szám betelt, a sors be van töltve! - hangzott ekkor leirhatlan
                        ünnepélyes hangon a néger nő ajkairól és mindenki köréje tolongott, hogy
                        megtudja, vajjon a szélcsend most már meg fog-e szünni és lesz-e jó szele a
                        hajónak?</p>
                    <p>- Mihelyt a három megölt madár helyett három felbukkanik a hullámokból,
                        feltámad a szél is és a hajó meg lesz váltva nehéz helyzetéből! - felelé a
                        négernő.</p>
                    <p>Mert tudjátok meg, fehérek és fekete emberek, - folytatá görnyedt alakját
                        felegyenesitve - a hányat megölnek e gyászos szinü madárkákból, annyi ember
                        hal meg azon a hajón és annyi madárka kél életre a hullámok mélyéből, mert a
                        megholtak lelkei Carey anyó madárkáiba költöznek...</p>
                    <p>- Nézzétek, itt van a három uj madárka! Itt vannak már Carey anyó csirkéi.
                        Mindjárt lesz szél, sok szél, igen sok szél, ... mert vihart hoznak
                        szárnyaikon a mélység titokteljes homályából...</p>
                    <p>Mindenki titokteljes borzongással fordult hátra.</p>
                    <p>A hajó előtt, ugyanazon helyen, honnan Santa-Rosa lelőtte, három viharmadárka
                        kóválygott szállongó repüléssel le-lecsapva a csendes hullámtükörig...</p>
                    <p>- - - - - - - - - - - - - - - - - - - - - - - - - - - - - - - - - - - - - - -
                        - - - - - - - - - - - - - - - - - - - - - - - - - -</p>
                    <p>„És betelt minden az irás szavai szerint!”</p>
                    <p>Nemsokára friss szellő dagasztá a vitorlákat, mely dél felé heves viharrá
                        erősödött. A fel­zudult hullámok dióhéjként dobálták a hajót, majd a magasba
                        emelve, majd meg a mélybe temetve - ugy, hogy kormánya és árbocza vesztetten
                        jutott el, nagy küzdelmek után, Antigoa kikötőjébe...</p>
                    <p>Amig azonban az orkán vadul bömbölve tánczoltatta a hajót, villám villámat
                        ért, menny­dörgés mennydörgés után ropogott... a hegymagas hullámok között
                        Carey anyó csirkéi éles sivitással keringtek a hajó körül...</p>
                    <p> </p>
                </div>
                <div type="chapter">
                    <head>
                        A tenger lámpásai.
                    </head>
                    <p>Mint valami világegyetemeket teremtő Demiurgus számára készitett titáni
                        kehelyben, hömpö­lyög a tengerek véghetetlen viztömege a föld ősburkában,
                        melyet élő szeme nem látott még! Miféle élő szervezete birná is ki azt az
                        iszonyu nyomást, mely a mérhetetlen mélységek örök sötétjében nyugszik a
                        roppant viztömeg képében a föld ős gránit gerinczein, mikor még az ázalagok
                        parányi milliárdjai is csak azon régióit népesitik be a vizeknek, hová a
                        világosság­nak legalább némi derengése elhatol.</p>
                    <p>Miként a földön ott van a legbujább, legdúsabb tenyészet, hová a melegség és
                        világosság sugárai akadálytalanul özönlhetnek, ugy a tengerfenék is csak
                        azokon a helyeken fejti ki tenyészetének leirhatlan változatu, buja
                        sokaságát, hová a hullámok zöld homályán át a napsugár majd a fenékig
                        lehatolhat s átmelegitheti a mélységek egyes régióit.</p>
                    <p>Aminő változatos a föld hegyei, völgyei és rónáival, ép oly változatos
                        tájakat, tájképeket rejt a tengerek mélyének végtelenje, a melynek ép ugy
                        megvannak a maga hegyei, völgyei és rónái és ezeken végtelen messzeségben
                        őserdők, sürü vadonok, sőt ezer virág, ezer bokortól mo­soly­gó rónái is,
                        csakhogy az erdők, rengetegek felett nem a kék ég, hanem bübájos világos
                        zöld homály dereng, hasonló a leveleken áttörő napsugár aranyzöld
                        párázatához, vagy a Capri-sziget Kék-barlangjának tündéries azurkék szinü
                        derengéséhez, a szerint, a minő az egyes vizrétegek sugártörése.</p>
                    <p>És minő erdők, minő rengetegek ezek, minő regebeli kaoszai a csudáknak! Földi
                        fákhoz nem is hasonlitható több száz láb magas és hosszu óriások egymásba
                        fonódva, egymásba ölelkezve boritják a fenék hegyeit, völgyeit s mig tömegük
                        zöldbe játszik, addig egy-egy hullámringásra leveleik, füzéreik az égő
                        skarlátpiros egész szinskáláján át, a haragvó sötét karmin-vörösnek szintén
                        minden árnyalatu rubinfényében égnek, mintha csak lángba borult volna s
                        izzana, sziporkázna az egész tengerfenék. A hol egy-egy szeszélyes alaku
                        szirttömeg emelkedik, ez be van futva, körül van ölelve, mint valami óriás
                        kigyóktól a Lamináriák karminpiros gömbölyű száraitól, melyeknek terjengő
                        ághegyein világos zöld levélbokréták ülnek. Ezrei, százai terjengnek,
                        kapaszkodnak, futnak a fenéken, vagy inganak a hullámok szelid ringásától a
                        legcsudásabb, legbizarrabb alakzatu leveleknek, virágoknak; s ezekből,
                        amelyek virágoknak látszanak azok élő állatok, amelyek állatoknak, azok
                        virágok, égve, ragyogva a legélénkebb és legváltozatosabb szinekben. Egész
                        rengetegek fehér, vörös és fekete korallokból, majd e három szin egymásba
                        keverve és behálózva mértföldnyi hosszu kék, vörös, zöld, s violaszin algák,
                        fukuszok és tangoktól. A sziklák derekán óriási mohcsomóként a fehér-vörös
                        tarkázatu aktiniák ülnek, majd megint, mintha ezer, meg ezer égkék,
                        karminvörös, rózsa- és violaszin, gömbölyü, szögletes, fidres-fodros
                        párnácskák lennének elszórva, hevernek tarka összevissza­ságban az Eichinák,
                        Holothuriák, moszatok, Cytiák és kagylók; sőt még a pehely sem hiány­zik,
                        mert körültük lebegnek a fodros strucztollhoz, a lenge finom szálu
                        árvalányhajhoz hasonló Plumatellák és Penatulák, fátyolszerü, filigrán
                        alkatukkal - s mindezek, mintha csak ezer virággal átszőtt réten vagy
                        virányon lennének elszórva, mert körültük a tengeri rózsák, szegfüvek,
                        tulipánok százai, ezrei ragyognak égő szineikben és e között a tündéri
                        szintarkaság között, mint a tropikus erdők drágakő ragyogásu kolibri és
                        szindus madarai, suhannak, uszkálnak, mintha csak tört szivárvány-darabok
                        czikáznának, hullanának a tenger fenekére - kisebb-nagyobb halfajok csodás
                        szineik ragyogó változatossága és alakjaiknak majd bizarr pillangó, szárnyas
                        madár, denevér, szárnyas gömbhöz való hasonlóságában.</p>
                    <p>Amint száll és emelkedik a nap, a szerint válik mind hüvösebben ragyogóvá és
                        szinjátszóvá a tenger alatti mindenség tarka világa. Majd aranyzöld
                        homályban dereng az egész táj, majd pedig a nemes opál gyöngyházszerü
                        szivárvány szineiben töri meg a nap sugarait; de akkor elképzelhetetlen és
                        leirhatatlan e szinpompa, mikor e szivárványos tarkaság lassankint valami
                        csodaszerüen áttetsző s leirhatatlan pompáju világos azurkékbe olvad és az
                        opalizáló szivár­ványszerü szinjáték ebben csillan meg mértföldnyi hosszu
                        sárga, vörös s violaszin sugár­kévék­ben, vagy változik át napnyugta felé
                        tündéries, világitó, szélein biborvörös lobogvány­nyal szegett rózsaszinné,
                        mi utoljára egészen a bibor vérszinében izzik s lángol.</p>
                    <p>De még ezen varázsszerü világitást is sötéten nyelik el, vagy komor, hideg
                        fekete-zöldben adják vissza a hinár- és algákkal benőtt mély völgyek,
                        szakadékok és az egymásba fonódott algaerdőségek, vagy egyes titáni
                        barlangok öblei. Ezekbe csak annyi fénysugár ereszkedik, mint egy sötét
                        üregnek vagy pinczének rejtelmes homályába. Ezen sötét rejtekekben laknak
                        leginkább rettentő rémei a tengereknek, azok a mesés nagyságu, nyolcz karu
                        polypok, melyeknek testtömege néha 10-20 ezer klgrammot, sőt többet is nyom,
                        és mikor nagy néha felszállnak a vizek tükrére, egész alga erdőket tépnek ki
                        belebonyolult karjaikkal, s ragadnak magukkal a felszinre.</p>
                    <p>Egész kis uszószigetkének néz ki az ilyen szörny azután, midőn árbocznagyságu
                        karjait himbálja, kanyargatja a légben a napvilág és melegben fürösztve; s a
                        rettentő karok bókoló, hajladozó fenyőóriásokhoz hasonlitanak lebegő hinár-
                        és alga-tömegeikkel.</p>
                    <p>Szinte meging s végig hullámzik az, egész tenger alatti rengeteg, midőn
                        egy-egy öt-hat öles czápa-óriás bonyolódik belé, s rettentő lökései és
                        hánykolódásaival kizavarja s felriasztja e sötét labirintusok minden
                        lakóját, összetöri a korallok és antipatesek filigrán ágacskáit, a
                        Plumatellák fátyolszövedékét és a mélységek tündéri szinjátékát, a hullámok
                        sugártörését, felkavart homok- és iszapgomolyok homályositják el.</p>
                    <p>A kavargó iszapfellegek homályában egy iszonyatos nagyságu test is közeledik
                        ilyenkor hátráló lökésekkel, a vergődő másik óriás felé.</p>
                    <p>Az egész alak egy óriási puffadozó gömb, rettenetes vastagságu hosszu
                        karokkal, amelyek végtől végig szivókkal s köpölyökkel vannak megrakva; és a
                        gömb két oldalán kocsikerék nagyságu, mozdulatlan, merev tekintetü szemek
                        ülnek, fagyos vérszomjjal, kővé dermesztő rémülettel.</p>
                    <p>Majd az egyik, majd azután a másik iszonyu karjával kapja át a vergölődőt,
                        amely barlangja csendjéből kizavarta, s a két iszonyu erejü Leviathán
                        rettentő rugások és czikázások közt, hol a mélybe, hol a magasba rugva
                        magát, töri-zuzza át magát a fukusz-erdőkön, a korall-berkeken, törve-zuzva,
                        ami utjokba akad; a polypnak szürkésfekete szine ijesztő gyorsasággal
                        változik dühében egymásután sárgába, vörösbe és amerre rohannak,
                        tintafeketék lesznek a hullámok a testéből kilövellt szépiától.</p>
                    <p>Már három karjával kapta át a czápát, mely teljesen tehetetlen ellenfelével
                        szemben - többi öt karja pedig, mint rettenetesen ide-oda vágódó óriás
                        kigyók, mint az apocalypsis ostorai paskolnak, terjengnek, keresgélnek
                        valami szilárd támaszték után. Szálfáknál vastagabb, szikla­kemény
                        koralltörzsek üvegként roppannak össze, szikladarabok szakadoznak le a
                        csucsokról, mig végre egy ezredéves Iziz csompóba kapaszkodva, a hat karnak
                        rettentő köpö­lyözése és szivása végre is megfojtja a vizek e másik hatalmas
                        titánját... az óriási czápát.</p>
                    
                    <p>Azokon a csendes, csillaghullató éjszakákon, - midőn az Oczeán végtelen
                        tükrén egy hab­fodor sem rezdül meg azonkivül, melyet a nesztelenül
                        tovasikló hajó óriási körvonalai szántanak - tárja ki a tenger
                        szinjátékainak legpompásabbját... a hullámok tüzijátékát.</p>
                    <p>Az egész végtelen viztükör sötét, mint a Styx, s csak az alig foszforeszkáló
                        fémes csillogás mutatja a hajó szántotta vizbarázdát, midőn egyszerre e
                        barázda tajték koronája tejfehéren kezd derengeni. E derengés mind
                        terjedtebb, mind világlóbb lesz egészen a horizontig, s a hajó, mintha egy
                        villódzó tejtengerben usznék, sötét, fantomszerü árnyat vet a fehér alapra;
                        mint a ködön áttörő napsugár, száll alább és alább e fehér derengés s a
                        hullámok lassanként mind tisztábbá, mind sugárzóbbá válnak s az elébbi
                        tejfehérség igen gyenge fehéreszöld átlátszó sugárzássá változik, mely
                        szinte megvilágitja a vizek fenekét és ekkor a hajó, mintha magában a
                        végtelen semmiben, a világür tiszta lehében lebegne!</p>
                    <p>Mint az alvilág sötétjéből a világ aether sugárözönébe felszálló Leviathán,
                        bukkan föl a mélységek sötétjéből egy óriási kolosszus: a czápa. Nagy
                        uszonyait meglebbentve, mintha repülne, siklik a gyorsan haladó hajó
                        nyomába, merev szemeit ennek sötét tömegére függeszt­ve. Erre, mint az
                        átlátszó vizbe hulló arany- és ezüstpénzek, rezzennek szét előle, fényeseket
                        villanva, a ragyogó pikkelyü kisebb-nagyobb halak tömege, lemerülve a
                        fenéknek jótékony homályába, s helyettük, mint valami tündéri flotta, bukkan
                        fel a szivárványszinü, fidres-fodros, csipkésen gyöngyös szalagokkal
                        diszitett kalap- és gombákhoz hasonló alaku csoport­ja a Quáloknak,
                        Meduzáknak és Argoknak, s ragyogó szineik szinte égnek, világolnak a sugárzó
                        világitásban. Majd fokonként halványulni kezd e csudás világosság, egyszerre
                        el­sötétülő homályvölgyek ásitanak mindinkább terjedve, s már-már ujra az
                        előbbi sötétség boritja fátylát mindenre, midőn egyszerre gyenge rózsaszinü
                        derengés sugározza át a viz­rétegeket s fokonként erősbülve, ugy tetszik,
                        mintha a fenéken égő óriási tüz visszfénye világitana alulról felfelé.</p>
                    <p>Pedig e két tünemény még a tenger világitásának szerényebb szinjátékai közé
                        tartozik, mert a tengerek fénylése nem egyforma szinpompában tündöklik,
                        hanem változó az égövek szerint. A legszebb halvány rózsaszintől a
                        legsötétebb skarlát- és biborvörösig, minden árnyalatban, sőt zöld, kék,
                        sárga, ibolya szinekben is egész a tejfehérig váltakozik a szivárványszinek
                        derengő játékával. Az eddig ismert háromféle: állandó-, változó- és
                        parti-fénylés közül a legszindusabb és legpompásabb a leginkább csak a
                        tropikus tengereken észlelhető változó-fénylés. Ennek pompája és
                        változatossága valósággal leirhatatlan! Midőn az ilyen forró égövi
                        tengereken a hullámok kigyulnak, ezeknek fénye oly ragyogó, hogy a
                        hajókabinokban fölös­legessé válik a világitás; Clarton kapitány
                        hajó-naplóját a Jávai tengereken nem egyszer a tenger eme tüzjátékánál irta,
                        a matrózok pedig kártyáztak nála. Három főszin: a zöld, kék, piros olvad itt
                        egymásba és játszik a szivárvány iridikus pompájában. Először csak egyes
                        helyeken kezdenek e szinekben szikrázni a habok, majd lassanként óriási
                        sikokká olvadnak, melyekből különféle szikrák, csillagok szakadnak el s az
                        egész majd zöld, majd kék majd vörös, majd egyszerre mind a háromszinü
                        lobogványban ég, villódzik. Miriad és miriad izzó pont sugárzik a vizek
                        mélyéből, majd számtalan gömb, karika, csillag, forgó, kerék, nap­alakok,
                        övek, fodrok, tarajok s tekergő hosszu tüzkigyók kerengnek, forognak,
                        czikáznak, egybeolvadva, szétszakadva a legtarkább gyorsasággal, de csak ha
                        a tenger és a lég csendes, mert hullámverés és szeles időben, valamint
                        hidegebb légáramlatnál egészen eltünnek.</p>
                    <p>A partszéli fénylés már nem ily tarka pompáju, mert ez leginkább a már leirt
                        fehéres, zöldes-sárga halvány derengést mutatja, különösen apály idején, mig
                        az állandó fénylés, mely a földnek majdnem minden tengerén tapasztalható,
                        pompában megközeliti a tropikus tengerek változó fénylését; ez majd a
                        fenékről fent leirt módon feltörő rózsaszinben, majd pedig élénk
                        narancssárgában izzik és millió és millió folytonos rezgés és vibrálásban
                        kerengenek, de taréjaik izzó narancssárga lobogványban égnek s egy-egy
                        evezőcsapás vagy hajómozgás egész lánghullámokat s millió felszökő
                        lángnyelvet, égő vizcseppet szór a magasba, a nagyobb hullámveréseknél pedig
                        mintha egy égő lángtenger készülne a magasba lobogni.</p>
                    <p>Ez a gyönyörü, de csudálatos szinjátéka a tengereknek, a parti lakók körében
                        a szebbnél-szebb regék és mondák egész seregét szülte mint minden, ami
                        csudás s mit megfejteni nem birnak - sőt jó ideig a tudósok körében is a
                        rejtélyek rejtélye volt; e század elején ismertek ugyan már néhány világitó
                        puhányt, de e tüneményeket mégis, mint minden megfejthetetlent - a
                        villanyos­ságnak tudták be - akár csak ma, mikor szintén csak a villanyosság
                        lesz elővéve - csinyttevő rossz gyermekként, akire mindig először esik a
                        gyanu - minden megmagyaráz­hatlan tüneménynél.</p>
                    <p>Azonban e tünemények sokkal pompásabbak, sokkal csudásabbak voltak, semhogy a
                        tudo­mány sokáig késett volna okait felderiteni, lomtárba dobva a sok régi,
                        alaptalan vélelmeket, uj kutatás és vizsgálatok alapján kideritették, hogy a
                        „tenger lámpásai” nem egyebek, mint meg­számlálhatlan tömegei azon
                        kisebb-nagyobb héjasok, puhányok, polypok, férgek, ázalagok és ezek
                        álczáinak, melyek a tengerek végtelen régióiban élnek; s a fénylést részint
                        ezek váladé­kának a léggel való érintkezése, részint pedig az állatkák
                        gyors, erierikus mozgása és sebes légzése idézi elő.</p>
                    <p>Az ismertebb fajok belőlük a Pyromosák és Salpák; ezeknek fénye a legszebb és
                        legerősebb valamennyié között, ugy hogy egy telep Pyromosa vörös fényénél
                        egészen jól lehet látni a 6-7 méter mélységben uszkáló halakat. Pompás fénye
                        van továbbá a Meduzáknak, Venus-öveknek, Pelagiáknak a mellett, hogy ezek
                        legtöbbje feltünően szép nagy alkatu és szinezetü is. A tengerpartok
                        szikláin és zátonyain tenyésző Aktiniák legtöbbje szintén erős villódzó
                        fénynyel bir s ezeknek egyik faja: a Pholas dactylusnak zöldes-sárga fénye
                        oly erős és tartós, hogy a partlakók világitószerül is használják.</p>
                    <p>Midőn Swammerdamm a górcsövön az ázalagok parányvilágába tekintett, elborzadt
                        attól a végtelenségtől, ami e parányok világában eléje tárult! Valóban
                        végtelen és lesujtó gondolat az is, hogy a tudás mily végtelen, az emberi
                        élet pedig minő véges! Jóformán ideje sincs a „miért”-et és végokot kutatni!
                        Mert ki tudna megfelelni arra, hogy miért is világitanak hát e millió és
                        millió faju teremtmények? Tán, hogy lent a tengerek örök mélységeibe is
                        lelophas­sák maguknak a világosság egy-egy éltető sugarát? De hát miért? Mit
                        tehet ezzel a parányi kis teremtmény? Védőfegyverük-e ez nekik, vagy a
                        létfentartás eszköze? Nem a tudás, hanem csak a sejtelem felelhet erre, a
                        véges emberi elme eme kibuvó ajtaja, hogy a tengerek örök sötétségü
                        mélységeiben e parány lények között is folyik a létérti küzdelem
                        elkeseredett harcza s lehet e harcz egyik nélkülözhetetlen fegyvere e
                        világitó anyag!</p>
                    <p> </p>
                </div>
                <div type="chapter">
                    <head>
                        Mesés szörnyek.
                    </head>
                    <p>Laokon és fiainak borzalmas vége, valamint a Scylla és Charybdis óriási
                        nyolczkaru szörnye, mely a hajók fedélzetéről rángatta le az embereket a
                        hullámok mélyébe, nem mese!</p>
                    <p>Lucánus Pharsaliájában már hiteles és elfogadható adatokat nyujt arról a
                        szörnyről, mely Regulusznak Karthágó alatt kiállitott előörseit éjjelenkint
                        elragadozta, a mikor Regulusz katonáival ellene indult, „a legiók és thurmák
                        pánczélos vitézei meghátráltak az iszonyu sárkány elől”, mely nem volt egyéb
                        - épp ugy, mint a biblia és régi korok sárkányai is - egy kolosszális
                        nagyságra kifejlett óriás-kigyónál.</p>
                    <p>De ha nem ezt nevezték volna is a régiók a sokat emlegetett sárkánynak, hanem
                        azokat a krokodil-fejü, hosszufarku, pikkelyes szörnyeket, óriási
                        denevér-szárnyakkal, a hogy a mesék szóban-képben rajzolják, még ebben is
                        sok igazság volna, mert ez a szörny is létezett éppen olyan ijesztő alakban
                        és méretekben.</p>
                    <p>Élt és ott szállongott a vihar suttogásával szelve a levegőt, több öles,
                        fogas, denevér-szárnyai­val a Jura-korszak famagas zuzmói, páfrányai és
                        Cicasai felett, vagy megpihenve, lesett prédára egy-egy sziklaormon a
                        Pterodaktilus, melynek ásatag maradványai és lenyomatai ép olyanok, mint a
                        mesék rajzolják: pikkelyes gyik, kigyó, madár, emlős egyszerre s nem
                        lehe­tetlen, sőt több mint bizonyos, hogy egy-két ilyen szörny, mint
                        elkésett tanui az ősvilágnak, a későbbi korokra is megmaradtak.</p>
                    <p>Ezt hiteles adatok is bizonyitják. Ugyanis a Johanniták idejében Rhodos
                        szigetén egy szörny rémitette a lakosságot. A lovagok többször kivonultak
                        ellene, de nehéz pánczéljaikban nem juthattak hozzá a talaj mocsaras és
                        szakadékos volta miatt, kutyáik pedig megfutottak a szörny rémalakja és
                        szárnyainak rettenetes suhogásától. Végre Gázon lovag, égetett agyagból
                        formálva ki alakját, kutyáit ezen bedresszirozva - ejtette el, de maga is
                        halálos sebeket kapott a hosszu küzdelemben. Ezen agyagszobor, - mint
                        Pomponius és Akteosz polyhisztorok bizonyitják - szakasztott mása volt a
                        Pterodaktilusnak és az 1476. utáni ostromban pusztult el.</p>
                    <p>Ezeken kivül még egész légiója létezett és élt a bizarrnál-bizarabb alaku és
                        formáju ször­nyeknek a föld különböző ősformátióiban, melyeknek megkövült
                        lenyomatait egymásután tárja fel századunk kutató tudományszomja a földteke
                        mélyéből és rejtekéből.</p>
                    <p>A legrémesebb álom, a láztól hevült önkivület és fantázia nem képes oly
                        rettenetes formáju alakokat, olyan csodaszörnyeket alkotni, minőket alkotott
                        a rend és tökély utolérhetetlen mestere: a természet...</p>
                    <p>Földünknek legnagyobb élő állatai ezekhez a szörnyekhez képest egerek voltak,
                        parányi egerek - és mai állapotában a föld nem lenne őket képes eltartani,
                        mert élelmükhöz szintén oly gigantikus növényzet kellene, mint akkor volt és
                        olyan leirhatlan bujaságban...</p>
                    <p>A sigilláriák, cicasok, acaciák, zamitesek, perczek alatt hüvelyket, órák
                        alatt pedig lábakat nőttek, szemmel követhető buja serkedezéssel s az
                        equisetumok, páfrányok szintén szemmel látható gyorsasággal bujtak ki az
                        ősiszap termő- és termékenyitő erejétől átfült talajból - a sokféle pálmafaj
                        pedig tök- s hordónagy gyümölcsöket s fürtöket ingatott titáni koronáin, de
                        kellett is, mert a mammuthok, mastodonok, a mai elefántok ősapjai, azokkal a
                        titáni iguano­don gyikokkal, megatherium- és mylodonokkal együtt - egy-egy
                        evésre erdőket ettek s tavakat ittak rá, hogy találó hasonlattal éljünk.</p>
                    <p>De nemcsak a füevők voltak ilyen kolosszális nagyságban, hanem a husevők és
                        ragadozók is!</p>
                    <p>A mai oroszlánok és tigrisek ősapja, a barlangi oroszlán és egy smilodon
                        nevü, rettentő ragadozók voltak.</p>
                    <p>Ez utóbbinak négy iszonyu, kardnagyságu szemfoga volt, hatalmas örlő fogai
                        mellett, melyek egy-egy meggörbült háromélü tőrhöz hasonlitottak, élességük
                        és hegyességükre nézve.</p>
                    <p>Ilyen fogakkal felvehette tehát ezen 14-16 láb hosszu ragadozó a harczot,
                        magával az óriások óriásával, a mammuthtal is, mert e fogak még a
                        vaspánczélt is megbontották és szétdarabol­hatták volna.</p>
                    <p>Micsoda küzdelmek folyhattak, mikor pár ilyen hegynagyságu kolosszus egymásba
                        akadt.</p>
                    <p>A smilodon rendesen lesből, hátulról támadhatott s tán 8-10 öles szökéssel
                        vetette magát a mammuth hátára, mert ennek agyarai és iszonyu rohama előtt
                        semmiféle élőlény meg nem állt volna, - és egy-egy rántással félöles sebet
                        szakitott agyaraival a mammuth két-három láb hosszu, tömött szőrrel boritott
                        vastag bőrén és ezen állatkolosszus csakis ugy menekülhetett támadójától,
                        hogy vele együtt a legközelebbi tóba rohant - s ott aztán maga alá gyürte és
                        megfojtotta...</p>
                    <p>A mammuth és az ősszarvorru az egyedüliek az özönviz állatvilága közül,
                        melyeket termé­szetes mivoltukban, alakjuk és szinezetükben lerajzolni
                        tudunk...</p>
                    <p>Ugyanis annak a temérdek elefántcsontnak, melyet e nevezet alatt a
                        kereskedelem évenkint forgalomba hoz, alig egy negyede vagy nyolczadrésze
                        származik Afrika és Indiának elefánt­jaitól, hanem legnagyobb részben ásatag
                        mammuthagyar, a szibériai folyók, az Oby, Jenisei és Léna jeges
                        partvidékeiről, hol a tonguzok, jakutok, szamojedek és osztjákok vágják ki
                        az örök jéghegyekből és magából a homokos talajból ezeket a két mázsás,
                        tizenöt láb hosszu, s tövükön egy lábnál vastagabb, kördeden görbült
                        hatalmas agyarakat, melyek minőség és jóságra nézve vetekednek az
                        elefántcsonttal és melyeken nem ritkán még friss s épen maradt véres
                        husczafatok is látszanak.</p>
                    <p>Mikor az elefántok őse e jeges tájékon élt, valószinüleg az örök jég hona is,
                        ha nem is subtropikus-, de legalább meleg és dús vegetátióju földrész vala,
                        - tán kevéssé melegebb, minő jelenlegi mérsékelt földöveink éghajlata.</p>
                    <p>1799-ben egy Ossip Schumaschoff nevü tonguz-főnök nejével és két társával,
                        iramszarvasok­tól vont szánján elefántcsontgyüjtés czéljából a Lena felső
                        vidékére rándult, a hol ez a Jeges-tengerbe ömlik.</p>
                    <p>Ez és a mult évi rövid északi nyár szerfelett forró vala, tehát óriási hegyek
                        és torlaszok szaka­doztak le azokból az örökjéghegyekből, melyek még az
                        aënok korában születtek és állanak mai napig...</p>
                    <p>Egy ilyen hatalmas jégtorlasz átlátszó tömegébe fagyva, a tonguz-főnök
                        kimondhatatlan csudájára, egy roppant nagy fekete szőrös test sötétlett
                        óriási fehér agyarakkal... egy egész, az utolsó szőrszálig épen megmaradt
                        mammuth, a hogy a tonguzok nevezik.</p>
                    <p>A jég konserváló és fentartó ereje mindenki előtt ismeretes. A sarkvidékeken
                        egy év, vagy több évezred mulva is csak olyan frissen megmarad minden hulla
                        és szerves anyag - mintha élne - igy tehát az őselefánt is azon frissen és
                        érintetlenül megmaradt, a hogy a vizözön korában a jégbe fagyott.</p>
                    <p>Hanem a tonguz-főnök csak két hét mulva juthatott a gyönyörü 16 láb hosszu
                        agyarakhoz. Hét nyár kellett ahhoz, hogy a jégtorlasz tömege szétolvadjon és
                        az özönviz előtti korok óriása kiolvadva, egész szabadon hevert a zöldes
                        jégtáblák között a parti homokon...</p>
                    <p>Ezt ábrázolja pompás czimképünk a könyvtáblán.</p>
                    <p>A mammuth sörényes feje mellett egy hullámsodorta fenyőfatörzs feneklett meg,
                        körülte pedig téli és tarka nyári bundájukban a sarki rókák csapatja
                        ólálkodik. A sarkoknak eme örökké éhes hyénái alig várják már, hogy
                        kikezdhessék és felfalhassák a mammuthot és ugy is történt, mert mire 1806.
                        körül - a „Journal du Nord” révén ezen hallatlan esemény hire
                        Szentpétervárott és a müvelt világban elterjedt - és a szentpétervári
                        akadémia kiküldöttje, a természetbuvár Adams-Schumaschoff és tiz tonguz
                        kiséretében a helyszinére, a Lena jobb­partján lévő Tamud félszigetkére
                        érkezett, - már akkorra a rókáktól, medvéktől, javarészében fel volt falva -
                        és a jakutok is jól hozzáláttak, mert ezen ősvilági hussal tartották
                        szánvonó kutyáikat.</p>
                    <p>De azért még maradt elég!</p>
                    <p>A három és fél láb hosszu fekete hátisörényt egészen, a rőtbarna, gyapjas
                        szőrből pedig harmincz fontnál többet összegyüjtött Adams, melyből Európának
                        majdnem valamennyi muzeuma kapott egy csipetet mutatóba. A hatalmas főt
                        egészen épen találta a szemekkel és agyvelővel. Ez agyarak nélkül négy és
                        fél mázsát nyomott. A bőrnek háromnegyed részét szintén sikerült megmentenie
                        és lefejtve, 16 ember volt csak képes elszállitani.</p>
                    <p>Adams tehát e becses leletekkel, a teljes csontvázzal és - egy jókora darab
                        friss mammuth-hussal szerencsésen megérkezett Szentpétervárra, hol
                        képzelhetni, minő riadallal fogadták a tudós világ és az akadémia
                        tekintélyei, kik tudományszomjuktól késztetve - még meg is kóstolták a
                        csudás özönviz előtti pecsenyét.</p>
                    <p>E leleten kivül még 1812-ben is találtak ép mammuthot és 1771-ben pedig a
                        nagyhírü Pallas egy ősvilági orrszarvut (Rhinoceros tichorhinus) talált. Ez
                        is durva szőrrel volt fedve, hatal­mas bőrpánczélján, gyomrában pedig óriási
                        mennyiségben mindenféle növényrészeket leltek, még meglehetősen ép
                        állapotban...</p>
                    <p>Hogy csakugyan léteztek a mult századokban s léteznek jelenben is még mesés
                        nagyságu ismeretlen szörnyek ugy a tengerekben, mint a szárazon, azt
                        kétségtelenné teszik az eddig ismert adatok, melyekből biztosan csupán csak
                        azt nem lehet megállapitani, hogy a Jura-korszak rettenetes szörnyeiből
                        valók-e ezek, vagy a későbbi századok szülöttei? Annyi azonban bizonyos,
                        hogy vannak a világtengerek megmérhetlen mélységeiben gyik-, kigyó-,
                        teknősbéka- és polyp-alaku, rettenetes nagyságu szörnyek, melyek hol itt,
                        hol ott merülnek fel néhány órára vagy perczre a felszinre.</p>
                    <p>A tengerek állaga, minősége ma is ugyanaz, mint volt a Jura-korszakban, igy
                        tehát a lehető­sége sincs kizárva annak, hogy azokban a mérhetetlen
                        mélységekben ne élhessenek még egye­sek a krokodil-alaku s gigantikus
                        nagyságu Ichtyosaurusból, melynek sugaras, napraforgó­alaku szemei ép azt
                        mutatják, hogy ez állat azoknak a mélységeknek volt lakója, hol a viz nagy
                        nyomását más élő nem birná kiállani; vagy a Plesiosaurusból, melynek óriási
                        uszonyos gyiktestéből hosszu, karcsu hattyunyak emelkedett ki rettenetes
                        fogakkal fegyverzett kigyó­fővel.</p>
                    <p>„Augusztus végén 1746-ban, irja a bergeni levéltárban levő naplójában Ferry
                        kapitány - csendes, napfényes időben horgonyt akartam vetni 10-12
                        mértföldnyire a kikötőtől, midőn egyszerre iszonyu forrongás és
                        sisterékelést hallva, a tenger erősen hullámzani kezdett és egy feketeszinü
                        rengeteg nagyságu krokodilalaku test emelkedett ki a habokból,
                        tányérnagyságu szemekkel; iszonyu fejét magasra emelve, kigyószerü
                        mozgással, de roppant sebességgel uszott s majdnem emberderék vastagságu
                        páros vizoszlopot lövellt a magasba. Embereim annyira megrémültek, miszerint
                        azon parancsomnak, hogy közelebb láthassam a szörnyet, a hajót arra
                        irányitsák, nem engedelmeskedtek, hanem sebesen a kikötő felé
                        menekültünk”.</p>
                    <p>Még érdekesebb Maclean lelkész leirása, ki, midőn 1808-ban nagyobb csónakon a
                        Hebrida-szigetek körül a tengerre rándult, mintegy fél mértföldnyire a
                        száraztól, a sik tengeren, egy feketés, sziklához hasonló tárgyat pillantott
                        meg. Még reá sem ért jobban megnézni, midőn lassan mozogni kezdett, majd
                        alábukott s erős hullámzásba hozta a habokat maga körül. „Rosszat sejtve,
                        embereim a partok felé kezdtek evezni, midőn egyszerre erős habzás és
                        hullámzás között, velünk egy irányban s nem is nagyon messze, ujra felbukott
                        s felénk kezdett tartani. Mindnyájunk ajkáról a rémület kiáltása harsant fel
                        s még én is evezőhöz kapva, minden erőnkből, nyilként repültünk a száraz
                        felé. Szerencsére a hullámtorlat is a partok felé hajtotta csónakunkat, de
                        egyedüli megmentőnk mégis csak a csekély viz, zátonyos öböl volt, mert a
                        sebesen felénk sikamló szörny, mialatt mi a sziklákra kapaszkodtunk, a
                        sekély vizben megfeneklett; itt láttuk egészen a maga rettenetességében:
                        hosszu, hajlongó hattyunyakán, rettenetes fogakkal fegyverzett kigyófeje,
                        iszonyuan merev szemei voltak. Rengeteg teste, mely elől széles vastag volt,
                        hátrafelé mindinkább vékonyodott s erős, nagy pikkelyekkel volt fedve.
                        Széles, nagy uszonyaira támaszkodva ágaskodott s farkával egész
                        hullámhegyeket zuditva ránk, melyek majd lesodortak a szikláról, rugta magát
                        vissza a mély vizbe, mely még sokáig hullámzott, örvénylett utána; testének
                        hossza jóval több volt 60 lábnál.”</p>
                    <p>A fentiek - és a még meglevő adatok szerint e két szörny nem lehet más, mint
                        a Jura-korszaknak két kolosszális szörnye: a Plesio- és az Ichtyosaurus és
                        ez annál is hihetőbb, mert, ha a mult század végén, sőt e század elején is
                        még voltak - sőt Hochstädter állitása szerint, még ma is vannak, Uj-Seeland
                        bensejében az ősvilági Moáknak - ez óriási madaraknak élő ivadékai, daczára
                        annak, hogy a föld felülete, állaga, hőmérséke, növényzete óriásit változott
                        a letünt korszakok óta, akkor a tengerekben még inkább létezhetnek, annyival
                        is inkább, mert ez ma is csak ugyanaz, mint volt a földalakulás korszakaiban
                        és a kétéletüek háromszor-négyszer annyi ideig élnek, mint a melegvérü vagy
                        szárazföldi állatok.</p>
                    <p>Azután, ki ellenőrizheti a világtengerek végtelen felületét, vagy ezeknek
                        azon mélységeit, hová a világosságnak még csak egy paránya se hat le, hol a
                        földnek még őseredeti gránit gerinczei emelik ama roppant viztömeget,
                        melynek iszonyu sulyát, nyomását más élőlény szervezete nem birná el, mint
                        csak az ilyen kolosszusoké: vagy ki pillanthat bele azon ezer és ezer
                        mértföldekre nyuló tengeralatti fukusz- és algaerdők összefonódott
                        szövevényeibe, a tengeralatti völgyek és barlangok száz-, meg ezeröles
                        mélységeibe, hol egy ismeretlen világnak nem is sejtett, csudás alaku lényei
                        élnek, melyek csak néha, véletlenül, tán egy szá­zadban egyszer-kétszer
                        kerülnek napvilágra valami véletlen által üzetve, miután szervezetük csakis
                        e rejtett mélységek, nagy viznyomásához lévén teremtve!</p>
                    <p>Ezen óriási barlangok és alga erdőségekben, melyeknek egy-egy fája 200-300
                        láb magas, s szélessége is ugyanennyire terjed, élnek azon leirhatlan
                        nagyságu polypok is, melyeket a sokat emlegetett s a mesék világába sorozott
                        tengeri kigyókkal együtt a modern tudományok Catói szintén tagadnak, csak
                        azért, mert ezeket nem lehet spiritusba tenni s a muzeumok szekrényeibe
                        állitani vagy minden disputához a tenger fenekéről előhalászni!!</p>
                    <p>Pontoppidán norvég püspök szerint egész kis szigethez hasonlit, mikor egy
                        ilyen polypóriás, vagy mint ő nevezi: Krák a tengerből felmerül. Óriási
                        teste, iszonyu karjai, melyek nagyob­bak, vastagabbak, mint a legnagyobb
                        hajó árboczai, tele vannak bonyolulva, tele vannak ragadva hinárral,
                        algával, majd hosszan a vizen nyulnak el, majd pedig a levegőben
                        csava­rodnak, tekeregnek, mint a széltől és vihartól ide-oda hajladozó
                        fenyő-óriások s mikor pedig ujra lemerül a fenékre, az óriási test után
                        támadó örvény, akár csak a Malström-örvénye, még fél és negyed
                        mértföldnyiről is forgatagába sodorja a hajókat; megtörténik néha az is,
                        hogy egy-egy ilyen felbukkanó szörnyeteg magába a hajóba kapaszkodik bele
                        iszonyu karjaival s ezt azután, hacsak nem valami nagy hadi- vagy
                        kereskedőhajó, menthetetlenül magával huzza emberestől, mindenestől a
                        mélybe.</p>
                    <p>E leiráshoz kétség nem férhet, a mennyiben nem egyszer találtak a
                        czethalászok a Cachelot­nak (Physeter macrocephalos) torkában a garatnál
                        megakadva egy-egy polypkar-részletet, mely 25-27 láb hosszu s oly vastag
                        volt, mint a legvastagabb árboczfa, melyet a Cachelot, lehet, erős küzdelem
                        után, haraphatott le. Valamint az is tagadhatatlan, hogyha a tengerek
                        czethal nagyságu kolosszusokat produkálnak, ép ugy produkálhatnak ezeknél
                        jóval nagyobba­kat is.</p>
                    <p>Si-Maloban a Szent-Tamás kápolnájában van egy fogadalmi kép, mely hajmeresztő
                        jelenetet ábrázol éppen a fentiekről s melyet hálából a megmenekült hajó
                        kapitánya festetett. Ugyanis az angolai partvidékről éppen a sik tengerre
                        akart egy hajó indulni, midőn egyszerre erős hullámverés között, egy iszonyu
                        test s még iszonyubb karok emelkedtek ki a hullámokból s kapaszkodtak a hajó
                        árboczai, kötelei és tatjába oly erővel, hogy a nagy hajó kezdett
                        fél­oldalra dőlni s még néhány percz mindenestől a mélybe sülyed!</p>
                    <p>Szerencsére a két hajóács a fedélzeten dolgozott s ezek éles szekerczéikkel,
                        hatalmas vágáso­kat mértek a rettenetes karokra s kettőt le is vágtak, midőn
                        rettenetes rázkódás és recsegés közt, a hajó ujra egyensulyba billent, mert
                        egész tatja leszakadt s a rettenetes állattal a mélybe sülyedt, magát a
                        hajót pedig, szerencsére, egy hullám messze a tengerre lóditotta ki abból az
                        örvényből, melyet az óriási állat elsülyedése okozott.</p>
                    <p>Egy másik eset a legutolsó angol és franczia tengeri ütközet után történt.
                        Itt az angolok a „Ville de Paris” nagy és öt más kisebb hajót foglaltak el a
                        francziáktól s ezek közül kettő angolokkal volt megrakva, nehogy a fogoly
                        francziák valami összeesküvést forraljanak. Ezen hat hajó, mintegy 2000 ölre
                        horgonyzott az angol flottától, midőn éjszaka egyszerre - noha a tengertükör
                        csendes volt és sehol nyoma sem volt e helyen a szikláknak - a „Ville de
                        Paris” a legsürgősebb vészlövéseket tette és vésztüzeket gyujtott. Öt nagy
                        hajó indult gyorsan segélyre, de mire odaértek a hat hajó nyomtalanul eltünt
                        és azon a helyen annyira örvénylett a tenger, hogy két angol hadihajót
                        egymáshoz csaptak a hullámok. Hat embert halásztak ki csupán a habokból, a
                        többi 1800 ember odaveszett és ezek beszélték, hogy a „Ville de Paris” a
                        sötétben egyszerre csak ismeretien okból sülyedni kezdett s a levegőt fojtó
                        pézsmaszag töltötte be s midőn a nagy hajó elsülyedt, egy iszonyu örvény
                        mind az öt kisebbet magába temette egymásután.</p>
                    <p>Semmi kétség, hogy a nagy hajót szintén egy polypóriás ránthatta a mélybe,
                        erre mutat a fojtó pézsmaszag és az, hogy az éj csendes volt, egy szellő sem
                        fodrozta a hullámokat, sziklának pedig a tenger e vidékén hire sincs.</p>
                    <p>Nemcsak a tengerek, hanem a tropikus vidékek végtelen mocsarai is,
                        mélységeket rejteget, még sok ily ismeretlen állatot rejtegetnek, melyekről
                        a tudománynak még fogalma sincs s talán nem is lesz, mert emberre-állatra
                        megközelithetlenek feneketlen mélységük, halálthozó kigőzölgéseik által.</p>
                    <p>Különösen a Rio-Negro, az Amazon mente és a Texas keleti részében a
                        Rio-Cilorado képez végtelen, ezen és ezer mértföldekre nyuló, erdős nádas
                        mocsarakat.</p>
                    <p>E mocsarak valóságos Eldorádói a kigyók, krokodilok és a hüllők minden
                        fajtájának. Óriási nagyságra nőnek itt ezen, talán még eredeti őstermelő
                        erejét megtartott mocsárban s az a néhány merész vadász, gaucho és
                        benszülött indián, kik ismerve a vészteljes utat s ezer halál­veszély
                        között, keresztül hatolnak, a Rio-Colorado mocsárvidékén, majdnem hihetetlen
                        dolgokat beszélnek el azon szörnyekről, melyek itt tanyáznak. Ez ismeretlen
                        szörnyek egyike, melyet ők Carvanasnak neveznek, szintén nem lehet más, mint
                        egy-egy példánya az ősvilág teknősbékájának, mely nagyság, erő, vérszomj
                        tekintetében felülmulja a kajmánokat és krokodilokat, s méltó vetélytársa az
                        ősvilág Chlydrájának és Chroteriumának, ezen elefánt­nagyságu békának, mely
                        nyolcz-tiz ölet szökött egyszerre, s iszonyu szájában hüvelyknél nagyobb
                        fogakat viselt.</p>
                    <p>Egy texasi prémvadász beszélte el a következőket Gardner botanikusnak erről a
                        tudomány előtt még ismeretlen szörnyről, melyet különben Marryat kapitány is
                        megemlit nagy müvé­ben.</p>
                    <p>„Texas keleti részén mérhetlen mocsarakat képez a Rio-Coloradó, melyek bár
                        messziről zöld réteknek látszanak, nem egyebek feneketlen iszaptavaknál,
                        melyekben a vigyázatlan lovas és ló pár pillanat alatt nyomtalanul elmerül,
                        s még kik az egyes utakat ismerik is, halálveszély közt hatolhatnak csak
                        rajtok keresztül, mert a szeder- és egyéb cserjék szinte folyton mozog­nak a
                        sok kigyó és egyéb mérges hüllő csuszás-mászásától.</p>
                    <p>Mindenfelől a halál leselkedik az utasra, s ha kikerüli a vizikigyók, a
                        fekete és tüzvörösfejü Longó- és Lándzsa-kigyók méregfogait, alig kerülheti
                        ki az alligátorok farkát, mely iszonyu csapással a mocsárba vágja, vagy, ha
                        lova egy hibás lépést tesz, a másik pillanatban már elveszett, mert
                        borzadozó sörény, rémülettel villogó szemekkel s borzalmas halálnyerités
                        között, érzi magát lovával a mélybe rántani egy ellenálhatatlan erő által, s
                        még egy bugyborék se jő fel utána.</p>
                    <p>Ez a Carvanas, melynek irtózatos fogai összemorzsolják odalent. Egyetlen
                        példányát látták eddig csak, mikor e lagunák egyike kiszáradt. Ez egy óriási
                        teknősbéka, 12 láb hosszu, hat láb széles teknővel, olyan fej és farkkal,
                        mint egy krokodilé, s egészen az iszapba rejtőzve, örökké tátott torokkal
                        lesi áldozatát és megragad, összemorzsol mindent, mit elér, s a mi él és
                        mozog.</p>
                    <p>Egy amerikai tiszt vesztette el ily módon társát, ki lovastól az iszapba
                        esve, rémes halál­sikoltás közt rántatott alá a mélységbe s ez azután egy
                        farmer rokonával elhatározta, hogy boszut áll társáért s a szörnyet minden
                        áron hatalmába ejti.</p>
                    <p>Egy kisebb hajónak vashorgonyára csalétkül egy bárányt erősitve, ezt negyven
                        láb hosszu vaslánczra kötötték, azután beledobva a hig iszaptóba a lánczot
                        többszörösen egy vastag jávorfa körül tekerték. A kiállitott őr - egy néger
                        - már nem sokára jelentette, hogy a Carvanas a csalétket elnyelte, mert az
                        egész fa inog, recseg az erős rángatásoktól, de minthogy már este volt, a
                        szörny partravonását reggelre halasztották.</p>
                    <p>Másnap már hajnalban oda siettek. Az erős fa csikorgott, hajlongott az
                        iszonyu rángatásoktól. Két erős lovat kötöttek a lánczhoz. A hangos nógatás,
                        s ostorcsapásoktól a lovak teljes erejükből nekirugaszkodtak, de alig léptek
                        egyet-kettőt, egy láthatatlan erő mindjárt vissza­rántotta őket, sőt attól
                        lehetett tartani, hogy a két lovat is a mocsárba rántja. Ekkor a két lóhoz
                        még két hatalmas ökröt fogtak s igy sikerült - de csak teljes
                        erőfeszitéssel, lassan-lassan mindig feljebb huzni a csapkodó, rángatódzó
                        szörnyet. Már felmerült a pánczélos hát egy része, s ki-ki villant a
                        csapkodó óriási pánczélos fark, s a rettenetes fogakkal fegyverzett felső
                        állkapocs eleje, midőn egy erős csappanás hallatszott, a nekirugaszkodott
                        állatok egymásra estek, s a vashorgony erősen összevissza görbülve a
                        szárazon hevert; egyik ága le volt törve, a másikon pedig egy darab
                        kiszakitott véres állkapocscsonttöredék és hus lógott. A tó felülete pedig
                        erősen örvénylett, mert a Carvanas gyorsan merült alá a mindent elnyelő mély
                        iszap védő fenekére.”</p>
                    <p> </p>
                </div>
                <div type="chapter">
                    <head>
                        A fönix-madár.
                    </head>
                    <p>A tropikus vidékek legbujábbja, leggazdagabbja, Uj-Guineának csudás bujaságu
                        őserdő-részlete tárul elibénk pompás növényzetével.</p>
                    <p>Karcsu, tömött levélbokrétáju pandanus emelkedik az ágbogas, sárga virágu,
                        paránylevelű mimosa mellett, összeölelkezve a vad narancs fehér virágu,
                        apró, aranysárga gyömölcsü ágaival; széleslevelü Caladiumok inganak a finom
                        csipkézetü páfrány- és Adiantuhm-bokrok mellett, mig kigyóként nyulnak
                        közéjük a Protea tömött levelü galyai a Cicasok és Chamaerops hasgatott
                        levélzetével s ezen pompás növényzet zöldjét csodaszépen tarkitják és emelik
                        az őserdők fejedelmei és ékszerei: az Orchiedák violaszinü és biborpiros
                        virágai s közöttük liánok, folyondárok kusznak, csüngnek le az ágakról.</p>
                    <p>A fejedelmi virágokon, hogy a hatás annál szebb, annál igézőbb legyen -
                        bársonyfekete és aranyzöldben csillogó szárnyu, Páris- és Priamus-lepkék
                        himbálódznak az aranyló azurkék szárnyu Anaxibia s fehér-barna Agelia
                        lepkékkel, mig a galyakon majd a törpe narancsot csipdesve, majd tollazatuk
                        drágakő ragyogását villogtatva, csudás tolldiszük tündéri
                        alakza­tos­ságában, ragyogón, szint játszva, mint a mesebeli fönixek, a
                        paradicsom-madarak majdnem minden faja ki van állitva - egy óriási
                        üvegszekrényben - igazán pompás gruppirozásban - a volt ornithologiai
                        kiállitás helyiségében.</p>
                    <p>Ritka alkalom, hogy a madarak e legritkábbjait ily sok faj, ily jellegzetes
                        szituácziókban s pompás környezetben láthassa a közönség, mert ezek
                        megszerzése ma sem sokkal könnyebb, mint a régmult századokban, mikor a
                        paradicsom-madarakat még a mesék fönix-madarának tartották, s azt hitték
                        róluk, hogy e pompás, ragyogó tollazatu madarak egyedül csakis a nap­ból
                        származhatnak, földre sohasem szállnak, mert lábaik nincsenek, hanem örökké
                        a nap­fényes azurban lebegve, harmattal és aetherrel táplálkoznak, s a nő
                        tojását a him hátára rakva, ennek hátán ülve költi ki, és ha nyugodni
                        akarnak, ugy hosszu, bekunkorodott farktollaiknál fogva akasztják magukat a
                        faágakra.</p>
                    <p>Ezen regék sokáig fentartották magukat, annyival is inkább, mert a Chinán és
                        Indián keresztül Európába importált bőrök mind lábak nélkül jutottak
                        hozzánk, s maguk is a vásárra hozó pápuák és malayok Manucodiatának, azaz
                        Isten madarainak nevezték őket és mert Uj-Guineát egészségtelen éghajlata,
                        lakosainak, a pápuáknak kegyetlen, vérszomjas természete miatt az utazók át
                        nem kutathatták. És valóban látva e madarak leirhatatlan szép, csillogó
                        tollazatát, ennek csudás, a többi madarakétól eltérő alakját, alig is
                        lehetett elhinni, hogy ezek szintén csak ugy tojásból származhassanak, mint
                        a többi madárfajok.</p>
                    <p>A mi megszerzésüket még ma is oly nehézzé és fáradságossá teszi, az az, hogy
                        Uj-Guinea szigetvilágával együtt még ma is csak oly czivilizálatlan, vad és
                        érintetlen, mint volt Pizafetta, Magelhäens kisérőjének idejében, ki
                        1522-ben hozta az első paradicsommadár-bőröket Sevillába. Ezek a bőrök,
                        minthogy róluk a lábak teljesen hiányoztak, végnélküli csudálkozást
                        gerjesztettek a tudós világban Európa-szerte s a fönix-madár csudás regéje -
                        ezzel uj tápot nyerve, ujból felelevenedett s a legcsudálatosabb s
                        kalandosabb feltevések keltek a fönixről szárnyra. Minden kétséget kizárólag
                        ez a madár volt az ős egyptomiak fönixe, nem pedig az aranyfáczán, mint
                        Cuvier állitja, s maga Pizafetta is a „Nap madarának” nevezte, s ezen
                        el­nevezés 1598-ig meg is maradt. Később Juan van Linschoten hollandi
                        természettudós - azon feltevésben, hogy csakis a volt Paradicsom-kert
                        maradékai lehetnek e hasonlithatlan szépségü szárnyasok, ezeket
                        „Aves-paradisae”-knek nevezte, mely elnevezést 1760-ban még a nagy Linné is
                        megtartotta, ki a lábnélküli bőrök után „Paradisea apoda” (lábnélküli) név
                        alatt illesztette be őket osztályozásába, még csupán két fajukat
                        ismerve.</p>
                    <p>E század elejéig semmi hiteles adattal nem birt a tudomány a
                        paradicsommadarak élet­mód­járól, a mikor Lesson franczia tudós, utána pedig
                        Wallace, Bennet, majd Meyer, Rosenberg, végre hosszu, fáradtságos veszélyes
                        észleletek után - a regék homályába számüzve a fenti sok képtelenséget -
                        teljes és megbizható adatokat gyüjtöttek, melyeket a hozzánk élve kerülő
                        paradicsommadarak viselkedése és életmódja is megerősitett.</p>
                    <p>Ez röviden eme csudaszép madarak története, melyeknek pompás tollazata
                        nemcsak a Kelet, az indiai Maharadzsák, a tündérszép török- és mór szultánák
                        turbánjának keresett, sőt nélkü­lözhetetlen diszét képezte ősidőktől fogva,
                        hanem a khinai császárok, s a mongol-fejedelmek disz-fövegének is
                        elengedhetetlen éke volt a Kiói madár tollazata. Igy ősidőktől fogva
                        keres­ték és drágán fizették e czikket nemcsak a keleti fejedelmek és a nagy
                        urak, hanem Európa divatáru piaczainak vevői is és volt eset, hogy egy bőrt,
                        kivált a ritkább s még ismeretlen fajokét, 35-40 font sterlingben (400-450
                        frt) is fizették a 30-50-es években a londoni piaczon.</p>
                    <p>Ezen nagy kereslet már ősidőktől fogva a madarak szorgalmas vadászatára
                        ösztönözte a pápuákat s a bőröket rendesen a Ternate, Mangkaszszar és keleti
                        Seramba jövő malay-keres­kedők vásárolták össze s vitték Singaporéba, honnan
                        Chinába és Európába kerültek. A leg­szebb bőrök az északi partvidék
                        beltartományaiból Gilbikvai környékéről kerülnek. A tidurei szultán, ki a
                        Németalföld fenhatósága alatt álló tartományokon uralkodik, évente népeitől
                        adó fejében nagyszámu bőröket kap, miknek ott átlag értéke helyben 1-3 frt a
                        minőség szerint. A hollandiak már 1535-40-ben élénk cserekereskedést üztek a
                        paradicsommadár-bőrökkel s egyéb disztollakkal. Igy tehát joggal vádolhatni
                        a hollandiakat azért, hogy csak ily későn jutott a tudomány e madarak
                        ismeretéhez, mert nekik módjukban állott volna, a természet és életmód után
                        kutatni, de nem tették, hanem csupán a pénzre és nyereségre gondoltak. A
                        hollandok és India révén lett később szintén a londoni piacz kereskedőpontja
                        e bőröknek, honnan aztán Európa minden részébe eljutottak.</p>
                    <p>A paradicsommadarak egyedüli és kizárólagos hazája csak Uj-Guinea és
                        szigetvilága: Aru, Waigiru, Mysol és Salavati szigetek.</p>
                    <p>Természetesen ezeknek belső-, hegyvidékének óriási erdőségei az európaiakra
                        nézve még ma is majdnem hozzájárulhatlanok, pedig itt tenyészik, itt virul
                        az a csudaszép, a tropikus égövek minden szindús pompájában ragyogó növény-
                        és madárvilág, melyeknek alak- és szinpompája még a legélénkebb fantázia
                        merész szárnyalásait is messze felülmulja.</p>
                    <p>Csak itt, ez a mondhatni szűk körre szoritott szigetvilág, az ő egészen
                        függélyesen reá tüző izzó napsugaraival képes ezeket a pompás tollazatu
                        teremtményeket produkálni, más vidék erre nem alkalmas az egész földtekén!
                        Miért? Ez a természet örök titka fog maradni. „Tán itt van a föld minden
                        őstermékenyitő és létrehozó erejének magva elrejtve - mondta Tyndall - mert
                        lehetetlen máskép ezen pompából, ragyogásból és szépségből álló
                        teremtményeket létre­hozni.”</p>
                    <p>És a természet minden barátja - de sőt még a laikus is - osztja Tyndall ezen
                        elragadtatott felkiáltását, midőn eléje tárul a madárkiállitás
                        paradicsommadár-csoportja, mely nemcsak a szorosan vett paradicsommadarakat
                        magukat, de ezek fajrokonait is egyesiti, minők fény­varjakból a Mansimene
                        (Vhalybeus paradiseus) melynek bársonyfekete tollazata be van lehellve
                        aranynyal, ezüsttel, mely a szivárvány minden szinében ragyog és világol; a
                        paradi­csomszarkákból (Astrapiae) a Pompás Astrapiát (Astrapia nigra),
                        melynek a bársonyselymes meleg, lágy feketeszinén - amint a világosság reá
                        esik, az aranyló violaszin minden érczes ragyogásai változik és játszik. E
                        büszke szépségü madár füle mellett kétfelül kékes fémfényü tolldiszt, torkán
                        érczes fényü, s izzó parázs hyaczint szinével szegett, irizáló fémfényü
                        gallért visel, s hosszu farka is játszik a legpompásabb oxydált aczél
                        kékfémfényü szineiben. Ragyo­gón szép paradicsom-banka (Epimachus albus),
                        melynek az Astrapiához hasonló főszinétől meglepően elütnek oldalain a
                        hullámos fonálvégü fehér, árvalányhajszerü tollcsomók, s végre a Büszke
                        paradicsom-banka (Epimachus magnus), ez a fejedelme a diszmadaraknak, mely
                        hosszu farkával érczfémfényü fekete szinével, s hátán, oldalain kagylósan
                        felgörbült, végein a zöld minden aranyos árnyéklatában csillogó
                        disztollazatával a szemet kápráztatja.</p>
                    <p>Lehetetlen egyenkint mind leirni a csoportozat példányait, mely az eddig
                        ismert 20-22 fajból szép számmal mutat be a valódi paradicsommadarakból is,
                        igy röviden csak a „Büszke Édenczet” (Paradisea apoda) az ehhez hasonló, de
                        kisebb „Papua-Édenczet” (Par. papuana) hullámos, aranyszinü s az árvalányhoz
                        hasonló, de lengébb, hullámosabb oldaltoll csomóival, smaragdszin torkával;
                        a Vörös Édenczet (Uranornis rubra) vörös oldaltollaival smaragdzöld fejével
                        és torkával; a pacsirta nagy, „Király Édenczkét” (Lophorina regia),
                        smaragzöld, legye­ző­szerüen álló oldaltollaival, s az atlasz ragyogásával
                        biró skarlátvörös szinével s hosszan, kecsesen kihajló, zöld zászlós
                        farktollaival mutatjuk be. E legutóbb emlitett madárka oly csudaszép, hogy
                        szépsége még a malayokat is annyira elragadta, hogy ama bűverőt
                        tulaj­donitják neki, hogy oldaltollait maguknál hordva, ez sérthetetlenné
                        teszi őket a harczban, mivel szerintük egyenesen az égből származik. Végre
                        még csak a bársonyfekete „Aranyló-Édenczet” (Parotia sexpennis), ragyogó
                        mell- és homloktollaival, valamint a füle mögül elálló és felmereszthető
                        hosszu oldaltollaival, és a „Fekete-Édenczet” (Paradisea superba)
                        szivár­ványos, érczes zománczu, lyra alaku, szintén felmereszthető mell- és
                        tarkó gallérjával, mint a legszebbeket emlitjük fel.</p>
                    <p>Mint emlitettük, Uj-Guineának s szigetvilágának sürü, a napsugarat elzáró
                        végtelen tropikus erdeiben élnek e pompás madarak és a különféle fák
                        gyümölcseivel s rovarokkal táplálkozva ép ugy, mint ritka, de ragyogóan szép
                        rokonaik a szivárványszinü Schlegelia Vilsoni és a Xanthomelas eureus. A
                        társaságot nagyon szeretik, ugy, hogy némelykor 30-40 is van egy csomóban,
                        nők, fiatal himek; teljesen kifejlődött him alig van kettő-három egy ilyen
                        csapatban.</p>
                    <p>Különben is természetük és viselkedésük hasonlit a varjufélékhez, miután
                        mintegy átmenetet képeznek a sárgarigó és varjufélék között, s nagyságuk
                        különböző, vannak varju- és pacsirta-nagyok s ezek között is kisebb,
                        nagyobbak.</p>
                    <p>Májusban ébred fel a himekben a párzási ösztön. Ilyenkor a szigetek harsognak
                        éles hang­juktól, s a himek násztánczukat járják, azaz oldalaikon
                        disztollazatukat - mely egy élénken működő mozgideggel ellátott kinövésben
                        fészkel, kiterjesztik, szárnyaikat leeresztve reszket­tetik, szóval
                        tollazatuk minden pompáját kitüntetik, s a fel-lemeresztés által
                        ragyogtatják. Legélénkebb a párzó kedv a reggeli órákban, mikor egy magas
                        kiválasztott fának kinyuló száraz ágára több him telepedik, s ott
                        szálldogálnak, bókolnak, ragyogtatva minden fényét, pompáját disztollaiknak
                        a nők előtt. A földre kivételes ritkán, csak elkerülhetetlenül szállnak,
                        mivel tollaikra szerfelett hiuk, kényesek, s a legkisebb szennyet,
                        rendetlenséget rajta nem türik. Nincs elragadóbb látvány, mint e pompás
                        madarakat repülve látni. Aranyszin oldal­tollazatuk kecsesen hullámzik,
                        fénylik, ragyog a reggeli napsugárban s ugy tetszik, mintha ezen aranyló
                        csomók ringatva usztatnák, vinnék a levegőben annál is inkább, mert repülése
                        méltóságosan szép hullámos.</p>
                    <p>Vadászatuknak majdnem egyedüli neme, hogy a papuák meglesik őket hova
                        telepednek le éjjeli nyugalomra, akkor még napszállat előtt egy-egy papua
                        tompahegyü nyilakkal, hogy a bőr át ne lyukadjon s be ne piszkuljon a
                        vértől, felfegyverkezve, arra a fára mászik és szor­gosan elrejti, álczázza
                        magát lombozattal, ágakkal s türelmesen vár napkeltéig; s mikor ébredezni
                        kezdenek, akkor egyenként lelövöldözi őket. Fogják őket még hurkokkal,
                        melyeket egy-egy kedvencz gyümölcsükkel megrakott fára (Theakfa) aggatnak,
                        vagy a kenyérfa gyü­mölcséből készitett enyvvel egy hosszu rotang vagy
                        bambusszálat kennek be, s az ébredés előtt gyorsan és ügyesen egyiket a
                        másik után érintik és kapkodják le vele.</p>
                    <p>A bőrök kikészitése szintén érdekesen megy végbe, s majdnem épen oly módon,
                        mint azt századokkal ezelőtt őseik gyakorolták. A háton és hason egy
                        rézsutos vágást téve, lehuzzák e madár amugy is erős vastag bőrét, azután
                        lábait a has hátsó bőrrészével levágják (innen nevezték el „apodá”-nak azaz
                        lábnélkülinek, s eredt ezen hit) s kiszakitva nagy evezőtollait a
                        szárnyakból, egy gömbölyü fácskára huzzák rá a bőrt ugy, hogy ennek vége
                        egy-két hüvelyk­nyire a csőrből kiáll, hogy hozzáköthessék; előzőleg azonban
                        forró hamuval lesz a bőr zsiros belseje bekenve, hogy moly és élősdiek meg
                        ne támadják s azután vagy a forró homokban, de leginkább a füstön lesz
                        kiszáritva, minek végeztével a bőr kész.</p>
                    <p>Ez röviden a paradicsommadarak története, s hálátlanok volnánk, ha végül
                        elismeréssel nem adóznánk Madarász Gyula dr. muzeumőrnek, ki e pompás
                        csoportozatot őserdőrészletével, s a madarak kecses, természethű állásával,
                        - a tollazat zománczos ragyogását egész teljében érvényre juttatva, annyi
                        művészet, genialitás és széleskörü tanulmánynyal megalkotta. Tömni
                        megtanulhat bárki is - s van Magyarországban elég sok jó tömő, de ezen
                        megcsonkitott, összeszáradt, ügyetlenül lefejtett bőröket - a mily
                        állapotban a madarak bőrei hozzánk kerülnek - ilyen pompásan, természethű
                        szituácziókban annyi kecs- és jellegzetességgel kikésziteni, ehhez már
                        művészet, ügyszeretet s az ügyesség legmagasabb foka szükséges. Igaz, hogy
                        akad közöttük egy pár hiányos, rosszul sikerült alaku is, de erről Madarász
                        ur nem tehet! Csuda, hogy még ennyire is tudta ezeket preparálni.</p>
                    <p>Hogy mennyire emeli az ilyen csoportositás a jellegző, buja szépségü tropikus
                        növényzettel és szindus pillangóival a madarak ragyogó szineit, azt csak az
                        tudja megitélni, ki e pompás szárnyasokat a kopasz szekrényekben, merev,
                        életnélküli állásaikban is látta. Madarász ur e mesterműve impulzus lehetne
                        arra, hogy muzeumunk ritkább, szindusabb szárnyasait szintén ilyen jellemző
                        környezet, természetük és életmódjuk jellemző momentumai és szituáczióiban
                        kellene csoportositani. Igy a közönség is örömestebb látogatná a
                        muzeumot.</p>
                    <p> </p>
                </div>
                <div type="chapter">
                    <head>
                     Augusztusi vadászképek.
                    </head>
                    <p>Ott bandukoltam az erdő... és bozót között össze-vissza, - midőn egyszerre
                        azon veszem magamat észre, hogy bizony nagy hasznát venném valami mappának
                        vagy kompassznak - de még nagyobbat egy olyan embernek, aki innen kivezetne
                        - mert eltévedtem.</p>
                    <p>Össze-vissza dőlt, korhadó faóriások, repkény- és szalagfüggönyök mindenfelé;
                        ha egyiken keresztültörtettem, ott volt a másik; tüske, bozót - úttalan
                        utak... a végtelen erdő örök árnyéku közepén, hová a napfényből csak annyi
                        jut, a mennyit egy-egy csillogó rovarka képes aranyos visszfényt verő
                        szárnyacskáin belopni ebbe az örökzöld homályba...</p>
                    <p>Leültem egy mohval fedett, évtizedek óta korhadó faóriásra, ami békés tanyája
                        volt a rovar­nemzetség mindenféle fajtájának... Egymás hátán donogtak,
                        zümmögtek és rastogtatták, furták a rohát hosszucsápu czinczérek s darazsak,
                        vékony dereku hangyák futkostak nagy sebbel-lobbal elő az oduból.
                        Körülnéztek, ágaskodtak - mint késedelmes férjeiket ebéddel váró gondos házi
                        asszonyok - s azután megint frissen beszaladoztak... hogy a leves ki ne
                        fusson - a rántás oda ne égjen.</p>
                    <p>Egyik nagy lyukból - mintha egy darab nemes opál pattant volna oda, gyönyörü
                        aranyvörösbe szivárványzó smaragdzöld ragyogás csillogott-villogott elő.</p>
                    <p>Ah, ezt a szép bábrabló ékényt nem hagyjuk itt s mikor bemenekült előlem az
                        odu pincze-sötéten ásitó üregébe... utána csusztam én is... Már a harmadik
                        szál viaszgyufácskát gyujto­gattam, midőn a faüreg végében egy csomó
                        papirvékony hársfakérget találtam, melyek, mint a régi papiruszok,
                        tekercsekbe voltak göngyölgetve.</p>
                    <p>Kibontva - szemem, szám elállt a csodálattól. Mindjárt a legelső lapon
                        erőteljes vonásokkal, lapidáris betükkel e czim állt: „Emlékirataim” és a
                        rövid előszóban az iró elmondja, hogy ő az a bizonyos borz... kit jól épült
                        várából az emberi gonoszság kiüldözött - és miután bizonyos ármányos
                        csapdák, éjjeli lesek és kiásási merényletek miatt meghasonlott még saját
                        faja és az egész állatvilággal is - magába vonulva, bölcselővé, szemlélődővé
                        és igy természetesen iróvá is lett... s naplót vezetve mindenről, mit
                        látott, tapasztalt az állatvilágban, ime átadja az utókornak - ha ugyan
                        valaki ráakad. Megjegyzi azonban, hogy nem szeret idegen páva­tollakkal
                        ékeskedni - és megfigyeléseinek egy részét, egy szintén megszürt,
                        megülepedett világnézlettel és kritikai érrel biró, nyugalomba vonult
                        rókakomája irta, kinek bölcsesége nagyobb... ide valami bölcs neve lehetett
                        irva, de kivakarták...</p>
                    <p>Ez csakugyan pompás lelet... ime, a véletlen hogy meglepett! Forgatám,
                        forgatám a kéreg­lapokat: „Január: Zugó szélvihar... tétlen élet - zárdai -
                        magány... őszülni kezdek...” stb. Ez, ez nem való augusztusra!... február...
                        Kósza, fagyos napsugár... hideg, csalékony, akár csak az emberek szive stb.
                        Ez se illik augusztusra!</p>
                    <p>Márczius, április, május...</p>
                    <p>„E három hó a rügyfakadás és szerelem korszaka! Nevetlek hideg, fagyos
                        érzéseimmel, hiuság vására: szerelem; nevetlek benneteket holdsugárra
                        üvöltöző, napsugárra czinczogó inczifinczi madársereg... nevetlek bölcs róka
                        koma... ki bölcseségedet sutba vágva, hallom, mint üvöltözöd a csendes
                        éjszakákon szerelmi nótádat! Vén szamár! Nem veszed észre, hogy a fiatal
                        ugrifülesek hogy nevetnek, kaczagnak rajtad... a szürke fejü vén szerelmesen
                        stb.” Eh! ez se való már augusztusra.</p>
                    <p>Junius: „Azt hiszem, a legbölcsebb világnézlet az... ha eszméink mellett
                        epicuri étvágygyal és vágyakkal birunk, mert a jó konyha váltogatja a
                        legjobb gondolatokat stb.” Engem ugy’se... ezt jól kifundáltad, nagy
                        gondolkodó... érdemes lenne folytatni, de hiába, ebből se lehetnek
                        augusztusi vadászképek.</p>
                    <p>Julius: „Oh, bölcs természet - mélyedék el gondolataimba... megállva egy
                        csipegő fiókokkal telt sármány-fészek előtt... minő fenségesek s
                        változatosak a te munkáid... Tessék... minő rabjai vagyunk a test
                        szenvedélyeinek... észre sem vettem, hogy a gyengédhusu, sivalkodó fiókákat
                        elmélkedéseim között mind felcsemegéztem stb.”</p>
                    <p>Itt van végre a kivánt hónap.</p>
                    <p>Augusztus: Itt-ott aranyszinü foltok
                        tarkitják már az erdő egyforma zöldjét, a nyárvégi reggelek lehe barnára
                        csókolja a levelek hegyeit s kékre hamvasitja a zöld kökénybogyókat,
                        pirosra, feketére az áfonyát. Éjjel-nappal járok-kelek észlelődve:
                        vázlat-könyvem és zseb-noticzom a legtarkább jelenetekkel és skizzekkel van
                        tele, miket röptében kapok le... de azért perczre sem feledem az emberi
                        gonoszságot és leshányást, mert ebben a hóban izen jóformán legirtóbb
                        háborut nekünk rókák, nyestek, görények s más efféle átkos fajzatoknak.
                        (Átkos fajzatok! Ugyan - ugy-e? Óh emberek! Óh morál! Csakhogy ti
                        vadászhassatok és ne mi csiperintsük el korábban a puskavég elől a gyenge
                        foglyocskákat és nyulsüldőcskéket, hát nekünk izentek irtóháborut csapó-vas,
                        háló és mérgezett csalétekkel. Jupiter bicornis Ammon! Micsoda moralis
                        reciprocitás ez?!)</p>
                    <p>Ad vocem mérgezett csalétek! Gonosz memento mori-ként kovályog fejemben mult
                        éji ese­tem, daczára a lucullusi vacsorának... Ugyanis kissé elalvám a napot
                        s már a bucsuzó sugarak lopództak váram elfogadó katlantermébe - midőn
                        felébredék... Nota bene a legvadregé­nyesebb helyen lakom... rettentő erdős,
                        hegyes vidéken, távol minden emberi laktól... és embermivelte földtől - igy
                        fáradt tagjaimmal nem tudtam volna meglepni és egy-egy ruganyos ugrással
                        nyakon kapni - a holdfényes tisztásokon játszadozó tapsifüleseket... s az
                        ilyen csendes augusztusi éjjeleken a tarlók és kaszálók rejtekeiben oly
                        kedvesen gyügyögő fogoly-mamákat már egészen felnőtt fiókáikkal, mert a
                        helyett, hogy békésen aludnának, folyton jár a szájuk - a lohosodó vadliba,
                        rucza és lilik nemzetségeket - ama bizonyos káka tövén, hol a rucza mama
                        költeni szokott, azért hát fáradtan, de igen békétlenkedő gyomorral, mikor
                        az én kedves erdőm magára öltötte az éjszaka sötét köpenyét - megindultam
                        hát vaktában arra, honnan távoli, elhaló kutyaugatást lengetett felém az
                        éjjeli szellő...</p>
                    <p>Természetesen... utközben megkapott engem is az augusztusi éjszakák méla
                        csendes varázsa, és orrom hegyére egy Szent-János bogárkát tüztem, hogy
                        ennek szelid fényénél, ha valami magasan szárnyaló, ihletett gondolatom
                        akad, - rögtön noticzomba jegyezhessem...</p>
                    <p>Utközben megtekintettem a vad váltókat - miket már napok óta nézeget, vigyáz
                        az az öblös hangu... zöld galléros vadászlegény és ha meg nem hasonlottam
                        volna az állatvilággal, hát plakátokon figyelmeztetném az erdők lakóit.
                        Szarvasok, őzek, nyulak, vadkanok stb. vigyáz­zatok... közeledik az ősz; e
                        hóban vigyázzák, csapázzák nyomaitokat, rejtekeiteket, a merre jártok,
                        keltek, pihentek, hogy könnyebben megejthessenek. Hanem hát mit nekem
                        Hekuba! Csak magamban mosolyogtam azoknak a cziczomás, karcsu őzbakoknak az
                        ostobaságát, kik a vadász csalsipjára egyenesen a puska végire mennek. Lám,
                        lám! Csakugyan igaz! Igy hát nem hiába sincerizált a bölcs borz koma
                        multkor, a szerelem vak, süket és ostoba voltáról!</p>
                    <p>A mint egy fiatal vágás szélére értem, hogy átcsapjak a lankás hegyoldal sürü
                        bozótjába, mint a moszkvai óriás Vasili harang - akkorát és olyan mélyet
                        kondult egyszerre valami a hegy­tetőn.</p>
                    <p>Fenségesen szép és szivreszkettető volt e hang a csendes visszhangos
                        éjszakában. A zabolátlan erő, a kihivó bátorság, az egyeduralkodónak
                        vetélytársait harczra hivó csatakiáltása volt ez.</p>
                    <p>Hohó, itt valami készül!</p>
                    <p>A hegytetőn lombsuhogás, ágcsörtetés zajgott végig a sürüben - s ujra
                        megkondult erdőink fejedelme: a himszarvas tülekedő bőgése. Ketten, hárman
                        is feleltek neki a kihivott vetély­társak, egy-két oktávával mélyebben és
                        távolság tompitotta hangokon...</p>
                    <p>Minden filozófiám daczára is, ugy csiklandozott valami, ugy ösztökélt, hogy
                        nekem is bele kellett nyafognom ezekbe a konduló bőgésekbe, mire rögtön
                        elhallgattak a távolban kurtán, rekedten rigyető őzbakok és a csalogatva
                        felelgető suták.</p>
                    <p>Már épen tovább akartam indulni, midőn döngött a föld, tört, ropogott a
                        cserje és a csendes éjszaka reszketett a ziháló bődülésektől.</p>
                    <p>E perczben bukkant ki bambán, nevető pofával a telehold is és az ezüstösen
                        fénylő tisztásra, egyik oldalról is, a másikról is méltóságosan dobbant ki
                        egy-egy tizenhatos, büszkén emelve koronájukat. Mindkettő erős, hizott
                        óriás... s valami ugy végig borzongatott... villogó, mogor­va tekintetüket
                        látva, a mint fujva, bőgve körültaposták a tisztást, a galyakat törve, a
                        harasztot szórva agancsaik dühös vágásaival.</p>
                    <p>Halk léptekkel, mohó, kémlelő pillantásokkal félig az árnyékban, félig a
                        holdfényben állva, lesték az ünők a két fejedelmi vetélytárs párbaját.</p>
                    <p>A föld rengett, gyep- és haraszt-darabok repültek, mikor e két óriás egymásba
                        szakadt! Össze­ütődő szarvaik akkorákat csattantak, mint egy pisztolylövés,
                        körülforogtak egymásnak szegett homlokkal, s ugy kiparirozták a csattogó
                        szarvütéseket, mikor egyik a másiknak oldalába akarta meriteni, mint valami
                        vivómester... E titáni küzdelmet azonban egyszerre egy láng­vörös villanás
                        és egy mennydörgő roppanás szakitá félbe és a küzdők egyike magasra szökött,
                        azután vért okádva vágódott a földre... az ünők és gim pedig hegyomlasztó
                        rohanással mene­kültek. Hej, de menekültem ám én is és sebes futtomban -
                        azon reformokról gondolkodám - mint lehetne az ilyen nemtelen emberi
                        cselhányást és orvtámadást megszüntetni és egyszerre csak néhány
                        kunyhó-forma furcsa alkotmány között találtam magamat. - Óh, gyilkos fajzat,
                        - csikorgám mély megvetéssel. Ott lelövöldözöd az erdők fejedelmeit, - itt
                        pedig szarvas-etetőket állitasz és télen a nagy hó s fagyban álnokul
                        táplálod, hogy magad szedd puskavégre! Igenis... az etetők környéke tele
                        volt lekaszált fü, zabbal és óriási galy-halommal teregetve, hogy
                        megszáradva, téli eledelül szolgáljanak a szőrmés vadnak. Augusztusban
                        kezded már - gyilkos kétlábu faj te, gyüjteni a téli eledelt, dohogám... és
                        hogy megboszuljam a fejedelmi áldozatot - méltó haragomban ezen álnok emberi
                        müvet se nem kut, se nem patakból, de még vizvezetékből sem származott
                        mixturámmal ugyancsak megkeresztelém...</p>
                    <p>Panaszos hangok, halk pityegés töredeznek alá a magasból, s az éles rókaszem
                        sebesen tovahuzó, tovatünő csoportokat, egyes árnyakat lát elsuhanni a
                        magasság éji homályában.</p>
                    <p>Oh, ti boldog kakukkok, nádi zenérek, föllengek, kékvarjuk és aranyrigók, ti
                        kora augusztus elején... szebb, melegebb hazába költözködő vándorok...
                        sóhajtok bánatosan - elköltözhettek könnyü szárnyakon az éjszaka védő leple
                        alatt... E hónapban már a pitypalattyoló fürj is utra készülődik. Éppen
                        multkor hallgattam ki egy utra készülődő fürj-pár zsörtölődését a
                        rét­szélen... A férjuram a fiatal, tapasztalatlan egy éves menyecskét
                        korholta, hogy nem hallgatva anyósa bölcs tanácsaira, - nem edzette meg
                        magát eléggé - csak kényeskedett, idegeskedett, mint afféle kis fiatal mama,
                        s most elkésnek az utról. Szerettem volna ennek a kis reconva­lescens
                        menyecskének a szeme közé kacsintani, de olyan szemérmesen bujkált a fü
                        között, hogy már a nyelvem lógott ki a szaladgálásban, még sem tudtam
                        elkapni. Tessék, ezek is itt hagynak, s az én menűm napról-napra soványabb
                        lesz! Szégyen, gyalázat, hogy néha már augusztusban megesik rajtam, hogy a
                        gyümölcsöt nem confect, de egész ebédül kelle ennem, s kigyó, gyik, egér s
                        hörcsögre kell fanyalodnom.</p>
                    <p>Tovább-tovább bandukoltam... s már oly éhes kezdtem lenni, hogy óvatosság,
                        filozófia - minden kezdett elhagyogatni és csak füleimet hegyeztem folyton -
                        valami olyan hang után - a mit meg is lehetne enni.</p>
                    <p>Csakugyan röffenés! Aczélos, pompás mélyoctáváju röffenés... és pompás magas
                        C-ju... fiatal malaczka-visitások, oly élesek, mint valami angol
                        borotva...</p>
                    <p>Arra felé tartottam hát - de haj, éles szemem már messziről észrevette, hogy
                        volna ugyan malaczka - de nem lehet ám elkapni sehogyse... nagyon őrzik
                        őket!!...</p>
                    <p>Egy iszonyu vén kan őrködött felettük a százados faderéknak dőlve... Én
                        persze... komoly elmerültséget negélyezve - mintha nem látnám őket,
                        filozofálva haladtam el mellettük... de májam, vesém megrezzent - mert mákos
                        ugyse szikrát hányt az a két sarlóforma agyara annak a vén „Kanbyzesnek”
                        (egy nyelvtudósunk azt bizonyitja, hogy ez magyar szó: „Kan biz ez!” Hát
                        nincs neki kérem igaza?), olyan dühösen csattogtatta felém. Végre is Szent
                        Hubertushoz fohászkodtam - ez azután megihletett - és arrafelé vezetett -
                        honnan ebugatás és kakaskuko­rékolás hangzott. Csakhogy áldott védszentünk -
                        azt is megsugallta, hogy augusztus hava, a kártékony vadak veszedelme:
                        mindenfelől csapda, tőr, rókavas... és csakugyan... közel a tanyá­hoz egy
                        vasfogóba csappanva egy illatárus görényt, - egy másik vasban pedig egy
                        nyestet találtam lábaikkal beleszorulva, Szivszakadva könyörögtek, hogy
                        holtig szolgáim lesznek, ha kiszabaditom őket! De én - örülve, hogy a gyanu
                        és odium rájuk és nem fajomra háramlik, - azt tanácsolám nekik: harapják el
                        vasba szorult lábaikat! Hisz tudtam, hogy egyik se lesz Mucius Scaevola!</p>
                    <p>Egyszerre a lenge szellő valami felséges illatot lengetett felém... Sült hus
                        és fokhagymaszag - de e mellett... gyanus faji illat is gyanakodtatá
                        orromat... Mi ez? Megelőzött már valami kenyéririgy telhetetlen?... E közben
                        a hold megint elbujt... és csak orrom kalauzolt... A családi parfüm folyton
                        erősebben büzlött... de a mozgásnak s rágcsálásnak neszét nem hallom, csak
                        az éj csendje borzongtat... Elszántan előre megyek... s a sötétségben egy
                        még sötétebb alak körvonalait látom s a hármas szag: rókabüz, fokhagyma és
                        sülthus erősen leng felém. Össze-összelapulok; csend! Nem mozdul - pedig már
                        jó látom, hogy egy róka felebarátom guggol ott. Vészt sejtve, hátrálni
                        akarok! De az éj csendje mégis felbátorit - s csuszva közeledem, hogy jól
                        nyakon kapkodhassam... s oda érve... homéri kaczaj reszketteti meg
                        bordáimat. Egy pokoli gépezet áll - előttem, - melynek hármas vasfoga olyan
                        erővel csappant össze vigyá­zatlan rókafelebarátom nyakszirtjén, hogy
                        formálisan átszegezte - mielőtt a csalétkül kitett pompás fokhagymás
                        ürüczombból csak egy falatkát is haraphatott volna.</p>
                    <p>Először is jó étvágygyal elköltöttem az ürüczombot, azután, nehogy profán
                        emberi kezek fertőztessék meg fajbelim porhüvelyét, néhány kegyeletes szót
                        parentálva a földi mulan­dó­ságról - őt is felpánizáltam!</p>
                    <p>De a csapda, az a csapda! Bármily jó volt is az ürüczomb, gonosz memento
                        marad előttem...</p>
                    <p>- - - - - - - - - - - - - - - - - - - - - - - - - - - - - - - - - - - - - - -
                        - - - - - - - - - - - - - - - - - - - - - - - - - -</p>
                    <p>Tovább nem tudtam lemásolni az emlékiratot, mert beállt a sötétség - pedig
                        még volt néhány lap... de nekem még az utat is meg kelle találnom, hogy haza
                        juthassak!... El nem hozhattam a papiruszokat - mert a hátralevő hónapok
                        nélkül az „Emlékiratok” csak befejezetlen csonka töredéket adnának - igy
                        otthagyám... de alkalmilag... megint oda fogok tévedni - és épp oly hiven
                        lemásolom a többit is - ha ez a négylábu Demokritosz megirandja és befejezi
                        bölcsel­kedő emlékiratait róka komája segitségével.</p>
                    <p> </p>
                </div>
                <div type="chapter">
                    <head>
                        A „vadászrész”.
                    </head>
                    <p>- Nos, hogy tetszem, Sándor?</p>
                    <p>- Elragadó vagy, mint mindig - de ebben a vadászkosztümben istenibb vagy
                        magánál Dianá­nál!</p>
                    <p>- Hallod-e, ma kikérem a bókokat! Vadászpajtásod vagyok - s részt akarok
                        venni a vadászat minden hevélyében és fáradalmában...</p>
                    <p>- Igazán?</p>
                    <p>- Kikérek minden elharapott mosolygást és gunyolódást. Ugy akarom a
                        vadászatot élvezni, mint ti férfiak és megizlelni az annyira dicsért
                        vadászrészt...</p>
                    <p>- Vanda, az nem lehet!</p>
                    <p>- Nem lehet? De ha én akarom!</p>
                    <p>- Hiába... itt még a te bűbájos hatalmad is megtörik, a vadászrészt csak az
                        izlelheti, ki maga fáradt és ejtette el a vadat...</p>
                    <p>- Elég! El fogom tehát ejteni!</p>
                    <p>- Segitsen Szent Hubertus!</p>
                    <p>- Te fogsz segiteni és pedig minden vadásztudományoddal...</p>
                    <p>- Kész köteles szolgád vagyok, kedves cousine, de csak egy feltétel
                        alatt...</p>
                    <p>- Semmi feltétel. Feltétlen hódolatot követelek! - s a granátfekete szemek
                        parancsolólag fel­villantak.</p>
                    <p>- Más esetben igen - de most... e feltétel nélkül nem tehetek semmit...</p>
                    <p>- No... Isten neki - engedek tehát valamit. Mi az a feltétel?</p>
                    <p>- Alá kell vetned magad a vadászszabályoknak.</p>
                    <p>- Csak ez? Ezt készségesen megigérem! és a piczi svéd keztyübe bujtatott
                        kacsók férfiasan kezet szoritottak az engedelmes bátytyal... azután a kecses
                        női Nimród csókolni való kedves módon füttyentett a pompás angol
                        vizslának.</p>
                    <p>- Tudsz-e gyalogolni?</p>
                    <p>- Micsoda kérdés ez megint? Azt hiszem ismered kitartásomat...</p>
                    <p>- Ugy tehát induljunk - a tegnapi lesen, az omlás helyén pompásan rigyettek a
                        szarvasok! Mint egy-egy harangkondulás, oly érczesen zengett az erdők
                        fejedelmének hivó bőgése. De mit látok... Hectort is el akarod hozni?...
                        Nem, Vanda, vizsládnak itt kell maradnia!</p>
                    <p>- Merre megyünk?</p>
                    <p>- A Tüskés felé, az a szarvasfalka még ott időzik, mi után tegnapelőtt
                        cserkésztem.</p>
                    <p>- Egy egész falkát láttál?</p>
                    <p>- Igen! és szivecskéd dobogni fog a hevély és izgalomtól, ha elárulom, hogy
                        ennek a falkának hatalmas ura és vezetője egy pompás királyi tizennyolczas,
                        miről vadászainknak sejtelme sincs, mert a hideg kilelné őket - és
                        valamennyi - mind ez után leselkedne.</p>
                    <p>- Istenem, ha mi ejthetnők el e királyi vadat! s a hölgy szemei felvillantak
                        és szive sebesebben dobogott az izgalomtól.</p>
                    <p>A férfi csendesen mosolygott erre a merész gondolatra, mert ilyen szerencsét
                        - csak kivételes ritka esetekben szokott osztogatni Szent Hubertus, s még
                        ritkábban a véletlen.</p>
                    <p>- Régen lesem már én ez agancsár királyt, de lehetetlen még csak meglátni is,
                        mert mig falkája napkeltéig künn legelész, addig ő bevonul a sürübe, vagy
                        mint a kerülők mondják, - az alkonyat aranyos ködében délczegen kiáll arra a
                        szikla-oromra, s mintha érczből volna öntve, néz alá komor szemeivel a
                        vidékre és onnan konditja alá a völgybe mély zugással hivogató
                        rigyetését.</p>
                    <p>Egy régi, elhagyott fahordó út mellett megálltak s a férfi egy szál gyufát
                        lobbantott el.</p>
                    <p>- Mit csinálsz? - kérdé társnője.</p>
                    <p>- A szél irányát puhatolom! Ah... oldalt fúj! A szál erdőt tehát el kell
                        hagynunk és fel kell ka­paszkodnunk a Tüskésre... Csak aztán meg ne bánd e
                        sétát, mert ez egy kicsit nehéz út lesz...</p>
                    <p>A bájos női Nimród eperajkait daczosan felvetve, rázta kaczkiás vadászkalapos
                        fejecskéjét - s bátyja példáját követve, gyökérbe, bokorba fogódzkodva,
                        kapaszkodott az omlás meredek oldalán felfelé, melyen tul terült el a
                        „Tüskés”, ezen bozótos szakadékoktól szaggatott völgy­kebel, majdnem
                        áthatolhatlan tüskés bozóttal, fa- s bokorcsoportok és kőomlásoktól
                        meg­szaggatva.</p>
                    <p>- No, most oly csendesen viseljük magunkat, amint csak lehet... suttogá a
                        férfi, amint felértek az omlás szélére, melyen túl egy fával benőtt magaslat
                        emelkedett és éppen ide akartak felha­tol­ni, hogy szétnézzenek a Tüskésen,
                        midőn a hölgy finom hallása halk lombsuhogást hallott...</p>
                    <p>Élénken szoritá meg kisérője kezét, kinek avatott füle a lombokat suroló
                        agancsok csörtölő­désére ismert e hangban s alig huzódtak a bokrok közé... a
                        halk lombsuhogást erőszakos rezgés követte és a fővad szökéseinek nehéz
                        döngölése hallatszott - az agancsok erősebb csörtöléseitől követve.</p>
                    <p>- Agancsár van a közelben! - lehellé a férfiu, mire a hölgy szemei
                        felvillantak s keble nyug­talanul hullámzott a feszes vadászzekécske
                        alatt.</p>
                    <p>A hang az omlás felől hallatszott, mindjobban, folyton erősebben, egyszerre
                        azonban elhallga­tott és méla csend honolt a napfény aranyozta szakadékos
                        völgykebelben - csak egypár rigó füttye felelgetett egymásnak, mibe a messze
                        szálerdőből ütemesen kopogott bele a zöld-harkály kopácsolása.</p>
                    <p>Mindketten lélekzetfojtva hallgatództak... felvont fegyvereiket lövésre
                        tartva és a hölgy még apró alabástrom fogacskáit is ajkára szoritotta, -
                        nehogy egy erősebb lélekzet elárulja őket... A vadászláz már minden
                        idegszálukat hevélyesen rezgeté...</p>
                    <p>Semmi hang, semmi nesz!</p>
                    <p>- Mi ez? Tán elriadt a vad? gondolkodék a férfi és huga is feszülten
                        függeszté rá izgatott te­kintetét. Nem... nem adtunk rá okot... minden
                        eshetőség ellen fedve vagyunk a szinfalszerüen álló bokorfalazattól s
                        kedvező széllel jártunk, tehát neszt sem fogadhatott tőlünk az óvatos
                        fővad... Lehetetlen... az agancsár nem távozhatott, hanem csak falkáját
                        terelte be a sürübe.</p>
                    <p>- - - - - - - - - - - - - - - - - - - - - - - - - - - - - - - - - - - - - - -
                        - - - - - - - - - - - - - - - - - - - - - - - - - -</p>
                    <p>- Eh... ebben a kétséges situatióban mindenre szabad, sőt kell is
                        vállalkoznunk... ezzel az út és a lejtő közötti sürü bokor falazat egy
                        nyilásán óvatosan átbujva - mindketten a lejtő bokrokkal szegett szélére
                        álltak ki.</p>
                    <p>Mohón kutatták mindketten az átellenes sürüséget szemeikkel. Mintegy hatvan
                        lépésnyiről hangzott az elébbi csörtölés, a vadnak tehát még ott kell lenni,
                        különben hallották volna lépteinek távozó döngölését.</p>
                    <p>Halk, de gyors szoritással ragadá meg Vanda bátyja karját, mire ez
                        villámgyorsan követé tekintetének irányát a lombfalon keresztül és ime, úgy
                        rémlett neki, mintha az ágak setétzöld tömege között... egy szarvasfő árnya
                        setétlenék. Oly közel... oly igen közel... hogy szemeik­nek alig mertek
                        hitelt adni...</p>
                    <p>Gyors mozdulattal - kissé hátrább huzódtak s felvont fegyverrel vártak...</p>
                    <p>Noha e mozdulat alig egy másodpercz villanása volt, az agancsár mégis
                        meglátta a kettős árnyék imbolygó rezgését s lassu léptekkel indult meg
                        meggyőződni arról, vajjon falkájának egyik szökevény tehene, vagy tán egy
                        vetélytárs árnyéka volt, ami ott mozgott!...</p>
                    <p>Szabályosan lassu suhogással zörögtek a lombok az agancsok csörtölésétől,
                        ünnepélyesen döngött, dobogott a talaj a léptek neszétől s részletenkint
                        villantak ki az agancsok, a fej, a szügy, amint a lejtőn feléjük
                        közeledett.</p>
                    <p>Fakóderes szine, pofája redői, fodrosszőrü homloka át, kivillant a
                        lombokon... majd hirtelen megállott s szemeit merev élességgel szegezte
                        leshelyükre...</p>
                    <p>Ezen izgalomteljes pillanatban jól ki lehetett venni agg pofájának deres,
                        mogorva szinét, szemeinek éles, daczos villogását... alakját azonban egészen
                        elfedék a bokrok... s most aczélizmu nyaka előre nyulva, idegesen kidagadt,
                        megfeszült, hogy megkonduljon mélyen, érczesen, párviadalra hivó bőgése, ha
                        vetélytárs az, mi közelben rejtőzik...</p>
                    <p>Taszitó dörrenéssel csattant el Vanda fegyvere s közvetlen utánna bátyjáé,
                        úgy, hogy a szakadék visszhangja egy kettős durranást zúgott, dörgött
                        vissza... Erre az agancsár villám­gyorsan visszavetette magát és
                        hanyatt-homlok rohant a sziklás part mentében s éppen csak azt lehetett még
                        látni, amint megvetett háttal és alávágott fejjel tört, rohant vissza a
                        sürübe, honnan szökéseinek nehéz dobbanásai s agancsainak pusztitó
                        szaggatásai hallatszottak elő... majd egyszerre rettenetes zuhanástól
                        rendült meg a „Tüskés” és sulyos szikladarabok gör­dültek alá csattogva,
                        ropogva, törve, zúzva maguk előtt a bozótot... és ez irtóztató zajtól
                        remegett a magány, több perczig morajlottak, visszhangzottak a hegyek.</p>
                    <p>A férfiu és hölgy diadalkiáltással szökelltek alá a meredeken, bár a szarvas
                        még nem esett el, hanem csak az omlás rughatta ki maga alól rohantában...
                        mert folyton remegett a föld a futó döngöléstől... s csak nagysokára halt el
                        a halkuló visszhang morajában.</p>
                    <p>Mindketten lihegve törtettek a futó vad nyomán. Egyik se szólt, nem is
                        kereste a sebvért, sebszőrt, csak mohó tekintettel nézett, kutatott. Vanda
                        elegáns vadászkosztümjét finom svéd keztyüit megtépték, szaggatták a tüskék
                        és az embermagas giz-gaz; de mit törődött ő azzal és messze hátrahagyva
                        bátyját, mintha valami sugta volna neki, a szakadék felé sietett...</p>
                    <p>Hangos örömkiáltás csendült fel ajkairól s piczi kürtjének ezüstös
                        harsogását... diadallal verték vissza a hegyek... azután, mint egy zerge
                        szökellt alá a szakadékok oldalán.</p>
                    <p>A fenék bársonyzöld mohpárnáján, egy vén bükk tövében hevert dermedten az
                        erdők királya. Egy ugrással mellette termett. Roppant vén szarvas volt s
                        félig a mohba temetett agancsai Vandának egész pihegő kebléig felértek.</p>
                    <p>Piczi kezével megfogá a gyönyörü lombárállásu agancsokat. E perczben ért oda
                        bátyja.</p>
                    <p>- Tizennyolczas! - kiáltá az örömtől és izgalomtól fulladt hangon. A
                        legkisebb koronaág is jó hüvelyk hosszu!... Vanda, Szent Hubertus
                        meghallgatá óhajodat, mi az agancskirályt ejtők el... s többé nem fog az
                        esti nap aranyozta oromra szoborként kiállani! Hurrah, Hurrah! - rivallt fel
                        és belecsendült Vanda diadalkiáltása is.</p>
                    <p>- De melyikünk golyója ejté el?</p>
                    <p>Erre Vanda is szerfelett kiváncsi volt s valóságos lázzal várta a vizsgálat
                        végét.</p>
                    <p>- A tied, Vanda, - mondá a vizsgálat után s letörve egy cserágat - azt huga
                        kaczér kis kalapjára tüzte... a nyirfajd- és kerecsen-szárny mellé... Aztán
                        vig csevegés között indultak vissza a vadásztanyára, hogy még napszállta
                        előtt odahozathassák a királyi zsákmányt.</p>
                    <p>Vanda vadászsikerének hire leirhatatlan furorét keltett... mikor pedig a
                        tizennyolczas agancsár a zöld galyakkal koszorúzott szekéren a vadásztanyára
                        érkezett, olyan viharos üdvriadal keletkezett, hogy csak úgy zúgott bele az
                        erdő visszhangos csarnoka.</p>
                    <p>Lobogó tüzek lángoltak fel az alkonyat szürke homályában a fák boltozata
                        alatt és a tüzek fénykörében hevert az erdők fejedelme.</p>
                    <p>- Igéretedre emlékeztetlek! - kezdé a szerencsekivánatokat csábos mosolylyal
                        és elragadó büszkeséggel fogadó Vandához lépve a fivér. Ilyen zsákmány után
                        - mely hozzá még első is - a vadásztörvények különös kötelességet rónak...
                        Vadászszá lész avatva... Nos?... Semmi vona­kodás... meg kell lenni,
                        különben nem kapod meg a vadászrészt...</p>
                    <p>Erre a szigoru fenyegetésre - Vanda a zsákmány mellé ereszkedett, s gyönyörü
                        karjaival át­ölelve a büszke hajlásu nyakat, kecses állásban dőlt az
                        agancsár testére.</p>
                    <p>A többi női Nimród irigykedve nézte e festői képet. Ekkor bátyja leszakitva
                        egy hosszu, egé­szen a csucsáig rózsaszin virágokkal benőtt réti füzényt és
                        ezzel a virágos pálczával, a társaság üdvriadala között, „vadászszá” avatta
                        a nap hősnőjét.</p>
                    <p>A zöld fák alatt és lobogó tüzek mellett elköltött izletes vacsora fejezé be
                        a napot, melynek elején az egyik vadászlegény vadszőlőlevelekre tálalva
                        hozta minden vadásznak kedvencz és irigyelt falatját, az izletes
                        „vadászrészt”, mely úgy készül, hogy az apróra vagdalt tüdő, lép, máj, sziv
                        és vesék egy csipetnyi bors és sóval lesznek lassu tüznél párolva az elesett
                        vad annyi zsirjában, mennyit kés nélkül, a hasüregből kézzel könnyedén ki
                        lehet kaparni.</p>
                    <p>És e vadász-nyalánkság felségesen izlett a női Nimródok e legbájosabb
                        tagjának.</p>
                    
                    <p>
                         Ugyanis a rossz nyelvek azt beszélték, hogy a
                        főtálnokmester uram ő kegyelme viharos, hánytvetett fiatalságában
                        Törökországban egy ideig, mint eunuch szolgált egy renegát pasánál.</p>
                    <p>
                        Idegeneket.</p>
                    <p>
                        Caprimulgus vociferus (amerikai lappantyu), mely
                        a lappantyu-félék családjába tartozik s panaszos jajkiáltásokhoz hasonló
                        kiáltásaival óra pontossággal jelzi az éjfél óráját Amerika rengetegeiben. A
                        telepitvényesek e madárhoz épp annyi babonás regét füznek, mint a mi
                        köznépünk az európai lappantyuhoz.</p>
                    <p>
                         Victoria regia.</p>
                    <p>
                         Igy nevezik Braziliában általában az
                        alligátorokat.</p>
                    <p>
                         Rövidnyelvü, szélesvasu hajitó dárda, melylyel a
                        zuluk ép oly pontosan czélba találnak, mint mi a lőfegyverrel.</p>
                    <p>
                        Schlangenkunde.</p>
                    <p>
                         Memoires sur l’instinct et l’intellegence des
                        animaux.</p>
                    <p>
                         Lacassagnac: „A criminalitás az
                        állatvilágban.”</p>
                    <p>
                        Rémületet keltő. - Egyik neve a 31 közül az
                        oroszlánnak, melyekkel az arabok a sivatag királyát felruházták.</p>
                    <p>
                         A nyájak ura.</p>
                    <p>
                        Tanya.</p>
                    <p>
                         Elauus guaco.</p>
                    <p>
                         Az ind vallásnak ép oly szent és misztikus
                        ékszere, mint az egyptomiaknál a kemkem és a sistrumok voltak.</p>
                    <p>
                         Igy nevezik a tengerészek a fekete
                        viharmadarat (Procellaria pelagica).</p>
                    <p>
                        A hajósok a hojszákat még Szent Péter
                        madarainak is nevezik, s bűbájos erővel felruházottaknak hiszik. Szerintük e
                        madárkában a tengerbe fulladt matrózok lelkei élnek, s szárazföldre sohse
                        szállnak, és a setétség urával összeköttetésben állva, vihart és veszedelmet
                        tudnak a hajósokra hozni.</p>
                    <p>
                        Sub rosa ide jegyzem, hogy ezt a rókakoma
                        irta, ki inkább a leirásokban excellál - ami százszorta könnyebb, mint a
                        bölcselkedés. Hiszen kérem, tessék összehasonlitani ezeket az ide-oda
                        csapongó könnyelmü scurrilitásokat az én stylus curiálisommal!</p>
                </div>
        </body>
    </text>
</TEI>
