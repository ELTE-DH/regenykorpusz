<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU09485_1" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>A szentistváni Kéry-család</title>
				<author>
					<persName>
						<surname>Tolnai</surname>
						<forename>Lajos</forename>
					</persName>
					<date from="1837" to="1902">1837-1902</date>
					<idno type="VIAF">6903976</idno>
				</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">16239</measure>
				<measure unit="pages">37</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
					<title>A szentistváni Kéry-család</title>
					<date>2011-05-10</date>
					<publisher>Magyar Elektronikus Könyvtárért Egyesület</publisher>
					<ref target="https://mek.oszk.hu/09400/09485"/>
					<respStmt>
						<resp>Original Electronic Edition</resp>
						<name>Varjú Mária</name>
					</respStmt>
				</bibl>
				<bibl type="printSource">
					<title>A szentistváni Kéry-család</title>
					<author>Tolnai Lajos</author>
					<pubPlace>Budapest</pubPlace>
					<publisher>Szépirodalmi Kiadó</publisher>
					<date>1956</date>
					<ref target="https://mek.oszk.hu/09400/09485"/>
				</bibl>
				<bibl type="firstEdition">
					<title>A szentistváni Kéry-család</title>
					<author>Tolnai Lajos</author>
					<date>1886</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
		</profileDesc>
		<xenoData>
			<ns1:eltec>
				<ns1:authorGender key="M"/>
				<ns1:size key="short"/>
				<ns1:canonicity key="low"/>
				<ns1:timeSlot key="T3"/>
			</ns1:eltec>
		</xenoData>
		<revisionDesc>
			<change when="2021-08-06"/>
		</revisionDesc>
	</teiHeader>
	<text>
		<body>
			<div type="chapter">
				<head>ÉDES JÓ APÁM</head>
				<p>Akkor, midőn egy őszi, lucskos, hideg délután gyalog lekísértem Kasza Jóskát
                        a dunaföldvári gőzhajóállomáshoz és igaz érzésemben, nemcsak az öreg Kasza
                        Pált, ki apámék juhásza volt és a jó Kasza nénit, ki oly sokszor
                        megvendégelt kedves Jóskája kedvéért - összevissza csókoltam, hanem még a
                        matrózoknak is adtam egy-egy szivart, hogy vigyázzanak barátomra,
                        legkedvesebb tanulótársamra, messziről sem gondoltam, hogy Kasza József
                        mennyivel több ember lesz mint én.</p>
				<p>Úgy gondolkoztam a Kaszáék nagy szőrtarisznyája mellett, melyből a hatalmas
                        sajt csodálatosan nézett reám, hogy nem lehet a világon szerencsétlenebb
                        lélek, mint ez a szegény Jóska, aki most Pestre megy inasnak egy
                        borkereskedésbe. Milyen jó tanuló volt; hogy mondta a leckét, hogy
                        gyönyörűség volt hallani; hogy énekelt, milyen erős, messzeható hangon, hogy
                        a pap nem győzte eléggé dicsérni iskolalátogatásai alkalmával; és milyen
                        erős egy megtermett fickó volt, hogy hatunkat legyűrt a fél kezével - és íme
                        a sors mire szánta, hogy hordókat seperjen, és ki tudja még mit csináljon.
                        Lehetett volna pap, de ügyvéd, de akármi, mert ha volt is néhány szeplő az
                        arcán, de nem volt csúf.</p>
				<p>- Te nem is igen búsulsz, Jóska, - mondám, megtakargatott pénzecskémet
                        könnyen meglelhető zsebeibe gyűrve, - vagy csak elfogódtál? Ugye?</p>
				<p>- Hát, Vilmos, mi csináljak? Ti urak vagytok, azok lehettek, amik akartok,
                        minekünk a sorsunk más.</p>
				<p>- De hogy egy könnyed sem hull.</p>
				<p>S restelltem, hogy sírok, de úgy szerettem azt a parasztfiút, majd nem tudtam
                        hova lenni szomorúságomban.</p>
				<p>- Miért sírnék? - és fütyült egy új katonanótát.</p>
				<p>Valami úgy ingerelt a szívemben, hogy enném abból a sajtból, ha csak egy
                        szóval kínálna - de nem kínált.</p>
				<p>Még jó volt, hogy a sajt elnyomott bennem minden érzékenyebb gondolatot, és
                        elég férfiasan váltam el Jóskától. Egy kicsit nehezteltem reá, de úgy
                        gondolom, nem éppen a sajt miatt. Azt hittem (úgy láttam képzelmemben
                        otthon), nagyon fogunk búsulni: barátom sírni, zokogni fog, és erre sok szép
                        vigasztaló szót gyűjtögettem; de bizony még örvendeni látszott, hogy a hajó
                        oly sebesen megy fölfelé.</p>
				<p>Szülei, a jó Kasza bácsiék, egész úton arról beszéltek, hogy isten mint
                        megáldotta Jóskát, milyen jó helyet szerzett neki. Egy cseppet sem kínozta a
                        szívüket, hogy Jóska rossz idegenek közé megy, és inas lesz. Kasza néni még
                        énekelt is örömében a szőlők között.</p>
				<p>Egy pár esztendő telt el hamarosan.</p>
				<p>Éreztem, hogy nem illem már a falusi iskolába. Az sem adott örömet, hogy
                        Kasza Jóska után én lettem az első. Valami vágy el-elgyújtott. Iskolára
                        szerettem volna menni, mint a Forster gyermekek s a Hader fiúk. Hanem hogy
                        egyszerre csak leszegényedtünk, hát szüleim még csak nem is céloztak olyan
                        valamire.</p>
				<p>Nagy ordítást, bőgést hallok a kert felől egy alkalommal.</p>
				<p>- Mi az?</p>
				<p>Ott valakit vernek, mert a pufogás jól hallatszik.</p>
				<p>Egy nagy husánggal apám verte bátyámat, Ivánt.</p>
				<p>Míg jó módban voltunk, ilyesmi sohasem történt házunknál, de a szegénység és
                        sűrű egzekúció elvadította jó apám szívét.</p>
				<p>- Akasztófára való, mit akarsz itthon? - kiabált apám - nem találsz dolgot.
                        Vén létedre ezekkel a parasztokkal mulatsz? Nem szégyenled, összeállni
                        cselédekkel egy Kéry fiúnak?</p>
				<p>S újból ütni kezdte, de derekasan.</p>
				<p>Én a tornácból oda-odaszóltam, könyörögtem, hogy apám ne bántsa Ivánt.</p>
				<p>Iván lehetett úgy tizennyolc-tizenkilenc éves. Szép karcsú legény volt,
                        öt-hat iskolát már végzett is, de egyszer, mert összeveszett valamelyik
                        professzorával, otthon maradt, és nem is ment el többé.</p>
				<p>Vadászott, kártyázott és követválasztásoknál a mezítlábos nemeseket vezette.
                        Meg volt neki ígérve az esküdtség, ha a húsz-huszonkét évet eléri.</p>
				<p>Bizonyosan erre a néhány évre várt otthon.</p>
				<p>Volt más négy testvérem. Egy kisebb leány Zelma, és három nagy felnőtt, kik
                        közül a húszon mindegyik túl volt már - amint ezt apám keserűségében
                        egyszer-másszor a szemükre hányta.</p>
				<p>Gyönge írásomban az igazság kiderítését tűztem ki.</p>
				<p>Azonban nem tudom, nem követek-e el nagy szerénytelenséget, ha megírom saját
                        családunk történetét? Itt, el ni, körülöttünk annyi szerencsétlen család
                        van, hogy ezek, meglehet vigasztalást fognak meríteni soraimból. Azért is,
                        mert ösmertek, azért is, mert ők is mifajta földesurak voltak egy időben,
                        míg a gazdag, messziről jött német, zsidó családok odább-odább nem tolták
                        őket a deszka szélire. Nem lesz-e bűn, ha föltárom szülőim és rokonaim
                        gyöngeségét? ha rámutatok sebeikre, melyeknek idejében való gyógyítását
                        elhanyagolták; ha elmegyek egészen odáig, ha szégyenkezve, ha sírva is, míg
                        a keserves tönkrejutás mindezekre azt nem mondja: elég, tedd le Kéry Vilmos
                        a tollat!</p>
				<p>E kérdések fölött sokszor eltépelődtem. Hiszen nem láttam-e akárhányszor,
                        hogy a legjobb szívű ember is, mily készséggel fordul el a nyomortól és
                        szerencsétlenné lett barátjától; mily könnyen megvet bennünket, ha sehogy se
                        tudunk - magunkon segíteni?</p>
				<p>Ha már ez így van a jóknál, akiktől részvétet reméltünk, akkor teljesen igaz
                        - miért kitenni az embernek magát céltáblául a hitványok és szívtelenek
                        előtt? Igaz!</p>
				<p>És mégis, érjen bármekkora vád, amint hogy sokak részéről kétségkívül fog is
                        érni, hozzáfogok a szentistváni Kéry-család történetéhez, mely alatt, majd
                        meglátja ki-ki, hogy minő történet húzódik.</p>
				<p>Nem tagadom el a helyet sem, ahol laktunk.</p>
				<p>Ha az ember Szalkszentmártontól jő lefelé Paksnak, lát a jobboldalon, bent a
                        hegyeken csinos pusztákat, urasági épületeket Fehér és Tolna megye
                        egybeszögellő hátárán. Szép föld, termékeny vidék, becsületes, barátságos
                        nemesi osztály, mintha mind atyafiságban volna egymással. Egy-egy névnapon
                        mennyien voltak néhanapján nálunk: egy-egy szüreten három-négy napig is
                        szólt a muzsika, két banda is, a földvári is, a paksi is. Anyám
                        kifogyhatatlan volt a szíves beszédben, boldog volt, hogy annyian
                        megemlékeztek rólunk. Nénéim sütöttek, főztek, táncoltak, daloltak. Iván
                        eregette a rakétákat, apám rendezte a vendégek kocsijait, hintait, lovait,
                        kocsisait, inasait, hogy semmiben hiány ne legyen.</p>
				<p>Hallottam, hogy távol időktől fogva ez volt a Kéry-család igaz magyar
                        természete. (Mindig így értsük: szentistváni Kéryék.)</p>
				<p>Varjason laktunk. Akkor még az egész Varjas, Kishegy, Farkashát a miénk volt,
                        de elhiszem, hogy már igen megterhelve. Nem is lehetett másképp.</p>
				<p>Nénéim Pesten, sőt eleinte Bécsben nevelkedtek. Nem is beszéltek másképp,
                        csak németül és franciául. Mindig elhozták ünnepekre, hosszú szünnapokra
                        nevelőnőiket, barátnéikat, zongoramestereiket, kikkel együtt sokszor,
                        emlékezem reá, harmincan is ültünk a nagy ebédlőben. Akkor s ezek kezdték
                        talán először a magyar földesurat úgy hívni, hogy: “nagyságos úr”, a
                        “tekintetes” helyett. Apámat is így címezték. Eleinte nevette, aztán
                        ráhagyta, végre megkívánta.</p>
				<p>Mi is mindnyájan nagyságos úrfiak voltunk.</p>
				<p>De mire belefordultam a tizedik évembe, sok minden megváltozott. Behúzódtunk
                        Omlottvárra, egy kis faluba, nem is a magunk kastélyába, hanem a Máté bácsi
                        öreg házába, melynél - mint nénéim mondogatták csúfolkodva - Varjason az
                        istállónk is különb volt.</p>
				<p>Vendégek már ide nemigen jártak, csak a rektor meg a jegyző, meg az öreg
                        plébános néha-néha. Anyám, ki oly vidám lélek volt egykor, napokig sem
                        szólott apámhoz; felkötötte az állát, holott - de ezt nem szükség mondanom -
                        és... - Ezt tették a nénéim is. Civódtak, haragudtak, s fél délig se jöttek
                        ki a szobáikból. Iván tanult - míg egykor nem ment el többé, amint ezt
                        írtam.</p>
				<p>- Miért nem zongoráztok? - szólalt meg egyszer-egyszer apám, ha vagy egy régi
                        jó barátja betévedt hozzánk, s ottmaradt vacsorára. Akkor tette ezt, mikor a
                        bor egy kissé megvidámította.</p>
				<p>Nénéim csak húzogatták a vállaikat. A zongorázást egyik a másikra tolta.</p>
				<p>- Nos? - követelte apám villogó szemekkel, ökleivel fenyegetőzve.</p>
				<p>- Ha nincs rajta húr - veté oda Emília.</p>
				<p>- Miért nem hívat apám hangolót? - toldotta meg Eliz.</p>
				<p>- Egészen be kellene ezt bőröztetni - magyarázta Róza néném.</p>
				<p>Mormogott valamit apám, végre megelégedett azzal, hogy hát leányok
                        daloljatok.</p>
				<p>Annyira szeret-e a nő dalolni, hogy ezt még bánatában is megteszi: úgy lehet,
                        mert nénéim lassan-lassan egy-egy dalba kaptak, s végre szenvedélyesen, tele
                        hangon és - felfogásom szerint legalább - nagyon szépen, gyönyörű nótákat
                        fúttak. Csak úgy égett az arcuk.</p>
				<p>Szegény jó apám merőben ki volt engesztelődve. Fehér ősz haján nagyokat
                        csavart, és mosolygó arccal táncolt, de csak ülve: a derekával, vállaival,
                        fejével és pörge bajuszával. Közelebb ült édesanyámhoz, ki úgy láttam, ezt
                        jó néven vette; gyengéden átölelte, forrón megcsókolta, és bús kedvvel
                        kiáltá:</p>
				<p>- Kedves öreg feleség! sohse búsulj, míg engem látsz!</p>
				<p>De ha búsult, ha nem búsult, még ennél az állapotnál is lejjebb-lejjebb
                        szállottunk napról napra.</p>
				<p>Valami földvári zsidók egyszer a Bösendorfer-zongorát is elvitték.</p>
				<p>A zongora, hiszem, hogy rossz volt, s nem is igen játszottak már rajta
                        nénéim, mégis mikor kihajtattak vele az udvarból, úgy megsiratták, mint egy
                        kedves rokon halottat. Mindegyik dicsérte, milyen kincs!</p>
				<p>Hogy szegényedhettünk el ennyire? vetem föl ezt a kérdést ma magamnak. Úgy,
                        mint Oroszék, Pécsiék, Mészölyék, Orbánék, Diószegiék - bizonyosan!
                        Elhagyott bennünket is a szerencse!</p>
				<p>Hanem végre is, apám megragadta a mentőszálakat, tudván, hogy neki kell
                        gyökeresen intézkedni.</p>
				<p>- Emília, - fordult szeretetteljes meghatott hangon apám legöregebbik
                        nénémhez - hogy vagy Vaskó Jancsival? Szólj leányom, nos, nos?</p>
				<p>Ez a Vaskó Jancsi egy egyenes lelkű, jómódú ispán volt Farkasháton, a Brix
                        zsidó jószágán. Jóval ifjabb lehetett, mint néném, csak az igaz, hogy nem
                        szép, nem gavallér.</p>
				<p>- Kérdezze meg apám a Kánicz mészáros leányát...</p>
				<p>- No jó, jó, édes leányom, de látod-e, hogy milyen rongyosak vagyunk, s én
                        maholnap itt hagylak benneteket!</p>
				<p>- Hová megy papa? - kérdé Zelma húgom ijedten is, kíváncsian is.</p>
				<p>Apám nem válaszolt erre a gyermekes kérdésre, de még kérőbben nézett
                        Emíliára.</p>
				<p>- Különben ti lássátok leányok, én nem erőltetlek.</p>
				<p>S apám fejére nyomta hegyes báránybőr kucsmáját, s átballagott a hóban a
                        jegyző úrhoz, kinek pálinkája is volt és bora is sok.</p>
				<p>Nagy lárma és mérges disputa kerekedett nénéim és anyám között.</p>
				<p>- Ilyen ez a ti apátok - tördelte jó anyám kezeit, és lépett biztatólag, mint
                        egy pap, nénéim közé. - Egy tapodtat sem mentek. Maradtok, míg isten a
                        tieteket el nem hozza. Ha igaz, hogy várt leány várat nyer; ha azt a semmi
                        Borbát Katit elvette Turi Pali, titeket sem foglak kidobni a szemétre.
                        Kolozsvári-leány vagyok, s Kolozsvári Gyuri nem házasodik, jussa csak reám
                        szállhat. A Kéryek mind parasztok. Kéry Ádám nem szégyenlett egy
                        Markos-leánnyal összekeveredni; a Kolozsvári vérnek tisztán kell átszállani
                        firól fira. Aztán ott van még Benkő néni is, az se hagyhatja másra Keresdet,
                        mint reám. Férje apámmal volt unokatestvér. Ott van Kisbajom, az is az
                        övé.</p>
				<p>- Csak azt várja apám, hogy én menjek az ő Vaskójához. Eredj te Róza, neked
                        hordta tavaly is a nyulat, vadrécét. Te inkább elmehetsz.</p>
				<p>- És ugyan miért? - szökött fel mint egy tigris Róza néném, egy magas,
                        sovány, szőke leány, nagy, forgó, kékes szemekkel, s a harag miatt szinte
                        párolgó ajakkal.</p>
				<p>- Téged nem Bécsben neveltek.</p>
				<p>- Ezt szeretem, - kacagott Róza néném - és vajon kik szaladtak le utánad
                        Bécsből? Talán bizony Grósz, a búzakereskedő, vagy Stich tapeciros? Ah, igaz, neked Bécsből kínált az isten
                        szerencsét. Kár volt elszalasztani őket, édes Emília. Hogy ő Bécsben
                        nevelkedett. Bécsben, hah, hah!</p>
				<p>- Nem is a madocsai rektornénál végeztem a tanfolyamot, mint valaki. Én és
                        Eliz Jungmanné intézetét, a legelső bécsi intézetet jártuk, ahova grófnők,
                        bárónők jártak, sőt egy lengyel hercegkisasszony is tanult velem,
                        Levandowszka Fagomira.</p>
				<p>- Velünk össze nem mérheted magadat, - vette át a szót Eliz néném, nagy,
                        hosszú hegyes fogait félig elfedve jobb tenyerével - azért nem látom át,
                        hogy egy oly becsületes emberhez, mint Vaskó Jancsi, mért ne lehetne
                        elmenned. Vaskónak szép fizetése van, pompás lovai, kocsija.</p>
				<p>- Tessék, előtted az út. Én, istennek hála, a huszonöttől még messze vagyok.
                        Az én időmben még várhatunk. Tetszik ezt tudni? Huszonöt...</p>
				<p>Ó, erre már minden elem föltámadt, székek borultak fel, csészék hullottak le
                        az asztalról, s énnekem is ki kellett kotródnom a szobából, mert nem
                        lehetett tudni igazában, hogy mi történik.</p>
				<p>A végén mégis abban egyeztek ki nénéim, hogy a mama sok örökséget kap, csak
                        várni kell egy kevéssé, s akkor minden megváltozik. Ormós Károly is
                        visszajő, Fülöp Géza is kibékül Elizzel, s nem lesz kénytelen ahhoz a fekete
                        szeplős goromba Lakoshoz menni, aki utóvégre is egy tanár. És az mi? egy
                        tanár?</p>
				<p>Anyám igen megdicsérte nénéimet, hogy oly büszkék, és fenn kívánják tartani a
                        család fényét, díszét. Legyenek is inkább készebbek itthon maradni, semhogy
                        magukat valami pugrisféléhez lealázzák. Vén leányok inkább.</p>
				<p>Nem, erre az ajánlatra mintha mégis tagadólag intettek volna nénéim
                        szemeikkel.</p>
				<p>Apám ebédre hazakerült, csöndesen elfoglalta az asztalnál a főhelyet, melyet,
                        ha vendég volt is nálunk, megtartott, s csekély, egyszerű ebédünk minden
                        kellemetlen érzést eloszlatott, mert vidáman beszélgettek szüleim a jövőről,
                        s nénéim arcáról sem olvastam le semmi ízetlen duzzogást.</p>
				<p>Csakugyan a bécsi nevelésnek az a jó eredménye megvolt, hogy a művelt tónus
                        ritkán zavarodott meg házunknál - hosszabb időre.</p>
				<p>Ebéd után a leányok varrtak - természetesen a régi köntösökből újakat. Zelmát
                        ezer apró szalaggal, csokorral készítgették valami ünnepélyre. Iván lement
                        a nagy kocsmába feketekávéra a Fáin Dávidhoz, ki híres hamiskártyás volt, én
                        pedig lementem édesatyámmal a kamarába.</p>
				<p>- Jer csak, Vilmos fiam! - gondoltam, dohányt kell vágnom, s örömest
                        mentem.</p>
				<p>- Állj, állj, - figyelmeztetett atyám, mikor látta, hogy keresem az eszközt -
                        elhagyjuk most a dohányvágást. A jövőd forog az eszemben, a jövőd, édes
                        fiam. Biztosítani szeretnélek.</p>
				<p>Apám odatámaszkodott a sódarálóhoz, én meg felültem a mángorlóra.</p>
				<p>- Hány éves vagy, fiam? - kérdé apám különös tekintettel.</p>
				<p>- Hát tizenhárom múltam Imre napján, édes atyámuram.</p>
				<p>- Te sem maradhatsz már tovább itthon.</p>
				<p>- Gyönkre megyek? A tisztelendő úr is odavitte Lacit. Bár Pestre szerettem
                        volna menni.</p>
				<p>S Kasza Jóskára gondoltam, hogy megvalljam.</p>
				<p>- Pestre, Pestre fiam - mondá apám, de oly komoran, hogy leszálltam a
                        mángorlóról. - A jegyző úr valami nagyon alkalmas pályát talált a te
                        számodra. Azt mondja, írásod szép, számolni nagyon jól tudsz, ott
                        megerősödöl, elmarad a bajod. Egészen vasas boltba való vagy.</p>
				<p>- Hogyan, édesatyám? - kérdem ijedten, hogy meghűlt bennem a vér. - Inkább
                        elmennék Gyönkre.</p>
				<p>- Mivel, fiam?</p>
				<p>Ez nagy kérdés volt, hiába próbáltam volna reá felelni.</p>
				<p>Egy ideig hallgattunk.</p>
				<p>- Persze, ha Eliz hozzáment volna Lakos tanár úrhoz, most a legszebben
                        odaadhatnálak, de adnálak is. De Lakos csak egy tanár; igaz, igaz. Ha
                        megnyerem a Csahó-pert, akkor nem lesz erre szükség, hanem mostanában gyenge
                        lábakon áll, fiam, odafent az igazság. Az az! S te benne vagy fiam a
                        tizennégyben is - mi?</p>
				<p>- Benne.</p>
				<p>S elpirultam, mintha valaki pofoncsapott volna.</p>
				<p>- Ez a baj fiam. Jövődet nem hagyhatom tovább. Gondolkoztál-e már valamiről
                        Vilmos? Te jó tanuló voltál, bár tégedet taníttathattalak volna, mint Ivánt,
                        de a rossz esztendők, marhavész, meg is loptak, a gabonást feltörték - (ó,
                        az már nagyon régen volt!) - s azok a semmirevaló kéri bérlők is csúfosan
                        megcsaltak. Szólj, választottál-e már valami pályát, mert egészen rád bízom,
                        ebben apám nekem is szabad kezet hagyott. Én sem akarlak korlátozni,
                        válassz.</p>
				<p>Itt azonban elhallgatott, úgy vélem, restellhette, hogy azok a pályák,
                        melyeket elém tárt, nem a Kéry-nemzetséghez valók, s most még sem tehet
                        egyebet.</p>
				<p>Néztünk egymásra. Én, mert gyermek voltam, elfakadtam sírva, ő pedig odajött
                        hozzám, s amit ritkán tett gyermekeivel, megsimogatott, megcsókolt s
                        vigasztalt, hogy ne féljek, mégis próbál még valamit. Hisz annyi jó barátja
                        volt, fel fogja őket keresni. Nem képzeli, hogy ne legyen bennük szív. Sokan
                        tartoznak neki pénzével, mások lovával, juhaival, nem egyet ő tett megyei
                        hivatalba, az ő befolyásán, áldozatain jutott sok ember díszes székébe.</p>
				<p>- Ha van még becsület, tiszta erkölcs, hűség, ha van még Isten az egekben -
                        itt fuldoklásban tört ki, s magánkívüliségbe esett - akkor fiam inas, egy
                        nemes ifjú inas csak mégis nem fog lenni! Nem, nem, azt én nem érem meg,
                        kedves fiam!</p>
				<p>Tudom, hogy nekem így kellett volna szólnom:</p>
				<p>Édes jó apám! senkihez se menjen; én szívesen beállok inasnak. Hány
                        becsületes mesterember van. Kasza Jóska is első volt, mégis most inas.
                        Elmegyek én is.</p>
				<p>De most még nagy volt bennem a szégyen. A Forster és Haáder fiúkra gondoltam,
                        kik régebben annyiszor voltak nálunk, s kik mélyen le fognának nézni, ha
                        engemet valami bolt előtt látnának, sőt nem is ismernének meg. Elhagytam
                        tehát e szebb és illőbb terveimet s hiúságból, szégyenből rábíztam magamat a
                        sorsra. S kitettem családunkat annak a nagy szégyennek, hogy apám húsvét
                        szombatján a Varga Pál malma alatt egy fűzfára felakasztotta magát.</p>
			</div>
			<div type="chapter">
				<head>A ZÖLD KÖTÉNYT MÉGISCSAK FELCSATOLOM</head>
				<p>Ha eddig szegény anyám elmondhatta, amint hogy sokszor mondta is: “én
                        kormányozom a házat, bennem bízzatok, apátok mindig gyenge volt” - most ezt
                        a vigasztaló szót mindnyájan vártuk tőle.</p>
				<p>De bezzeg nem szólt, csak rávetette magát a holttestre, tépte, szaggatta
                        magát, s mint egy közönséges földmíves asszony, - (mert azok szoktak így
                        tenni talán) - nyögte, sikoltozta:</p>
				<p>- Ó, Vilmosom, édes Vilmosom, hát nem tudtál még várni.</p>
				<p>Azt gondoltam úgy érti: “Én is veled mentem volna”; szerencsére, anyám
                        bölcsebb volt, azt akarta mondani, amint később mondta is:</p>
				<p>- Hiszen maholnap meghal Kolozsvári György, régóta a sírban már a fél lába, s
                        akkor... Ó, Vilmos, ó, Vilmos, hogy olyan kishitű voltál!</p>
				<p>Nagynénénket is felhozta, a vén Benkőnét, kinek minden percben várják a
                        halálát; a biztosan megnyerendő pert is felhozta, s keservesen kitört, hogy
                        apám ily egészen biztos remények mellett, nem tudott még egy kicsit erőt
                        venni magán.</p>
				<p>A jegyző úr ott állott a szekér mellett, melyről édesapámat levették, és
                        nézte, nézte könnyhullatások között anyámat.</p>
				<p>- Tekintetes asszonyom, ne tessék búsulni, csak az történt itt, amit isten
                        bizonyosan elvégezett. Nem rút halál az, mikor valaki ártatlanul hal meg,
                        ha mindjárt, mint az én szép tizenötéves ártatlan Zsuzsikám, a forró
                        moslékba fulladna is. Hány becsületes ember akasztotta fel már magát, aki
                        látta, hogy onnan felülről intenek, és hány istentelen gazember jár-kél
                        fennhordott orral, akinek az a sorsa, hogy minden felülről jövő tiszteletben
                        részesüljön, és mint a veszett kutyától féljenek tőle. A tekintetes úr igaz
                        ember volt, egy kicsit igaz, a jómódban elbízta magát, s azt hitte, mindig
                        tele lészen a marka fehér pénzzel, de különben rosszat reá még a halálos
                        ellensége se mondhat.</p>
				<p>Míg anyám sírt, s testvéreim tördelték a kezeiket, Zelma csókolta apám
                        megkékülő orcáját, s Iván Kasza bácsival a hideg ágyat rakta össze, a nagy
                        szobában, a jegyző úr végig-végigsimogatta a kiszenvedettet és elkezdte
                        egyenként felhordani minden szép tulajdonságait.</p>
				<p>- Milyen hatalmas karjai voltak a jó tekintetes úrnak, egy mészárosnak
                        becsületére váltak volna. Ilyen öklökkel, - tapogatta atyám hideg csontos
                        kezeit - egy bivalyt le lehetne ütni. S hogy nem bírt megküzdeni a
                        nyomorúsággal! Milyen szép orcája van még most is, rajta a jóság, szeretet
                        és ne vegyék rossznéven, de úgy van: az együgyűség is. Miért kell úgy hinni
                        az emberekben? mikor a java is gonoszabb a kígyónál; minek levetkőztetni
                        magát, hogy más semmirevaló talpnyalottat felöltöztessen. Mert úgy van, csak
                        az nem fosztotta ki, aki nem akarta.</p>
				<p>- Jaj, jaj, édes Vilmosom! - siránkozott anyám - csak minket nem szerettél,
                        csak minket szégyenítettél meg!</p>
				<p>- Azt ne mondja a tekintetes asszony, - ugrott a halottól a jegyző úr
                        anyámhoz - azzal, hogy felhúzta magát, csak a nemes, érzékeny szíve
                        érzéseinek hódolt. Nem akart tovább itt maradni, látta, hogy reá itt többé
                        szükség nincs. Csöndesen tette meg amit tett, félve az emberektől; ebben is
                        megmutatta, hogy egyenes lélek. Úgy függött azon a fűzfán, mintha csak
                        állott volna, még a nyelve sem lógott ki, még a szép tisztes orcája sem
                        ferdült el. Megkímélte a jó Teremtő. Fiú, - kiáltott hozzám, ki egy tapodtat
                        se mozdultam édesatyámtól - jól a szívedbe vésd apád történetét. Senkinek se
                        higgy, vigyázz, fösvény légy, mindig legyen pénzed, nem azért, hogy adhass,
                        hanem hogy vehess, mert ez az egész világ eladó, és minden gaz keresni fogja
                        kedvedet. Holtig élhetsz úri módban, késő vénségben, mint az árendás, akit
                        megrugdaltak, megpofoztak, be is csuktak, de hogy bírja bankóval, meg
                        szemtelenséggel, s hogy bátor, az egész vidéknek köztiszteletű tárgya, csak
                        nekem nem a disznó, követem alássan, hogy itt a halott mellett olyanokat
                        beszélek. De fáj a lelkemnek, hogy ez az új magyar kormány se tud ellene
                        csinálni semmit, kimondom: fáj, ha rögtön elcsapnak is.</p>
				<p>Lassanként a fél falu odagyűlt, tettek, vettek, sírtak, átkozódtak, szidták a
                        gazdag rokonainkat, akikhez hiába küldtük a stafétákat, mert egy se akart
                        mutatkozni.</p>
				<p>Déltájt Erdős Károly bácsi mégis bejött Hosszúrétről.</p>
				<p>Azon kezdte, hogy kikergette a szobából a parasztokat, s Ivánt átküldte
                        Paksra, hogy Krausz zsidó rögtön hozzon keményfakoporsót, aranyos betűkkel,
                        illő staffirunggal, gyertyákkal, fáklyákkal - legyen minden úgy, amint egy
                        úri háznál kell. Ennek meg kell lenni.</p>
				<p>Nénéim - igaz, a legnagyobb alázatossággal - de odatették:</p>
				<p>- Iván, gyászruhákat is hozz. Menj Berta kisasszonyhoz, s kérd meg szépen a
                        nevünkben, hogy egyszeriben jöjjön. Kihozhatná a Fuchsz-ot is. Krausz adja a
                        kelmét, itt mindent eligazítunk.</p>
				<p>- Helyes, - járt nagy léptekkel, komor arccal Erdős bácsi - gondoskodni kell
                        mindenről. Legyenek fátyolok, s küldje ki a halottas-szekeret is négy lóval,
                        francia ruhával, halál-huszárokkal. Meg kell mondani, hogy én vagyok itt,
                        Erdős Károly.</p>
				<p>Láttam, hogy szegény jó anyám a nagy szomorúságban mint erősödik, amint a
                        terheket egy jó ember szedegeti le a vállairól. Nénéim mindegyre csókolták
                        Károly bácsi kezeit és suttogták az asszonyoknak, segítő embereknek, hogy
                        “amint Károly bácsi akarja”, “ahogy ő parancsolja”, “őt kérdezzük meg
                        előbb”, stb.</p>
				<p>És nem is tettek egy lépést is Károly bácsi nélkül.</p>
				<p>Hogy a falusi birtokosság neszét vette a gazdag Erdős intézkedéseinek, mind
                        jobban-jobban közeledett hozzánk részvétével, úgy annyira, hogy a jegyző
                        úrnak minden rendezkedés kiesett a kezeiből.</p>
				<p>Már alkonyat felé annyi urak és úri asszonyok vették körül a díszes koporsót,
                        hogy a nép számára a folyosó maradt s az udvar.</p>
				<p>- De mégis, - zsörtölődött a halottas-szoba utcai ablakában Erdős bácsi
                        néhány vidéki nemes előtt - borzasztó meggondolatlanság úgy akasztani fel
                        magát egy tisztességes nemes embernek! Hallatlan!</p>
				<p>- Már az való, - helyeslé Komlódi úr - csizmadia munka.</p>
				<p>- Hát nem kapott pisztolyt? - kérdé Erdős bácsi. - Nincs itt ebben a faluban
                        egy duplapisztoly?</p>
				<p>- Hogyne, - válaszolt egy más csoportból egy szőke fiatal úr, a falunkbéli
                        Szalay Károly - nekem revolverem is van, még ugyan pompás.</p>
				<p>- No, ahol! Hát egy becsületes, családját, jó hírnevét szerető ember nem
                        fordulhatott volna inkább revolverhez?</p>
				<p>- Úgy van! - mormogá a társaság.</p>
				<p>- Mérget vettem volna inkább, mint így. Ezt a Kéry-nemzetségről soha semmi le
                        nem mossa - dühöngött egyre jobban Erdős bácsi.</p>
				<p>Ezt a tárgyat sokáig minden oldalról meghányták-vetették, hanem a mi
                        sorsunkról, hogy velünk mi lesz, egy szót sem hallottam.</p>
				<p>Ó, mily szánalommal, elítéléssel, sőt csúfolkodással hozott még fel
                        egyet-mást Erdős bátyánk, apánk életéből, hogy minden kereskedésben fülig
                        adós, minden mesterembert rászedett. Hitel a csizma a lábán, hitel a kesztyű
                        a kezén, minek is ilyen kezekre kesztyű! A kabát adósság, a mellény írja
                        föl, a nadrág fizetem, a kenyér meghozom - teremtette!</p>
				<p>S az urak félrefordultak, s a bácsival jót nevettek.</p>
				<p>- Igaz, - szólott a dologba Szalay úr, ki haragudott reánk valami föld miatt,
                        - Kéry bácsi megette volna a falut, megitta volna a világ minden zsidajának
                        a pálinkáját.</p>
				<p>- De mit tett, - folytatá Bölcskey úr - már alig volt betevő falatjuk, s
                        erőnek erejével a régi módon, nagy vacsorákat adott időnként, persze, hogy
                        egy-egy váltócskára befüsülje a jámbor magyart. No, velem nem ért célt. A
                        vacsorájára elmentem, mert nem akartam megsérteni, de kölcsönre, soha meg
                        nem adom fejében, már olyan bolond mégiscsak nem voltam.</p>
				<p>- Még lehetett volna valamit csinálnia, - vette fel a szót egy öreg, ősz
                        ember, ki régebben ispán volt apámnál - tanácsoltam is, de
                            kapacitálhatatlan volt. Mondtam: uram, a
                        kisasszonykák már nagyok, eljött az idő a férjhezmenésre, nem kéne erősen
                        szabadjukra hagyni a dolgot. A leányt örökösen akkor kell adni, mikor kérik.
                        Amely ruha egyszer kiment a divatból, azt rangbéli nem veszi meg, hát adni
                        kell lejjebb. Sokszor így kap szegény ember drága matériára. Vaskó öcsém
                        ugyan járt valamelyik után, most bezzeg jó volna, ha az özvegy
                        odahúzódhatnék. Másikat meg elvette volna a hartai német tanító, egyet meg
                        elvittek volna Gyönkre. Milyen jó volna most, a két kisebb nem tudná, mi az
                        árvaság, mert itt, uram, még az egérnek való sincs. Itt, itt...</p>
				<p>- Hozzám egy se, - kiáltott Erdős bácsi - kevély koldus a tolvajnál
                        veszedelmesebb. Engem különben szörnyű módon megkárosítottak. Amit tettem,
                        csak Vilmos bácsiért tettem. Amint vége lesz a temetésnek, én megyek. Engem
                        nem fonnak be.</p>
				<p>Ez fordulatot adott a dolognak, mert az urak rendről rendre hamarosan
                        elhúzódtak a koporsó mellől, s mesteremberek, parasztasszonyok foglalták el
                        a helyeiket.</p>
				<p>- Erdős bácsi, - törtetett ki az édesanyámnak szobájából Iván bátyám - a mama
                        újból elájult, és Emília is. Nem bírok velük. Az istenre kérem, jöjjön be,
                        szóljon nekik egy-két szót.</p>
				<p>- Jaj öcsém, én az efféle ájulásokra nem adok semmit. Asszony-dolog, különben
                        is a beszéd nem mesterségem.</p>
				<p>Iván elsárgult, és merőn nézett Erdős bácsira.</p>
				<p>Kitámolygott. Vele mentem én is.</p>
				<p>- Hol van Károly bácsi, - ragadta meg karomat Eliz és Róza néném - mama
                        mindjárt meghal. Egyszeriben hívjátok.</p>
				<p>- Azt mondta, - mormogá Iván - én az effélékre, ájulásokra nem adok
                        semmit.</p>
				<p>Emília néném rögtön föl is vetette a fejét, s láttam, hogy anyám is csöndesen
                        kezd magához téregetni.</p>
				<p>Úgy volt; a temetés után minden úri ember, úri asszony hazament.</p>
				<p>De anyámék mégis, hála a jó istennek! nem maradtak magukra. Karonfogta a
                        kapuban egyik felől a jegyző úr, a másik felől a jegyzőné néni, s
                        felültették egy kocsiba. Fölsegítették a leányokat is.</p>
				<p>- Nem, édes tekintetes asszony, - mondá a jegyző úr - oda most ne menjenek,
                        betérnek egy kisség mihozzánk.</p>
				<p>Anyám szegény szabódott, hogy haza kell mennie; amellett nézte, hogy hol van
                        Erdős bácsi, hol van Kállai, Nemes, Ürmösi és a Kolozsvári rokonság? De hogy
                        nem látta őket sehol, engedett a szíves felszólításnak, és mindnyájan
                        elmentünk a jegyzőékhez.</p>
				<p>Szinok bácsiék szegény, de igazi becsületes jó emberek voltak, s mindent
                        elkövettek, hogy minket megvigasztaljanak valamiképp. Legelőbb fogott a
                        dolog Ivánon, ki a két szép fiatal jegyzőkisasszonynak törekedett
                        megköszönni a barátságos látást. Nénéim is engesztelődtek, mert igazán
                        nagyon jó vacsorát készítettek a jó jegyző úrék.</p>
				<p>Szinok bácsi kifogyhatatlan volt édes jó apám magasztalásában. Nem volt az a
                        szép tulajdonság, amit rá ne ragasztott volna. Azért tette-e, mert igazán
                        így érezte, vagy azért, hogy szegény anyámat megvigasztalja: akármely okból
                        cselekedte, a jó isten áldja meg emberséges, tiszta szívét, minden
                        áldásával.</p>
				<p>Ott maradtunk aznap is, de másnap is a jegyző úréknál. Nem is mehettünk volna
                        haza, mert az a nagybátyám, akié a ház volt, egy küldött emberétől
                        megizente, hogy máshol fogadott számunkra egy bérházat, a Fain zsidó házát a
                        nagy kocsma mellett, az igen alkalmas jó lakás, ezt pedig átveszi Fain
                        Dániel. Ne is nehezteljen anyám érte. Nem tehet róla. Isten különben nem fog
                        elhagyni bennünket. Ő most nem jöhetett el, erősen hullanak a bárányok, sőt
                        a tehenek is, láthatjuk, hogy neki is millió a baja. Küldeni fog egyébiránt
                        mennél elébb, amit lehet, pár szekér kukoricacsutkát, mást is, ami hamarosan
                        házától kikerül. De nagyon ne számítsunk reá, mert csak egy héttel is
                        ezelőtt két jószágán is feltörték az istentelen svábok a gabonását.</p>
				<p>A jegyző-kisasszonyok erre nagyot nevettek, tudom, hogy éppen nem rossz
                        indulatból. Nevethettek, az ő atyjuk nem halt meg!</p>
				<p>Édes jó istenem, a szívem szorul el, hogy ilyen valamit kell írnom: nénéim,
                        mikor a szép ágyakba lefeküdtünk, egymás közt arról suttogtak, hogy milyen
                        állottak, ízetlenek voltak a sültek, s olyan töltelékes káposztát otthon a
                        kutyáknak sem adtak volna.</p>
				<p>Iván is közbeszólt az oldalszobácskából, ahol velem feküdt:</p>
				<p>- A bor dohos volt és ihatatlan. Fösvény, vén nótáriussa!
                    </p>
				<p>Pedig nagyon jól ivott, s a jegyző úr mindenét az asztalra tette volna, s a
                        jegyzőné is és leányai is!</p>
				<p>Ők kiszorultak miattunk a konyhába, kamarába, sőt tudom, a jegyző úr
                        egyenesen az istállóban hált a kocsis ágyán.</p>
				<p>Jól tette a bölcs isten, hogy testvéreimet olyan gúnyos szívvel áldotta meg,
                        legalább nem vették észre tréfálkozásaikban, hogy mekkora nyomorúság szakadt
                        reánk.</p>
				<p>Miből volt, miből nem az ő lelkűk alkotva, a bécsi Jungmanné intézetében
                        ragadt-e reájuk az a nyugodtság, vagy azért voltak-e olyanok, mert ők hárman
                        több műveltséget nyertek, mint mi, különösen én és a kis Zelma, elég az,
                        hogy nénéim már másnap félretették a nagy bánatot, vagy csak mutatták - (de
                        úgy is hiszem) -, hogy ők leküzdötték a szomorúság keményebb részét, és úgy
                        nyilatkoztak, hogy készek megnézni azt a bizonyos bérházat.</p>
				<p>Meg nem állhatták egy kis kacagás nélkül, mikor kieresztették a szájukon,
                        hogy: Fáin Dávid!</p>
				<p>Anyám is úgy vélekedett, hogy lemegy, megtekinti azt a hajlékot, különben
                        Kolozsvári Gyuri bizonyosan szívesen látna bennünket, s az öreg Benkőné is
                        el tudná helyeztetni családunkat.</p>
				<p>Még több nagylelkű rokonunk is felkerült, aki megnyitná előttünk kapuját.
                        Hanem nem fogunk senkinek a nyakán is alkalmatlankodni, úgyis éppen nem
                        messze már, hogy Benkőné lehunyja a vén pókhálós szemeit, s akkor a bajomi
                        kastély tulajdonunk.</p>
				<p>Ünnepek után való nap, azaz apám halála után két nappal, lementünk a Fáin
                        Dávid házához.</p>
				<p>Tehát ez a hajlék mindjárt a nagy kocsma tőszomszédságában volt. Alacsony,
                        széles kocsifészerszerű ház, három-négy ablakocskával, egy kis
                            ambitussal, melyről be lehetett látni a
                        nagy kocsma mulatójába, s olyan folyosóval, melyen térdigérő gödrök
                        mutatták, hogy itt sok ember járhatott és lakhatott.</p>
				<p>Mert katonaság is volt a faluban, éspedig ulánus katonaság, s a tisztikar itt étkezett Fáin úrnál, s most még
                        délután mintegy két-három óra lehetett csak, s eszerint a tisztek nagy része
                        még itt időzött. Érkezésünkre egész csomó úri forma ember tódult ki a kocsma
                        folyosójára. Fiatal csinos, zöld kabátos tisztek, hajadonfővel, az öregebbek
                        sapkásan, és néhány nemes ember kipirult arccal és még kihívóbban
                        ránkfordított tekintetekkel, mint aminőkkel a tiszt urak szokták, vették
                        körül nénéimet.</p>
				<p>Fáin Dávid urat lehíttam, hogy meg akarnók nézni azt a házat.</p>
				<p>Fáin úr feltett sapkával, igaz, hogy csak házisapkával, - (de azt is le
                        lehetett volna vennie,) - jelent meg anyám előtt. Hozta a kulcsokat, valami
                        húsz-harminc kulcsot, melyek közül egy se talált az ajtókhoz, és dicsérte,
                        hogy ilyen nagyszerű, egyenesen kisasszonyoknak való lakás, nincs több a
                        faluban. Innen már sok jó házasság esett.</p>
				<p>- Természetes is, - folytatá - nálam temérdek a vendég, főképp a nóbel vendég, a pénzes vendég. Csak szeretet kell,
                        egy kis bátorság, egypár lat szerencse... s
                        megvan a jó házasság. - S durván röhögött.</p>
				<p>Gyermek voltam, mégis szerettem volna oldalba rúgni ezt az asszott kis szürke
                        zsidó embert, különösen ahogy nénéimre tekintgetett, s róluk meg a
                        tiszturakra.</p>
				<p>Szégyenlem! nénéim nem találhatták ezt a Fain urat ily hitvány teremtésnek,
                        mert szóba állottak vele, kinyittatták nagy bajjal a szobákat, s parancsot
                        is adtak, hogy még holnap legyen rendbehozva az egész lakás, mert anyám
                        átveszi.</p>
				<p>Természetesen, ezt azért tették nénéim ily gyorsan, mert valahol csak meg
                        kellett telepednünk, s mivel a régi házat zsandárkaszárnyának alakították
                        át, a jegyző úréknál meg sokáig nem lehettünk, tehát a sok kifogás, alapos
                        ellenvetés hiábavaló dolog lett volna.</p>
				<p>De mégis, én úgy éreztem, hogy inkább mennék Kasza Pálékhoz, vagy a falu
                        végire, ahol senki se látna bennünket.</p>
				<p>Elhagyom, hogy anyámék mikor és miképp költözködtek csakugyan e rongyos házba
                        - mint mondák, igen csekély időre, csak míg a vén Benkőné lehunyja a szemeit
                        - hanem arra térek, hogy velem mi történt.</p>
				<p>Iván bátyám, ki majdnem az egész napot a Fain úr vendéglőjében kártyázta és
                        biliárdozta el, napról napra jobban kezdett felettem élcelődni. Az volt a
                        célja, ami szegény apámnak ővele, hogy valami hibában kapjon, jól elverjen,
                        s elmarjon a háztól.</p>
				<p>Eleinte a rokonokhoz küldöttek apró kölcsönöket kérni: gabonát, zsírt, pénzt,
                        majd hogy ez nemigen sikerült: állomásokat ajánlottak. De kérdem,
                        tizenkét-tizenhárom éves fiúhoz miféle állomás találhatna? A tanulás. Igen!
                        Ezt szerettem volna, hisz első voltam az iskolában.</p>
				<p>Gondoltam, elmegyek a református paphoz, annak sok gyermeke van, s mégis mind
                        tanul, hátha nekem is megmondja, hogy tanulhatnék én is. A lelkész úr egy
                        májfoltos arcú, kopasz nagy fejű, szomorú ember volt, pipázni is csak azért
                        pipázhatott folyvást és felette erősen, hogy a füst talán vigasztalta.</p>
				<p>Azonnal, bár gyermek-ifjú voltam még (igaz, egy kissé nyúlánk), szívesen
                        leültetett, pipát keresett elő, s nem is szólt addig, míg igen ajánló
                        szavakkal a kezembe nem nyomta.</p>
				<p>- Keresztlevél kell, kedves öcsémuram, ugye? Csakhogy a Kéry fiúkat és
                        leányokat, mind városi pap keresztelte. Mi szegény falusi lelkészek, a jobb
                            stóláktól rendesen elesünk, pedig ha mi
                        kevés fizetés csöppenne, bizony csak az uraktól. A paraszt addig édeskedik,
                        hazudozik, míg kicsalja a dolgot ingyen, szegénységről, nyomorúságról
                        beszél: s megszánjuk. Holott legjobb módja a parasztembernek van, nem tudja,
                        mi a neveltetés, tisztességes asztal, adósság. Az az, öcsémuram.</p>
				<p>Mélyen szíven talált ez az utolsó szó, s már menni akartam, midőn a
                        tisztelendő asszonyság is belépett, egy tál friss párolgó túrós
                        lepénnyel.</p>
				<p>Sírva fakadt, hogy anyámékat kérdezte, s bizony-bizony jobban megsiratta
                        szegény jó apámat, mint testvéreim!</p>
				<p>- Becsületes, tiszta lelkű ember volt.</p>
				<p>- Az, - ütötte rá pipájával a pap - feddhetetlen.</p>
				<p>- Urat, szegényt egyképpen megbecsült.</p>
				<p>- Úgy van, az ingét odaadta volna - dörzsölgette a pap széles homlokát.</p>
				<p>- Tessék, kedves Vilmoska, nem olyan finom ugyan, amilyenhez odahaza volt
                        szokva, de a túró igen jó, csak a tejfelünk volt vékony. Hogy borjasak a
                        tehenek...</p>
				<p>- No no, inkább török én is egy harapást, - lépett a tálhoz a lelkész úr -
                        jobb sültje-főztje mégsincs itt a faluban senkinek, mint neked, lelkem
                        Juliskám. Hát édes mamáék?</p>
				<p>Már vártam, hogy el fogja anyámékat ítélni; amért oda, a kocsma mellé
                        költöztek. Nem tette, holott tehette volna bátran.</p>
				<p>Szívességük után rátértem, hogy tanulni szeretnék, mint a lelkész úr fiai, ha
                        valamiképp lehetne.</p>
				<p>- Hány osztályt végezett?</p>
				<p>- Még egyet sem.</p>
				<p>- De édes istenem, otthon privatim, csak taníttatták a grammatikumokra?
                        Hiszen én Dezsőt is, Gyulát is egyenesen a harmadik osztályra vittem. Egy
                        úri embernek pedig kezében a mód, hogy nevelőt tartson.</p>
				<p>- Nem, én semmit sem tanultam, a parasztiskolán kívül.</p>
				<p>- Ne mondja! - csapta le a lelkész úr a pipáját.</p>
				<p>- Úgy van.</p>
				<p>- S édesatyja ura, a mamája. De, hogyan lehet ez? hány éves?</p>
				<p>Megmondtam.</p>
				<p>- Erősen megkésett, most már csupa lehetetlenség. De így szalasztani el az
                        időt!</p>
				<p>A papné mind simogatta férjét, nehogy az keményebb vádakat találjon
                        felhozni.</p>
				<p>- De hát álljon meg. Feleljen öcsém, ha lehet, odateszem a vőmhöz Gyönkön -
                        (aki Eliz nénémet akarta elvenni) -; az, persze illő honoráriumért, hamar elvégeztet önnel két-három osztályt.
                        Segítünk, készséggel, ne búsuljon. Az őszön, mert most már nem lehet, fiam,
                        bevisszük.</p>
				<p>- Nem, tisztelendő úr, nekünk semmink sincs, hanem lehetne-e...</p>
				<p>- Ó lelkem! - ölelgetett meg a jó ember - ahhoz, hogy korpán, vizen
                        tanuljunk, nem úri fiú való, az a papfiúk osztályrésze. Én is úgy
                        nevelkedtem. Nem, kedves gyermekem, az a sanyarú kenyér hamar megölné magát.
                        Ott rúgják, döfik; nem, nem, édes öcsém, az terhes iga. Hanem, hiszen úgy
                        hallom, édesanyja sok szép birtokot fogna még idővel innen is, onnan is
                        örökölni: inkább várjunk egy kicsit. Hanem addig eljár énhozzám, s tanítom,
                        mint tulajdon fiamat. Az őszig is egy osztályt könnyen megnyerünk.</p>
				<p>Ó, milyen boldogan mentem haza, már diáknak képzeltem magamat; mily örömmel
                        mondtam el anyámnak, hogy tanulni fogok.</p>
				<p>- Mit? - kiáltott Iván. - Igen, hogy itthon csavarogj. Abból nem eszel.</p>
				<p>Nénéim is helyeselték, hogy oda ne járjak. Egy koldushoz, koldulni. Lett zaj
                        és csúfolódás.</p>
				<p>Anyám biztatott, hogy nem Gyönkre, de egyenesen Pestre fog vinni, csak haljon
                        meg a vén Benkőné. Nem viheti már sokáig. Tehát el kellett maradnom a kedves
                        tisztelendő úrtól!</p>
				<p>Keserű napok következtek reám. Hogy néhány krajcárt vihessek haza, ahol néha
                        a falat kenyér is hiányzott: Fain úrnál a kuglikat állítottam, sört vittem a
                        vendégeknek, s szolgáltam a tiszt uraknak a biliárdnál.</p>
				<p>- Te fiú, - fedett meg egyszer keményen az öreg jegyző, mikor lopva egy
                        gazdátlan pohár sört kiürítettem, - látom, te itt végképp elromlasz. Nem a
                        szegénység, hanem a kevély nagyralátás öl meg benneteket. Hát nem találsz te
                        becsületes foglalkozást?</p>
				<p>S úgy tetszett, hogy fölemelte a korbácsot, mert loptam.</p>
				<p>- Nem tudnál te jóra való mesterember lenni, asztalos, kovács vagy mészáros?
                        Vagy jó, légy kereskedő.</p>
				<p>- Az leszek - ragadtam meg hirtelen a mentőszálakat, csak közönséges
                        mesterember ne legyek. A kereskedő mindig olyan fél úr. S még sok volt
                        bennem a régi Kéry-vérből.</p>
				<p>- Jer, menjünk anyádhoz.</p>
				<p>Megragadott, mint egy tolvajt. S vitt.</p>
				<p>Ó, anyámék rögtön készen voltak most, nem várták az öreg Benkő néni halálát,
                        csak szabadulhassanak tőlem.</p>
				<p>Meg lett határozva a nap, amikor a jegyző úr felvisz Pestre egy régi jó
                        ismerőséhez - fűszerkereskedésbe.</p>
				<p>Anyám most mégis előállott - meg akart menteni, ha nem is egészen, legalább
                        félig, annak az osztálynak, melyből az Erdős Károly bácsik, a Hollósiak,
                        Mészölyök, Parraghok, Oroszok, Váraljaiak valók, s annyi derék nemes
                        ifjú.</p>
				<p>A halottat nem lehet jobban siratni, mint anyám siratott engemet. A
                        mesterembernek még a szagától is irtózott, s most az én számomra nénéim (s
                        kimondom: nevetve, csúfolkodva) varrták a zöld inaskötényt.</p>
				<p>Minden percben felpróbálták reám, s mindennap jobban mulattak rajtam.</p>
				<p>Anyám pedig keresett valami régi kesztyűt, azt felhúzatta velem, s zokogások
                        közt így oktatott s vigasztalt egyszersmind:</p>
				<p>- Lelkem Vilmosom, ne félj, nem hagylak én ott tégedet örökre. - (Benkő néni
                        újra megjelent, mint haldokló!) - Csak a jussaim, a jussaim! El ne
                        parasztosodjál, ezeket a kesztyűket le ne vesd, azok a szép formás kezeid,
                        Kolozsvári-kezek, el ne durvuljanak. A többi inasokkal, legényekkel magad
                        össze ne add, mert ha ezt meghallom, meghalok szégyenletemben. Gondold meg,
                        miféle születésű vagy, apád ki volt, én honnan eredtem? a nénéid hol
                        nevelkedtek, tanultak. Ne engedd, hogy valaki tegezzen, a szemét kiüsd.</p>
				<p>Csak úgy súgta a fülembe:</p>
				<p>- Annak idején, fiam, egy jó úri kisasszonnyal, egy jó házassággal, tudod,
                        mindent helyre ütünk. Egy cseppet se búsulj.</p>
				<p>Hanem azért a zöld inaskötényt, pár hétre reá, mégis fölcsatolták a
                        vállamra.</p>
			</div>
			<div type="chapter">
				<head>MIT TAPASZTALOK ÉS HALLOK AZ ELSŐ NAPON</head>
				<p>Egész úton egy örömöm volt, nem az, hogy Iván bátyám durvaságait
                        elkerülhetem, hogy nénéim marakodását nem kell látnom, hogy édesanyámnak nem
                        leszek többé terhére, s gondja ezzel is apad, hanem, hogy az én kedves,
                        szeretett jó pajtásommal, Kasza Jóskával, kit éppen három éve, hogy nem
                        láttam, ismét együtt lehetek.</p>
				<p>A jegyző úr, mert csakugyan ő jött fel velem Pestre, többször kifejezte:</p>
				<p>- Látod Vilmos, ennek örvendek, hogy nem búsulsz, s a fűszerkereskedést
                        szereted. Szeresd is, jó, ha az ember azt az állást, amibe isten helyezi,
                        szereti, nem mocskolja, mint egynémely boldogtalan, ki örökké a mesterségét
                        ócsárolja, mintha bizony azzal könnyítene magán a nyomorult. Szép a
                        kereskedés - folytatá.</p>
				<p>Ó, de én a hálátlan szívemmel egy szót se hallottam az egészből, mert mind
                        ott járt a lelkem, hogy Kasza Jóska hogy fogad, mennyire fog örvendeni.
                        Szegény, mennyit szenvedhetett azóta! S mi lett volna belőle, ha iskolára
                        mehet!</p>
				<p>S én elég meggondolatlan voltam azzal foglalkozni, hogy anyám minél előbb
                        nagy örökséghez jut, s akkor még a Kasza Jóska helyzetén is segíthetek.
                        Tudtam, hogy Kolozsvári György bátyánk agglegény, a hetven felé jár, s igen
                        gazdag s anyámmal unokatestvér. Igen sok föld szakadhat ránk. Benkő néni is
                        anyámnak ígérte szép jószágait. A Csahó-per is folyvást a prókátorok kezén
                        van, Lakméri ügyvéd hetvenezer forintról beszél - tehát nem csoda, ha vidám
                        voltam, tréfálkoztam, s ezzel Szinok bácsinak igen jó kedvet csináltam.
                        Persze ő nem látott a szívembe. De ez jó is volt így.</p>
				<p>Én még sohasem voltam Pesten, s bevallom, így, ilyen szerrel, valami nagy
                        kedvvel nem is lestem a szent Gellért hegyét.</p>
				<p>Inkább azon mulattam, hogy Kasza Jóskával régi boldog életem visszatér.</p>
				<p>Faluk, erdők, hajók bátran elmehettek mellettem, engemet nemigen kötöttek le.
                        A parasztasszonyok batyujukat már egy órával előbb felkötötték a hátukra,
                        ugrottak volna már keresztül a karfán, csak ott lehessenek a piacon, ki meg
                        a kaszárnyában fiánál. A mesterlegények is cakumpakk voltak, s hogy egy kis
                        uras formát mutassanak a szegényebb napszámos rend előtt, hosszú szivarra
                        gyújtottak, s úgy jártak-keltek büszkén a fedélzeten.</p>
				<p>Rólam, kit anyám s testvéreim mégiscsak kicicomáztak valamennyire,
                        szegénységüktől kitelhetőleg, nem hiszem, hogy fel merték volna tenni: mi
                        leszek? Kissé nagy is voltam már ahhoz, hogy inasnak álljak.</p>
				<p>Mosolyogtam szegényeket, nevettem a feszítésüket, s mivel többnyire igen
                        kopottas ruhában (egy-kettő mezítláb is) voltak: talán magamban meg is
                        sirattam, egyik-másik betegebbjét, ifjabbját.</p>
				<p>Ahol, ott van Pest!</p>
				<p>Ahelyett, hogy én is futottam volna holmink után, odakönyököltem a karfára, s
                        lehető éles tekintettel szemrevettem minden nagyobb boltot, a Duna partján
                        innen és túl. Kerestem Kasza Jóskát. Szívem mind egyre azt súgta: ott lesz,
                        az lesz!</p>
				<p>Persze már megnőtt talán bajusza is van, lehet, mert három évvel idősebb volt
                        nálamnál. Meg van-e nagy fekete bozontos haja? Az enyém szőke volt és
                        göndör. Az most is. Látszanak-e szeplői, amikért mindig haragudott. Engemet
                        leányképűnek csúfolt, s úgy simogatott, csókolt sokszor, mintha leány lettem
                        volna. Szépnek tartott. Elég hiú voltam, hogy arra tudtam gondolni: vajon
                        most is szépnek tart-e? De, szerettem, szívem mélyéből szerettem. Pedig
                        sokszor durva, goromba is volt irántam, s meg is rúgott, meg is vert. Hanem
                        legnagyobb volt közöttünk, legférfiasabb, legkevélyebb, legerősebb, s
                        mindenki örömmel vette, ha csak egy jó szót nyerhetett is tőle
                        itten-ottan.</p>
				<p>Mint a házak, ahogy nőttek előttem emeletről emeletre és szépültek, mentül
                        beljebb mentünk a városba, úgy nőtt, szépült Kasza József is. Karcsú sugár
                        legénynek gondoltam, hetyke járással, vidám szemekkel, csinos ruhában - s
                        egy-egy ismeretlen ifjúra rá is fogtam: ez az, Kasza Jóska; míg majd ismét
                        látva, hogy Pesten mily embertelenül bánnak a matrózinasokkal, kik már
                        nagyobbak, mint én, hogy taszítják, lökik őket, mint a rabokat: megint csak
                        szegényebb, szánalmasabb formában kerestem kedves barátom formáját.</p>
				<p>Természetesen sehol sem láttam, vagy legalább nem ösmertem föl.</p>
				<p>S így, e gondolatok közt jutottunk a Józsefváros elejére, hol a Schubert
                        Frigyes úr vas- és fűszer-, déligyümölcs-, festék- és vegyeskereskedése
                        állott. Címere a “fekete macska” volt, mely egy katona hátán ült, mintha
                        vigyázna szorgalmatosan minden járókelőre, nehogy vagy egy fiú valamit a
                        kirakatból ellopjon.</p>
				<p>Engemet is mindjárt megnézett. Beléptünk a nagy tágas - talán három szobából
                        is álló boltba.</p>
				<p>- Miben szolgálhatok kérem ássan, kéem ássan, - futott hozzám egy vöröshajú,
                        izmos vállas fickó, piszkos, cafatos zöld köténnyel, mely rongyos barna
                        nadrágját és lefittyent világoskockás mellényét is elfedte - szabad kéem
                        ássan valami finom szalámival szolgálnom, vagy akár nagyszeű grójerrel? van
                        isteni liptai túrónk, első kézből, bödönökben.</p>
				<p>Majd odaszökött Szinok bácsihoz, miközben engemet is kéznél tartott - s annak
                        a kávét, cukrot, vasat, sót, borokat kínálta. Jött egy kisebb, halavány képű
                        gyermek is, ugyanolyan sebesen hadarva portékái címeit.</p>
				<p>Két ügyes segéd belül a padon morzsolta kezét, és mosolygott reánk, a
                        legnagyobb barátságossággal, lassabban, de éppen úgy felhozva minden
                        létezhető jó dolgot.</p>
				<p>Hamar kitudódott, hogy mi járatban vagyunk.</p>
				<p>Megmutatták hátul egy kis léces ketrecben a főnökprincipális urat. Így
                        mondták a segédek: “főnökprincipális, főnökprincipális!”</p>
				<p>- Kérem várni; Simon, ajtót nem kinyitni; uraim amott túl bemenni. Kérem
                        leülni, addig friss Lloydot venni, pár pont még, s kész vagyok.</p>
				<p>Leültettek bennünket egy millió portékával összezsúfolt sötét nyirkos
                        szobában.</p>
				<p>- Te ne ülj le, Vilmos, kelj fel - figyelmeztetett Szinok bácsi. - Látod,
                        odakünn is a kereskedésben mindenki talpon áll. Vigyázz meg mindeneket.
                        Schubert úr tekintetes úr, neki kezet csókolsz, a felesége nagyságos
                        asszony. Pesten úgy járja, azt is megtanuld. Neki aztán alázatosan csókolsz
                        kezet, s legalábbis három lépésre állsz tőle örökösen. Jaj fiam, itt már nem
                        Omlottváron vagyunk a Fain Dávid boltocskájában. Ügyelj, megrágj minden
                        szót, ne hazudj, mert itt nyomban rajta vesztesz. S csak akkor beszélj, ha
                        kérdeznek, s arra felelj, amit kérdeznek tőled, fiam. Majd úgy vezetem én,
                        ha lehet a kérdést, hogy a nyomorúságaitokat Schubert úr ne tudja meg
                        azonnal, mert egy bukott, akasztott ember fia rossz benyomást tehetne
                        könnyen. Meghalt - ennyi; birtokos volt - ennyi; anyád él - ennyi testvéred,
                        az is van - no így fiam, okosan, eszesen. Jó két grammal az eszed mindig
                        előbb járjon a nyelvednél. Te ne törülgesd a zsebkendőddel a csizmádat, nem
                        vagy ám itt vendég. Ne borzold fel a hajadat, mint a kelnerek, légy alázatos. Terringette, ha egy kicsit
                        kopasz volnál, mint én, még alázatosabbat mutatnál. Alázatosság,
                        engedelmesség - jön Schubert úr - alázatosság, alá...</p>
				<p>- Ah ah, kedves Szinok bácsi, - topogott felénk Schubert úr, előbb azonban
                        házisapkáját kétszer-háromszor minden vevője előtt tisztelettel megemelgette
                        - kaptam a levelet. Kapta levelemet? Helyes, itt a fiú. No - (akkor már bent
                        volt a kis sötét szobában) - no, - nézett végig rajtam kék pápaszemeivel -
                        ez nagy fiú lesz már. Baj, baj, nem hiszem hogy...</p>
				<p>Mert még nem csókoltam kezet, Szinok bácsi egyet döfött rajtam.</p>
				<p>- No talán mégis - mondta e szavakat Schubert úr vontatva, s úgy nézve reám,
                        mintha szívem közepéig akarna férni, s megtudni mindent, amit rejtegetni
                        akarok és fogok is. - Jó házból, azt szeretem, jó házból való. Atyja
                        nagyságos úr.</p>
				<p>- Meghalt - sietett felvilágosítani Szinok bácsi.</p>
				<p>- Gutaütés, persze a földbirtokosok nagyon zsírosan élnek - mondá gyengén
                        nevetve Schubert úr.</p>
				<p>- Abban, éppen abban halt meg, de nagyon tisztalelkű, mértékletes életű egy
                        ember volt.</p>
				<p>- És anyja? Szeretem, tetszik a képed fiú, kereskedésembe nemigen veszek rút
                        arcot. A vevő megkívánja ezt.</p>
				<p>- Anyja ritka szép asszony volt; Tolnában, Fehérben nem volt párja.</p>
				<p>- Ah, szép!</p>
				<p>- Jó gazdasszony.</p>
				<p>- Ah!</p>
				<p>- Hanem a rossz rokonok, testvérek, a sok per, amivel Tolnában Dunát lehet
                        tölteni, olyan temérdek, megfosztották mindenüktől. Hanem a per amit elvitt,
                        vissza is hozhatja.</p>
				<p>- Ah, tehát van még követelni való?</p>
				<p>- Hetven-nyolcvanezer forint - szóltam bele, megfeledkezvén Szinok bácsi
                        intelmeiről. De a Kéry vér kitört belőlem.</p>
				<p>Schubert úr azonban - mintha tudta volna, hogy ez csak álom, hazug
                        képzelődés, az én gyerekszívem éretlen vágya; a hetven-nyolcvanezer
                        forintra mit sem szólt, de mégis úgy mozgatta sebesen a jobb lábát, mint
                        mikor az embernek tetszik valami.</p>
				<p>Át is estünk a szerződési pontozatokon hamar.</p>
				<p>Schubert úr odahívatta Simont, aki egy förtelmes hetyke fiú volt, s
                        megmutattatta vele azt a szobát, mely az inasok szobája, inkább fészke.</p>
				<p>- Te abban az ágyban fogsz hálni - szólt Simon hozzám - amelyikben József, a
                        hetes szolga hált.</p>
				<p>- Hát mért vegyem én el az ő ágyát, és mi okon tegezzük mi egymást; nem
                        értem.</p>
				<p>- Hát József meghalt, mert az Orczy-kertben felakasztotta magát, részeges
                        volt. Jól tette, úgyis odakerült volna, hogy pedig tegezlek, még senki sem
                        mondta, hogy ne tegezzelek. Én kétéves inas vagyok már, azaz tanonc, mert
                        Pesten nincs inas, és te is tanonc lész, csakhogy még Pistinél is lentebb
                        való - utolsó.</p>
				<p>Hallhatott valamit a veszekedésünkből Schubert úr, mert másnap, mikor maga
                        elé állított, mindjárt kitűnt a szavaiból.</p>
				<p>Hanem kell arról is egypár szót ejtenem, hogy miképp vált el tőlem Szinok
                        bácsi. Nem lehet azt az örömet olyan könnyen elképzelni, amelyik az ő meleg,
                        becsületes szívét eltöltötte, ma is csodálkozom rajta.</p>
				<p>- Látod, - ölelt át egy süteményes bolt ablakszögletében - nem megmondtam,
                        hogy az Isten velünk lesz. Idd ki azt a pálinkát fiam, most én is iszom a te
                        egészségedre és egyél egyet abból a pogácsából. A zsebeidet is megrakhatod,
                        ámbár mégiscsak itt edd meg. Rossz vért csinálna az, ha észrevennék, hogy
                        olyan gazdag helyt, idegen élelemmel élsz. Lakjál jól. Mikor én ilyen fiú
                        voltam, ezt a boltot fölfaltam volna. Semmi szégyen, enni kell, a mákosból,
                        a túrósból, de a diósból is. Ki tudja, mikor látlak. Ugye hely ám ez,
                        Vilmos? Micsoda fény, gazdagság, jólét van itt. Soha ennyi ezüstöt, aranyat,
                        drágaságot. No, az igaz, hogy úr csak egy fűszer- és vaskereskedő lehet.
                        Szobád jó, azt láttam; a segédek finomak, azt tapasztaltam, s az a Simon is
                        valami derék egy fiú lehet. Csupa tűz, elevenség. Ilyennek kell lenni egy
                        igazi kereskedőnek. Hát a nagyságos asszonyra mit szólasz? Felséges egy
                        asszony, igazi kapitális egy teremtés; három
                        olyan kitelnék belőle, mint Schubert úr, akit egy kissé csakugyan vékonyra
                        szabtak. S egyetlen leány a háznál, s milyen szívesen tekintett reád. Fiam,
                        te itt beleestél a paradicsomba, csak valami gazember ki ne toljon. Résen
                        légy. Mit nem adnék érte, ha az én két leánykám közül az egyik fiú volna,
                        hogy élnétek most itt! No csak a szerencsébe beleestél. De haza ne jöjj, az
                        otthoniakról se sokat beszélgess. Csak fogd meg a dolgot emberül,
                        egyszer-egyszer fellopódzom én hozzád. Hanem otthon, érts meg édes fiam, azt
                        sem mondom meg, hogy melyik utcában laktok. Rejtsd el magadat az isten
                        szárnya alá, mert ennél a becsületes úri háznál, igazán az isten szárnya
                        alatt vagy. Megtömött étellel, itallal. Ki nem kísérhettem, mert annyi időt
                        nem adtak; de mikor megcsókolt a jó ember, azokat a könnyeket éreztem
                        arcomon, amik melegebbek voltak minden szeretetnél a világon.</p>
				<p>Menj jó ember! felírom a nevedet és alávésem, hogy láttam egy valódi
                        embert.</p>
				<p>Teljes lett volna örömöm, ha hirtelenében találkozhatom Kasza Jóskával, s
                        elmondhatom neki: milyen ember Szinok jegyző bácsi.</p>
				<p>Így is úgy értem haza, hogy az inasok rámfogták: részeg vagyok.</p>
				<p>Boltzárás után beintett magához Schubert úr. Hogy ki volt cserélve! vagy csak
                        én éreztem.</p>
				<p>- Ne ülj le.</p>
				<p>Elfeledkeztem róla, hogy hol vagyok és mi vagyok.</p>
				<p>- Állj fel, egyenesen állj és ne nézz olyan merőn, mintha te vallatnál. Most
                        én is adok egy-két tanácsot, hanem szentírás legyen minden szavam. Érted?
                        Becsületes ember akarsz-e lenni?</p>
				<p>- Az.</p>
				<p>- Szebben is válaszolhatnál, ökör. Fogadod-e, hogy mindenben engedelmes
                        lesz.</p>
				<p>- Fogadom, kérem alássan.</p>
				<p>- Úgy. Soha semmiben nem válogatsz, megeszed a mérget is, ha parancsolják. Ne
                        félj, nem halsz meg.</p>
				<p>- Megeszem.</p>
				<p>- Csak tedd oda mindig: Kérem alázatosan. Ez tanonc-törvény.</p>
				<p>- Kérem alázatosan.</p>
				<p>- Itt tégedet három esztendeig minden vevő, akinek csak éppen úgy tetszik,
                        tegezni fog. Tegezni foglak én is, tegezni fog a nőm is, a nagyságos asszony
                        és a leányom is, de sőt minden segéd- és inastanonc-társad is; hanem azért -
                        tette hozzá lágyabb, szelídebb hangon - nagy bolondnak tartanálak, ha emiatt
                        búsulnál. Járj úgy, mint a másik tanonc, Simon és Pipi. Láttam, egész
                        délután kefélgetted a kabátodat, no arra most még nincs mit vesztegetni az
                        időt. Azt a nagy kondor szőke hajadat már holnap levágatod. Katona stílus
                        van a házamnál. Esténként kaptok külön gyertyát, tanultok írni, olvasni,
                        számolni. Németül semmit sem tudsz, hogy esik az? Egy magyar úrnak a fia ne
                        tudjon jól németül? Hűség, pontosság szolgálatkészség a halálig: akkor
                        együtt maradunk; különben mars. Most elmehetsz. Megállj. Ha valami úri
                        ismerősöd találna erre jönni: senkit meg nem ösmersz, senki után nem futsz;
                        itt te három évig nulla vagy. Megállj. Haza három évig nincs miért menj,
                        mindent én adok, ruhát, kosztot. Megállj. Minden leveledet én olvasom előbb,
                        s levelet én iratok haza, ha kell Morgó úrral, a második segéddel. Katona
                        stílusban megy nálam minden, az utolsó mozdulatig. Mehetsz. Ökör, ne ugrálj.
                        Te, te, te részeg vagy!</p>
				<p>S most már csakugyan úgy botorkáztam - mint a részeg.</p>
				<p>Égetett a szégyen és a szomorúság is. Kiszorítottam a zsebemből minden
                        kalácsot, eldobtam a dohányomat, pár szivaromat; kis zsebfésűmet
                        összetörtem, fogkeféimet kihajítottam, - szóval, azt sem tudtam, mit
                        csinálok.</p>
				<p>Szerencsére nem volt a szobámban senki, mert most igazán mondhatták volna,
                        hogy részeg, de azt is, hogy bolond. Éreztem régi betegségemet:</p>
				<p>Felvetettem magamat az öreg József ágyára, s szégyen, nem szégyen, úgy
                        sírtam, mintha három fogam fájt volna egyszerre. Fáztam erősen.</p>
				<p>Így kaptak az inasok.</p>
				<p>Nevettek és csúfolkodtak velem, amíg el nem aludtak.</p>
				<p>Összetörtem volna őket, de mert azt határoztam el magamban, hogy korán reggel
                        úgyis elszököm, hagytam őket illetlenkedni, ami életem első okos cselekedete
                        lett volna, ha... Forgott velem a világ.</p>
				<p>Elgondoltam - minden bolondot elgondoltam, míg Uram Teremtőm, éreztem, hogy a
                        régi nagy betegség kezd erőt venni rajtam, amiben ifjabb korában anyám is
                        szenvedett, valami rendkívüli nagy fölizgatás után.</p>
				<p>Egy pohár hideg víz, ha a képemre loccsantották volna idejében, megment. De
                        sem víz nem volt, sem aki adja, mert a fiúk igen mélyen aludtak. Nem tudtam
                        sem beszélni, sem kiáltani, sem mozdulni. Tudtam, hogy percről percre jobban
                        elborít a tehetetlenség. Mindent elvesztettem, csak az eszemet nem.
                        Mindenem érzéketlen volt és hideg.</p>
				<p>Korán, már majdnem hajnalban bedörömbölt egy cseléd, s addig dörömbölt, míg a
                        két inas föl nem kelt, s ki nem nyitotta az ajtót.</p>
				<p>- Kelni, kelni! - rázott engemet is; még az ágyamból is lehúzott, de nem
                        boldogult velem.</p>
				<p>- Kelj fel - térdelt a mellemre Simon.</p>
				<p>Nem szólhattam.</p>
				<p>- Nézd, - vonszolta el rólam a durva fickót a kis Pipi - ez meg van
                        halva.</p>
				<p>Dörzsöltek, öntöztek, hanem már késő volt. Ha szólhattam volna, megmondtam
                        volna nekik: hagyjatok békét, három nap múlva úgyis lábra állok, minden
                        segítség nélkül, de addig ok nélkül rúgtok, löktök. Anyám is három napig
                        szokott feküdni, mikor egyszer-egyszer rájött ez a borzasztó nyavalya, ha
                        idejében nem volt kéznél víz, ha éjjel találta a roham.</p>
				<p>Mi lesz most már velem - tépelődém magamban - három nap múlva
                        visszakergetnek, pedig újból egészséges leszek. De mért hagytam magamat úgy
                        felizgatni!</p>
				<p>Jöttek-mentek körülöttem. Leszaladt Schubert úr, rázott, azután simogatott. A
                        mellemre hajtotta a fejét, hogy élek-e? Természetesen, éltem, csak
                        tehetetlen voltam.</p>
				<p>- Vilmos, te Vilmos, mi bajod? - menjetek ki - intett a többinek, gondolva,
                        hogy majd ő mindent kivesz belőlem. - Te, nem mérgezted meg magadat? Látod,
                        egy kicsit durva ember vagyok, de ez a stílusom csak; nem vagyok olyan, majd
                        meglátod később. Szólj fiam és ne haragudj. Kemény voltam hozzád, hiszem, de
                        persze, te úri fiú vagy; amazok hitvány parasztok voltak mind.</p>
				<p>Fölkelt, hogy nézzen távolabbról, nem tettetem-e a betegséget. Pénzt tett a
                        zsebembe, meghúzogatta az ujjaimat, mint a kimerült lovaknak füleit
                        szokták. Persze minden ügyessége hiába való volt. A nagyságos asszony is
                        lejött és szidta férjét:</p>
				<p>- Te paraszt, mit csináltál ezzel a fiúval, megverted, mért verted meg?</p>
				<p>- Hozzá se nyúltam.</p>
				<p>- Mért olyan kék? te, te. Most nézheted, mi a börtön. Mért tettél így?</p>
				<p>És iszonyú per támadt közöttük. De nem szólhattam. Az asszony hevesen sírt,
                        és sok bűnét hozta fel az embernek, hogy:</p>
				<p>- Szegény József is miattad akasztotta fel magát, mert szívtelen vagy, mint
                        minden vaskereskedő. Pokróc, embertelen, kevély, zsarnok, elbizakodott. Nem
                        tudod megköszönni az istennek, hogy mindennel megáldott, hanem kutyának
                        tartanál mindenkit. Majd nézd meg, mit csinálnak ennek a fiúnak az úri
                        rokonai, mert, mert...</p>
				<p>- De édes Lizi, - rimánkodott az ember megtörten - én most istenemre mondom,
                        még kemény sem voltam, hisz örvendtem, hogy egy úri fiú jő hozzám, milyen
                        szerencse ez, de ha...</p>
				<p>- Halálért halál jár, úgy tudd meg. Én nem akarok tudni semmiről semmit.</p>
				<p>- Hát akkor a fiúk ölték meg. Simon! - kiáltotta be a fiút.</p>
				<p>Még Simon jó szeren be sem dugta a fejét, már leütötte Schubert úr, mint egy
                        ebet.</p>
				<p>- Te, - ordította - mit csináltál ezzel a fiúval? Vasba veretlek,
                        akasztatlak.</p>
				<p>És pofozta kegyetlenül, mialatt megérkezett az orvos.</p>
				<p>Simon törött orral, de szótlanul, mert a rend itt az lehetett, de volt is -
                        ment a boltba.</p>
				<p>- No, no - szimatolt jobbra-balra az orvos, egy színészképű, egészen
                        borotváltarcú kövéres ember, úgy a negyven és ötven év között. - Mi a baj,
                        hol az a fiú?</p>
				<p>Schubert úr nagy gyöngédséggel simogatott és kérdezett, hogy szóljak, itt a
                        doktor. Ne féljek, mondjam meg, ami történt, ki bántott. Itt soha senkit még
                        csak a kis ujjal sem érintenek, ez egy nóbel ház; mondjam, hol fáj és mi
                        fáj.</p>
				<p>- Schubert úr, - mondá lassan a doktor - hát ez szoba? ilyen helyre kell
                        hozni élő lényt, egy dúsgazdag embernek fiát, ki százezrekkel bír. Hát nincs
                        önnek becsületesebb szobája, ahol a penész meg a gomba nem virágzik? Vitesse
                        ezt a fiút azonnal jó szobába, hogyha a rendőrségnek is be ne kelljen
                        avatkozni a dologba, ne lássák, hogy Schubert pincegödörben tartja az
                        embereit. Ez rettentő, itt mindenkinek skorbutban kell elpusztulni. Azonnal,
                        azonnal jó helyre tetesse ezt a fiút.</p>
				<p>S kevés idő múlva egy szép, tiszta, világos szobába vittek.</p>
				<p>Besütött a nap, s friss levegőt eresztettek be, a két óriás nagy emeleti
                        ablakon.</p>
				<p>A doktor vizsgálat alá vett. Szólongatott. Rázta a fejét.</p>
				<p>- Nem tudom; részleges gutaütésnek kell lennie, a nyelvét, de ennek mindene
                        hideg, dörzsöltetni kell.</p>
				<p>És ugyancsak dörzsöltek.</p>
				<p>Schubert úr eleinte védte magát, hogy ő semmi eltérőt a közönséges
                        szokásoktól nem cselekedett. Az inasok máshol is lyukakban vannak, ő is
                        olyan helyen nyerte első kiléptetését. Forduljon csak a doktor akárhova,
                        Pesten, Bécsben, és látni fogja, hogy az a lyuk még templom. Furcsa volna
                        inassal úgy bánni, mint a vendéggel.</p>
				<p>- Engemet is csak állatnak tartott a tanítómesterem; aki nem bírja, menjen
                        odább.</p>
				<p>A doktor gondolhatta talán, hogy igenis sokat mondott, és könnyen elvesztheti
                        gazdag kereskedőjét, lejjebb szállott, és engesztelte a főnök urat.</p>
				<p>- Hallom, valami bukott nemes úr fia ez a fráter.</p>
				<p>- Igen.</p>
				<p>- És hogy vehetett ilyet üzletébe? Fogadom, hogy ennek a fickónak a szülői is
                        hintón jártak, és járnak, csakhogy rongyosan; a kereskedésekben nagyban
                        vásárolnak, csakhogy hitelbe. Ó, jól ismerem a magyar kurtanemesi osztályt.
                        Azt hiszi, most is a forradalom előtt élünk, jobbágy minden paraszt, és
                        kutya minden nem nemes, csak ő az isten. Ismerem őket, apám falun sebész
                        volt, sokszor láttam, hogy gőgösebb, felfuvalkodottabb ember nincs, mint a
                        beadósodott földesúr. Poffal fizet és kilöketéssel. Láttam, mikor egyszer
                        apámat egy ilyen bestia úgy pofon verte, hogy soha többet ember nem lett
                        apámból. Mi volt az ok? Kenyér kellett, meg fa, meg ruha, mert éheztünk és
                        tél volt. Vigyázzon, úgy tegye erre a fiúra a kezét, hogy mindenébe ne
                        kerüljön. Ők a bírák fent mint alant, s eljárják az igazság útját. Ezek nem
                        dolgozni valók, csak táncolni, énekelni, duellálni, katonatiszteskedni egy kicsit, s aztán hazamenni úrnak,
                        szolgabírónak, tanfelügyelőnek, megyei hivatalnoknak, alispánnak, követnek,
                        kisistennek, lenézni a szegény születésűt és elnyomni vagy kiszorítani, ha
                        magától helyet nem ad. De hogy az ördögbe is kerülhetett ez a suhanc ide?
                        Hiszen nem ez a metódusok...
                    </p>
				<p>- Hanem -</p>
				<p>- Hanem, hogy ősi szokás szerint beüljön a gazdaságba, mely sokszor alig áll
                        néhány darab rétből, kukoricaföldből s valami kis erdőből. Aztán idejében
                        hozzálát, hogy a legdivatosabb kártyajátékokba begyakorolja magát, egy
                        alkalmas vadászati szerszámot szerezzen, egypár jófajta agárkölyköt
                        vásároljon, s végül, ha eljön az idő, megyei választások alkalmával a
                            plebszet vezesse. Dörzsöljék azt a
                        fiút...</p>
				<p>- S aztán...</p>
				<p>- Nyitva áll előtte minden névnap és falusi bál, mert az egész megye rendesen
                        atyafiság, sógorság, katonaság szokott lenni. S ha jó kártyás, jó
                        anekdotizáló, egy-két szegény leányt elcsábít: ember lesz belőle. Nem is
                        képzelhetem, hogy ennek az apja fejéhez mi üthetett? Az valami különösség
                        fog lenni, hogy magyar földesúr mesterségre adja drága csemetéjét. Képzelem,
                        hogy ezt a nyavalyást is megsirathatták otthon, mint olyan szerencsétlent,
                        aki a nemesi dicső osztályra nézve örökre elveszett. Dörzsöljék azt a fiút!
                        Nézzék meg, nincsen az úri kezecskéin kesztyű, mert egy urat nálunk csak
                        arról lehet megismerni, hogy a keze milyen. Ha kapta Schubert úr, csak
                        tartsa kalitkában ezután, mint egy papagájt, mert ennek ugyan hasznát nem
                        sokat fogja venni.</p>
				<p>- De nem hal-e meg? - kérdezte még mindig ijedten Schubert úr.</p>
				<p>- Holnap megmondom.</p>
				<p>Megtette rendeléseit, és távozni akart.</p>
				<p>De még egyszer odaállott ágyamhoz, és hosszan-hosszan nézett.</p>
				<p>- Sajnállak szegény fiú; olyan becsületes, nyílt, jó képed van.</p>
				<p>- Szép fiú, - suttogá Schubert úr - valóban vele éppen nem bántam gorombán,
                        azonnal megszerettem, magam sem tudom, miért.</p>
				<p>- Elég ez Schubert úr. Ennek a fiúnak, ha felgyógyul, adjon tisztességes
                        passzust, hogy hadd menjen a fajtájához. Kár volna, ha valami módon
                        megapadnának.</p>
				<p>Gyöngéden betakargatott, s az ajtóból visszakiáltotta:</p>
				<p>- Ha rosszabbul találna lenni, csak küldjön utánam, rögtön jövök. Dörzsölni
                        kell szorgalmatosan. Megálljon - no, ni.</p>
				<p>S visszaugrott hozzám.</p>
				<p>- Ez a gyerek sír, hogy hullanak a könnyei; jobban lesz. Fiam, hogy vagy,
                        szólj, ne félj.</p>
				<p>S a doktor reggeltől késő estig nem mozdult az ágyamtól.</p>
				<p>Azt mondta: ez igen ritka szép eset, bevárja.</p>
				<p>Azonban láttam, mit csinál. Soha édesanya gyermekéhez szívesebb, gyöngédebb
                        nem lehet, mint e doktor volt énirántam.</p>
				<p>És úgy hozta az isten, hogy az egész ház olyan legyen. S mégis mit
                        csináltam!</p>
			</div>
			<div type="chapter">
				<head>KASZA JÓSKA ÉS ÉN</head>
				<p>Az emeletnek azon a részén feküdtem, melyen főnököm lakása is volt. Könnyen
                        történhetett tehát, hogy majd főnököm neje, majd nyolc-kilenc éves
                        leánykája, Izabella is betekintettek hozzám. Schubertné asszonyság kövér,
                        igen terjedelmesen kövér asszonyság volt, de oly könnyen lebegett
                        lábujjhegyen, mintha egész teste inkább csak képzeleti, mint valóságos lett
                        volna. Arcán számos apró fekete szemölcsfolt létezett, legtöbb gömbölyű,
                        széles állán. Egy mindjárt felső ajka fölött is, melyet folytonosan el akart
                        oszlatni, piros vastag nyelvével. Kezei kimondhatatlanul szépek, kicsinyek
                        és átlátszó fehérek voltak, szinte lüktető kék erekkel. Hol homlokomon, hol
                        mellemen nyugtatta, hogy élek-e még.</p>
				<p>- Szegény fiú. - sóhajtá lassú hangon - mit gondolhat most otthon jó anyád,
                        hogy a legjobban vagy, s egy durva ember holtra vert, hogy megmutassa,
                        milyen életre számíts nála. Nem, nem fogja megtudni anyád; kérem az istent,
                        hogy meggyógyulj, s elfeledtessem veled az első szomorú napot. Izabella,
                        hozz édesem a szekrényemből valami sárga kis üvegeket. Azalatt, míg a
                        leányka a sárga üvegekért futott, Schubertné lehúzta rólam az inget, s egy
                        finom tiszta inget adott rám. Úgy felemelt, mint egy gyermeket, s úgy tette
                        le fejemet a fehér vánkosra, hogy szerettem volna felkiáltani:
                        “Köszönöm”.</p>
				<p>A sárga üvegeket behozta Izabella, és segített anyjának számat fölfeszíteni.
                        Természetesen minden erőlködés haszontalan volt, amit megmondhattam volna,
                        ha egyetlen szót is mondani tudok.</p>
				<p>De jól esett, ó, végtelenül vigasztalóan esett lelkemnek, mely mindent látott
                        s érzett, hogy e nemes asszony annyi szeretettel vette föl ügyemet.</p>
				<p>Azt mindjárt lehetett látnom, hogy nem magamért, de előkelő szüleimért teszik
                        velem e sok szívességet és - amire senki sem kényszerített - arra gondoltam:
                        mit tennének, ha egy napszámos vagy csizmadia fia volnék? Otthagytak volna!
                        És minden jóságuk mellett is ez a keserű érzés uralkodott rajtam annyira,
                        hogy szinte jobban szerettem volna, ha velem is oly hidegen, kevélyen
                        bánnak. Sértett, hogy mindazt emlegetik: egy jó családbeli fiúval így bánni,
                        hát Kasza Jóskával, amért az apja csak juhász - nem bántak volna így?</p>
				<p>Mi szükség volt neked, - mondhatja valamelyik olvasó - ilyen bolondságokkal
                        foglalkoznod; köszönted volna meg, hogy a földesúri voltodért megbecsülnek,
                        mint a rongy bársonyt, amit az új szegény ruhára varrnak fel díszül; mert
                        itt te most nem inas vagy, hanem beteg úrfi, s benned ezt az úrfit ápolják,
                        nehogy elvesszen általad, benned ami úri van.</p>
				<p>Lehetett valami ebből igaz, mert bár velem azután is, hogy felgyógyultam,
                        mindig jól bántak; de a másik két inast ugyan még a nagyságos asszony sem
                        igen tartotta többnek két szerencsétlen állatnál, pedig Schubertné
                        asszonyságigen áldott nemes lélek volt.</p>
				<p>Schubert úr vajon gondoskodott-e jobb szobáról, a más két inas számára, ez
                        eset után? Nem,</p>
				<p>Hitte-e, hogy az a pincegödör leendő tisztességes férfiak számára való?
                        Lehetetlen.</p>
				<p>Érezte-e, hogy mily igazságtalanság a vérért, nemzetségért tenni különbséget
                        ember és ember között, s mennyire sértheti ez odafönt a jó istent!
                        Bizonyosan.</p>
				<p>És még sem akart változtatni e visszás dolgokon?</p>
				<p>Talán erre nem is gondolt, legalább ennek semmi jelét sem mutatta, a más két
                        inassal szemközt tett eljárásában.</p>
				<p>Felfogadtam magamban, hogy ezeket a bántó különbségeket ki fogom egyenlíteni
                        én. Nem nézhetem, hogy engemet csak éppen azért tüntessenek ki, mert apám
                        Kéry Vilmos volt, egy csomó tolna- és fehérmegyei földbirtokos rokona;
                        megverne az isten, ha e helytelen előnyt föl akarnám használni, hogy bár
                        utolsó vagyok, első legyek társaim között.</p>
				<p>Hogy égetheti ez az ő szívüket, hogy én fent eszem az urakkal, jó egészséges
                        szobában hálok, ők a fészekben alusznak szennyben, bűzben és napszámosoknak
                        való ételekkel élnek! Hogy őket ütik, pofozzák - semmiért; nekem még, ha
                        hibát követek is el, alig szólnak egy kemény szót. Mire vezet ez? Hogy a
                        szegény utálja meg az urat, csalja meg, és ha lehet rabolja ki, sőt ha
                        indulata úgy hozza, még gonoszabbat is tegyen.</p>
				<p>Bár mindent elkövettem, hogy úgy a segédek, mint az inasok ismerjenek meg és
                        higgyék el, hogy a legjobb indulattal vagyok irántuk, s magam sem szeretem,
                        hogy főnököm a kedvemért kivételeket tesz, mert csak úgy dolgoztam, mint
                        Simon vagy Pipi, csak úgy toltam a talicskát, törtem, őröltem a sót,
                        sepertem a boltot, sőt fát is vágtam; mégis napról napra gúnyosabban,
                        élesebben nyilatkoztak rólam. - Jelenlétemben csak a tenyerükbe beszéltek és
                        azonnal elhallgattak, ha feléjük néztem.</p>
				<p>Hallottam ilyen szavakat:</p>
				<p>- Kém, áruló - és még olyat is, ami főnököm nagylelkű nejét rágalmazta, ha
                        nem is egyenesen, mert olyasmiért kést ütöttem volna a szívükbe.</p>
				<p>Az első ebédek és esték alkalmával, némi csekélységeket külön tettem a
                        tányéromon, s levittem inas társaimnak. Boldog voltam, hogy megoszthatom
                        velük jobb falatjaimat.</p>
				<p>- Te hálátlan fickó vagy - ragadott Schubert úr mellen Simon előtt. -
                        Tagadhatod-e, hogy te minket megloptál?</p>
				<p>- Én?</p>
				<p>- No csak ne zöldülj, kékülj, mert úri betegsegédre mit sem adok. Simon,
                        mondd el, miket lopott ez az úrfi.</p>
				<p>Mivel tudtam, hogy soha egy krajcár érőt sem tulajdonítottam el e hajlékban,
                        egész biztosan tekintettem a fiúra, ki dadogott és eleinte lesütötte a
                        szemeit.</p>
				<p>- Egyszer lopott egy fél font finom gongonzola sajtot.</p>
				<p>- Én? honnan? mikor? - kiáltottam magamon kívül dühömben.</p>
				<p>- Másszor lopott süteményeket az urak asztaláról.</p>
				<p>- Én?</p>
				<p>- Igen igen; csak halljuk, Simon fiam, légy bátor, védelmezlek én - biztatá
                        Schubert úr mosolyogva, s mint a kígyó, oly lángoló szemekkel nézve
                        reám.</p>
				<p>- Mindent megmondok - csattant fel élesebben a fiú hangja. Kenyeret, sültet,
                        cukrot, sőt egyszer egy kis üveg veres bort is.</p>
				<p>- Pipi! - kiáltotta be a főnök a kisebb inast - Simon ismételj el minden
                        szót.</p>
				<p>Elismételt.</p>
				<p>- Nos! igazak ezek?</p>
				<p>A kisfiú rámnézett és elnevette magát:</p>
				<p>- Ó igen - szólt.</p>
				<p>- Semmirekellő, gaz tolvaja! - förmedt rám a főnök úr - Nos!</p>
				<p>- Ó igen - folytatá a kisfiú, - de ezeket Vilmos a magáéból hozta, amit ő nem
                        evett meg, azt tette külön. Mert ez úgy van. Amit meg nem eszem, én is
                        odaadhatom Caesarnak és Ninának. Mást Vilmos sem tett, úgy gondolom.</p>
				<p>Schubert úr a segédeket is behívatta, azokat is vallatás alá vette, miáltal
                        az ügy újabb bonyolódásokba jutott.</p>
				<p>- Felfüggesztem az ítéletet, felfüggesztem, - magyarázta Schubert úr, hegyes
                        csontos ujjaival a dolgot; - a nyulat eleresztem még, hadd fusson, de
                        vigyázz, hálátlanságaidért rettenetesen fogsz lakolni. Értetted-e? Ó, jól
                        ismerem az effajta urakat. Szabadon lophatnak, mert minden törvényszéknél
                        van egy csomó atyjafiuk: de ha egy szegény lakatos fia, amilyen én is
                        vagyok, egy rúd fügét ellop: annak be vele, csukházba vele. Van itt igazság?
                        Szerencséd, hogy jó ember vagyok, szívem van, és karakterem van, ami nektek
                        nincs. Érted-e?</p>
				<p>Nem is intett, hogy mehetek, hanem mint az alkalmatlan koldust kitolt.</p>
				<p>Odakünn a két segéd úgy tett, mintha nem tudna semmit, de nevettek, hogy
                        szinte alig bírták magukat tartóztatni. Jólesett nekik, hogy sors ellenében,
                        mely engemet pártolt, a főnöktől legalább igazságot, elégtételt nyertek.</p>
				<p>Le vagyok csepülve, gyalázva, s ha valamiben születésem fölibük emelt,
                        tolvajságom messze utánuk dobott.</p>
				<p>Tolvajságom...</p>
				<p>De hát lopás volt-e az, hogy amit magamtól megvontam, közöttük szétosztottam.
                        Bolondság volt-e ez tőlem? bűn? Vagy ők valósággal abban a hitben voltak,
                        hogy én ezeket a csekélységeket melyekkel örömet akartam nekik szerezni:
                        lopom? Természetesen akkor megérdemeltem, hogy szégyen-padra vonjanak.</p>
				<p>Maradt - volt még bennem annyi szeretet, vagy a jövő iránti hit, hogy nem
                        őket vádoltam, hanem magamat.</p>
				<p>Egyik segéd, Bokros János, titkon, hogy a többi ne vegye észre, megszorította
                        a kezemet.</p>
				<p>- Holnap a vasárnapi iskola után jöjj be hozzám; mit dőlöngsz itt mellettem,
                        ne ügyetlenkedjél, avagy szamárkodjál - lökött odább. - Nem látod azt a vén
                        asszonyt? Só kell neki.</p>
				<p>Értettem mit akar, és eltűrtem a többiek gúnyos vigyorgását.</p>
				<p>Minden reményemet abba helyeztem, hogy Kasza Jóskával találkozzam; egy igazi
                        becsületes szíven kipihenjem magamat; elpanaszoljam, mit szenvedtem eddig,
                        és hogy fizettek a jóért. Arra is gondoltam, hátha megnyerhetem, hogy együtt
                        végezzük ki magunkat, miután az emberek oly szív nélkül valók és lelketlen
                        mostohák. Ó, alig vártam, hogy találkozhassam vele. Ezerszer is magam elé
                        képzeltem azt az utcát s azt a gyárat, valahol a Margitsziget felé, ahol
                        szeretett kedves, gyermekkori barátom, testvér helyett testvérem, egyáltalán
                        mindenek között legkedvesebb emberem a világon, szenved és kínlódik; mint
                        én, s ahol elmondhatom neki: “Ne félj, itt keblemben biztos menhelyre
                        találsz.” Mint bizonyosan én is az övében.</p>
				<p>- Megkaptam Józsefet, Kasza Józsefet - fogadott a kijelölt vasárnap
                        alkonyaton Bokros úr, mintha tudta volna, mert kétségkívül tudta is, hogy
                        ezzel nekem a földön legnagyobb örömöt szerez.</p>
				<p>Mint a bolond, a nyakába ugrottam Bokros úrnak, s jókedvemben majd
                        összetörtem az óráját.</p>
				<p>- Reménylem, te is meg fogsz tenni mindent, amit boldogságomért tehetsz,
                        ugye?</p>
				<p>- Kész örömmel. De hol van Jóska, kinél? A Margitsziget felé, mert egyszer
                        otthon úgy hallottam.</p>
				<p>- A Terézvárosban. Persze. Ő már segéd, pompás kis fizetéssel Jauksz és
                        Mauksz uraknál. Az nagyszerű borkereskedés. Megismerkedtünk az “Arany
                        macská”-ban. Fotográfiát is cseréltünk.</p>
				<p>- Itt van a képe? Ó, mutassa kérem. S nekem nem küldött?</p>
				<p>Pesten létem óta ez a pont érintett legkínzóbban.</p>
				<p>- No persze. Ő segéd már; majd, majd. Itt a fotográfia.</p>
				<p>- Hiszen ez, - csaptam össze kezeimet - ez egy igen szép ifjú ember. Tudtam,
                        hogy lesz már szakálla, s minő nagy bajusza van. Mekkora haja! Ni gyűrűje,
                        órája, óralánca, s az inge elején nagy aranygombok. Ej, ej Jóska, te boldog
                        ember vagy. Ruhád is bizonyára igen pompás lehet.</p>
				<p>- Persze. Ő már segéd.</p>
				<p>- S magas? kövér? csinos? vidám? Emlegetett engemet? Meg fog látogatni?
                        Mikor?</p>
				<p>- No az nem megy olyan könnyen, ő már segéd.</p>
				<p>S Bokros úr olyan formán nevetett, mintha fogai között valami vizet
                        gargarizált volna. Nézett és el-elfintorította az orcáját.</p>
				<p>- Ó, te Jóska, te Jóska, hogy örülök, hogy olyan boldog vagy, szép vagy,
                        ügyes vagy; az isten hogy megáldott.</p>
				<p>Az ég minden csillagát ráraktam volna talán Jóskára, és reggelig róla
                        beszéltem volna, ha Bokros úr saját ügyei felé nem terel.</p>
				<p>Adott egy szivart, s elém tett egy tálcát, melyen egy üveg bor s néhány apró
                        pohárka volt.</p>
				<p>- Igyál Vilmos, és tudd meg, hogy én igen melegen érzek irántad.</p>
				<p>Ő ivott két pohárral, én egy féllel.</p>
				<p>- Ha támogatsz, - biztatott nyájasan - hát akkor többször is fogunk így
                        együtt pityizálgatni, alias: borozgatni.
                        Tőled sok függ. Sok; sok, sok. Idehallgass, mindent elmondok. De igyunk
                        még.</p>
				<p>Újból megtöltötte poharamat úgy félig, s a másik két poharat egészen. Ittunk,
                        mint előbb. Azt is észrevettem, hogy Bokros úr igen finom szivarra gyújtott,
                        míg az, amit nekem adott, a legolcsóbb féle lehetett csak.</p>
				<p>- De nekem mindent megígérj fiú, megígérsz?</p>
				<p>- Ha megtehetem.</p>
				<p>- Meg fogod, ez az igaz barátság. Igen?</p>
				<p>- Igen - mondtam, nem tudva mire.</p>
				<p>- Nos, tehát, te itt Schubertéknál igen fent ülsz a nyeregben.</p>
				<p>- Nem gondolom.</p>
				<p>- Mi? Te, ha akarod, itt nagy szerencsét csinálsz.</p>
				<p>- Hogy?</p>
				<p>- Hát úgy fiú... Jésszuss, hát nem értesz?</p>
				<p>- Én nem.</p>
				<p>- Szarvakat raksz a vén Schubert úrnak, s ha jól viszed a mesterséged, hát
                        annak idején, Bella kisasszony a tied, szerencsés barátom. Azt mindenki
                        tudja, hogy mért ülsz a princi asztalánál,
                        mert a principina úgy akarja, s amit ő akar:
                        itt az történik. Nos? Jésszuss, te mégsem értesz?</p>
				<p>- Nem Bokros úr, és jobban is szeretném, ha egyébről és más emberekről
                        beszélnénk; teszem Kasza Jóska...</p>
				<p>- Ah, persze. Te nagy szamár vagy, látszik, még a pesti levegő nem járt át.
                        Hm! te még a templomokba is ellátogatnál; ó, édes együgyűség. Olyan vagy,
                        mint a képeken szent József mellett az a bárány, aki a fűnél nem ismer
                        valami jobbat. Ha, ha, ha!</p>
				<p>És csúfosan csettegtetett a nyelvével.</p>
				<p>- Itt mindenki gyorsan él és jól él és minden alkalmat megragad, hogy célhoz
                        jusson. Semmi szemérmeteskedés, érzelgés: csak tenni és gyorsan, erélyesen.
                        S mikor megvan a dolog, odább állani a szerencsével. Itt az egész város ezt
                        a tempót követi, aki nem bír velünk futni, az megkapja a Dunát s a Rókust.
                        Te itt három év alatt aranyba, bársonyba öltözhetsz. Jésszuss, te még sem
                        értesz! Igyál hát. Hozassak erősebb bort? No, hozatok. Jésszuss,
                        Jésszuss.</p>
				<p>Leszaladt, de nekem is volt annyi eszem, hogy elmenjek, s mire ő megérkezik a
                        borral én otthon legyek.</p>
				<p>Vacsora alatt nem mertem senkire se nézni, úgy vert a szívem, mintha loptam
                        volna, s alig vártam, hogy lefeküdjem - és most jóformán először mentem haza
                        képzeletemben anyámhoz és nénéimhez, s először vizsgáltam a sötétben, hogy
                        ők miképpen élhetnek ott a kocsma végiben, a Fain Dávid roskadt házában.</p>
				<p>Ah, Istenem, nyomorban láttam őket, elhagyatva, hideg tél idején; öregebb
                        nénéim ott ültek az ablakban, és fagyos vörös nyakkal varrtak szomorún a
                        falusiaknak - kenyérért, anyám betegen feküdt és bánattal gondolt fösvény,
                        kevély rokonaira, akik most elkerülik, a gazdag Erdős Károlyra, Kolozsvári
                        Györgyre, és az öreg Benkőnére, ki most már bizonyosan tudni sem akar
                        rólunk, és mert úgy leszegényedtünk - más számára hagyományozza birtokait.
                        Holott míg jól ment dolgunk, örökké anyámnak ígérte még a finom pápaszemeit
                        is. Iván bátyámat is láttam, amint rongyosan, szurtosan, az italtól (mert
                        igen ivott) kigyulladt képpel, egy csomó semmirevaló emberrel kártyázik, és
                        reményli, hogy nyer... a szegény kis Zelmát is láttam, aki egyedül vidám,
                        eleven, mert még nem érzi, hova jutottunk, vagy hiszi, hogy mindent
                        visszanyerünk egy boldog órában! Hallottam a kocsmában német dalokat,
                        fütyülő és éneklő ulánus tiszteket, de istennek hála, mást nem láttam, nem
                        hallottam abból, amiket Bokros úr Pesten beszélt - nem, nem semmit.</p>
				<p>És megerősítettem szívemet hogy Simon-féle fiú nem leszek soha, sem olyan,
                        mint Bokros, aki mások becsületét akarja bemocskolni. Ha lehet, odamegyek
                        Kasza Jóskához, látni, őt az isten hogy megsegítette, leszek az, ami ő,
                        Schubert úréktól elmegyek, mert itt engemet mindenki utál, s hitvány gonosz
                        embernek tart, amért apám...</p>
				<p>Nem, otthon az emberek ilyen rosszak mégis nem voltak.</p>
				<p>Másnap, törekedtem a lehető legnyugodtabban végezni ügyeimet, mutattam, hogy
                        senkire sem haragszom - bár lelkem indulatos kitörésekre ingerelt - és
                        jókedvvel szolgáltam ki minden rendű-rangú vevőt. Csak akkor húzódtam
                        hátrább, mikor egy-egy falusi birtokos úr vagy asszonyság lépett be
                        boltunkba. Azt hittem, megismer. Néha egy-egy mosolygott is reám - lehet,
                        ismerősünk, rokonunk volt, apám régi barátja, vagy vendég - de meg nem
                        szólított.</p>
				<p>Így jött el a szép tavasz.</p>
				<p>Pünkösd első napján szabadságot kaptam, hogy mehetek amerre akarok, a
                        Zugligetbe, Városligetbe, Orczy-kertbe, Margitszigetre, vagy amerre csak a
                        szívem visz.</p>
				<p>Mind a három inas kapott néhány krajcárt; nekem is volt egy kis pénzem.
                        Régóta takargattam, nem arra, hogy beteg anyámnak küldjem, vagy a kis
                        Zelmának, hanem, hogy Kasza Jóskát megvendégelhessem.</p>
				<p>Minden mulató asztalhoz odasompolyogtam, minden szebb pontra elsétáltam, ahol
                        a zene szólt, ahonnan ének zengett, ahol táncoltak, ahol összébb
                        csoportosodtak, mindenütt megjelentem. Sehol, sehol Kasza Jóskát.</p>
				<p>Talán már százszor találkoztam is vele, de nem ismertem meg - tusakodám,
                        mikor egy omnibuszba - (mert haza akartam menni) - négy fiatal úri ember, s
                        három nem éppen fiatal és szép, de szörnyű fényes öltözetű nő lép be.</p>
				<p>Ehol Bokros úr fotográfiája.</p>
				<p>Gondoltam, odaszököm hozzá, de a legfényesebb nő oly bizalmasan simult
                        karjához, hogy tétováztam, nem-e testvérek, közel rokonok, vagy éppen férj
                        és nő.</p>
				<p>Rögtön megismertem: Kasza Jóska. Ő is rámnézett, de nyomban félrefordította
                        az arcát.</p>
				<p>Hátha mégis tévedek. Halljam hangját.</p>
				<p>Ő az. Meg mernék esküdni.</p>
				<p>Szépen, díszesen volt öltözve; gyűrűkkel, órával, lánccal, sőt szemcsiptető
                        is lógott a tompa vastag óráról.</p>
				<p>Jóskának egy kicsit ferdén állott az orra, ezé is. Jóska ha ült, mindig
                        rezgette egyik térdét, mint a Bárándi szolgabíró, aki néha bejött az
                        iskolánkba - ez a fiatal is éppen úgy rezgette előttem a lábát.</p>
				<p>- Jóska - kiáltottam végre, elnevetve magamat. - Kasza Jóska! - s kezemet
                        felé nyújtám.</p>
				<p>- Igen, én Kazay József vagyok - s tárcájából egy névjegyet vett ki. - Szabad
                        szolgálnom? A Jauksz és Mauksz cégtől.</p>
				<p>A nők nevettek, s az, aki Jóska mellett ült, ráhajtotta fejét a Jóska
                        vállára, s úgy kacagott, és németül mondott valamit, amit én akkor még nem
                        értettem.</p>
				<p>- Hát mért változtattad el a nevedet Kazayra. Hiszen te Kasza voltál mindig,
                        s apád most is Kasza Pál.</p>
				<p>- Igen, - fordult most Kasza Jóska a másik három úrhoz - ez a fiú abból a
                        faluból való, ahol atyám birtokos. Ők megbuktak, s most úgy hallom,
                        zsellérházban élnek, s ez a fiú itt van Schubert cégnél mint tanonc. Kocsis,
                        megálljon; leszállni.</p>
				<p>És mind a négyen leszállottak, valamint a nők is.</p>
				<p>- Valamelyik alkalommal arra fogok nézni Schubert úr felé, megkérdem, hogy
                        van ön, s ha tehetek valamit... adjő.</p>
				<p>Kacagva, nevetve, karonfogva - vidám csevegéssel lejtettek lefelé a völgyön,
                        s tartottak egy pompás villa felé a Fácán alatti erdőben.</p>
				<p>- Ismeri ön azokat a nőket? - kérdé tőlem egy bennmaradt öreges úr.</p>
				<p>- Nem, uram - válaszolám mélyen megszégyenítve.</p>
				<p>- Egyik a Frau von Mauksz, aki amellett a bizonyos úr mellett ült. Az a
                        bizonyos ifjú ember nagyon jól áll: az derék ember. El fogja venni a
                        Jauksz-leányt, mert Maukszné és Jaukszné testvérek, no ja!</p>
			</div>
			<div type="chapter">
				<head>A VÉN BENKŐNÉ CSAKUGYAN MEGHAL</head>
				<p>Az isten világáért! hol járt maga Vilmos olyan sokáig? Nem szégyelli magát,
                        ugyan meglátszik ám a sör a képén. Hogy csillognak a szemei. Hiába mutatja
                        a szomorúságot, mert tudom, hogy odabent a szíve most is táncol. No, hát
                        csak gyorsan, mert odafenn az urak tűvé tettek mindent, hogy az a Vilmos, az
                        a rossz Vilmos hol lehet, mikor olyan rémítő szükség vagyon reá.</p>
				<p>Ilyen szavakkal fogadott Zsófi néni, az öreg szakácsné, ki azért, mert valami
                        ágon úri nemzetséghez kötötte elődeit, különös rokonszenvvel viseltetett
                        eleitől fogva irántam. Többször kinyilatkoztatta, hogy ő is úri vér, s ez,
                        azt gondolja, minden porcikájáról meglátszik. Engemet pedig nem fog
                        elhagyni soha, de sőt, ha a jó ég megsegít, majd tudja ő, hogy viselje akkor
                        gondomat.</p>
				<p>Tehát odafent tánc volt. Izabella kisasszony barátnéi jöttek össze
                        véletlenül, s miután összejöttek és zongora volt a háznál, nem maradhatott
                        el a tánc.</p>
				<p>- Jer, jer, - fogta meg a kezemet Schubert úr - két fiú van csak, s öt leány;
                        a nőmmel hat, mert ő is táncol. Te most viseld magadat nagyon jól. Ilyenkor
                        a szerencse szegény legényt, nem mondok sokat: megeszi. Micsoda vörös a
                        képed? Szedd rendbe magadat és siess. Hanem azt megparancsolom: folyvást
                        táncolsz, a kisasszonyok mulassanak jól.</p>
				<p>Valami kifogásokat tettem, hiszen a szégyen miatt, - mely csak az imént ért -
                        majd szétszakadt a fejem, s majd sírva fakadtam.</p>
				<p>- Ha úrfi vagy, táncolj, azért fogadtalak. Reménylem, tudsz táncolni, mert az
                        úrficskák egyebet sem tudnak. Tehát mindenféle táncot járnod kell, ahogy
                        jön a sor. Tüzesen, elegánsan. Érted?</p>
				<p>- Itt van, itt van, mama! itt van Vilmos! - kiáltott nagy örömmel fogódzva
                        karomba Izabella kisasszony, ki világos égszínkék ruhájában, fodros szőke
                        fürteivel repülve vitt volna magával, ha édes mamája az előszobában meg nem
                        állít bennünket.</p>
				<p>Új nyakkendőt adott és fehér kesztyűt, és nagy poros cipőim helyett, a
                        Schubert úr újdonat új lakktopánjait.</p>
				<p>Mintha fia lettem volna, annyi szeretettel fésült, öltöztetett.</p>
				<p>S nekem mégis minden gondolatom csak a szívtelen Kasza Jóska körül forgott -
                        ki pedig egy percig sem érdemelte meg, hogy reá gondoljak. De őt szerettem
                        eddig legjobban, neki vallottam meg első titkaimat, vele szerettem volna
                        megosztani az élet minden örömét, dicsőségét, amit elég jól ki is
                        képzeltünk magunknak. S ami szégyen: apám után őt sirattam volna meg
                        legigazabban, mikor a földvári gőzhajóállomásnál elváltam tőle.</p>
				<p>S hogy meg se ismerjen és ne is tegezzen, s hogy ott mindjárt elmondja, hogy
                        szüleim bukott emberek...</p>
				<p>- Mért vagy oly szomorú, - vigasztalt részvéttel főnökném - nincs elég jó
                        ruhád? Ne búsulj, minél előbb rendelni fogok. Most legyen jó kedved.
                        Mindenki tudja, hogy igen jó házból való vagy, és nem ilyen sorsra
                        születtél. Nem fog senki lenézni, én azt elcsináltam, Vilmos. Úgy vedd,
                        mintha rokonunk volnál.</p>
				<p>S bevezetett, mint igazi jó édesanya, a fényes tündöklő terembe. Schubert úr
                        rögtön észrevette, hogy mi van a lábamon, komor szemeket is vágott reám, de
                        nejének egy szót sem mert szólni. Csak intett, hogy azonnal táncoljak. Ő
                        egyáltalában sohasem tűrhette, hogy munka nélkül legyünk; ha mást nem
                        tehettünk: ki kellett köszöngetnünk a járókelőknek, hogy lássák nálunk
                        minden mily finoman megy.</p>
				<p>A két vékony ifjúcska, halavány sárgászöld arcával, egy nyugalmazott őrnagy
                        gyermeke volt. Nem lehetett több egyik is tizenkét évesnél, de mindenki úgy
                        járt, kelt, mozgott, mint egy vén tempós tiszt, akinek semmit sem szabad
                        elhibázni. A nagyobbik - bizonyosan udvarias illemből - Schubertnét hívta
                        táncra, a kisebbik Bella kisasszonyt, nekem egy magas, igen szép, nyúlánk
                        barna leányka jutott. Ő akart eleinte kormányozni a táncban, azonban mivel
                        észrevette, hogy tudok, vállamra hajtotta fejét, s oly szépen táncolt, hogy
                        mindenki őt nézte - s érette engemet is.</p>
				<p>- Jól van fiú, - ütött a vállamra megelégedéssel Schubert úr - táncolj most
                        egyet a leányommal.</p>
				<p>Nemsokára odajött:</p>
				<p>- Most egyet a feleségemmel.</p>
				<p>Később ismét:</p>
				<p>- Az őrnagynéval. Frau von Hacseknéval. Szuszi kisasszonnyal. Emmelie
                        kisasszonnyal.</p>
				<p>Már úgy elfáradtam, azt gondoltam, összeesem.</p>
				<p>- Tovább, tovább, hadd menjen, hadd menjen, - szorongatott a főnök úr
                        megelégedéssel és biztató kézmorzsolással - csak keményen, fiú, a szerencse
                        ott táncol a hátad mögött. Ezért a mai estédért kimunkálom, hogy félévvel,
                        vagy bár negyed évvel előbb felszabadulsz. A szerencse a hátad mögött
                        táncol; forogj, forogj, repülj, repülj...</p>
				<p>Gondolom is, hogy mindenki repült és forgott volna a helyemben, főképp a
                        gonosz árulkodó Simon, kinek irigy arcát ott láttam az üvegfolyosóról
                        bekandikálni. Csak én untam e parancsolt táncot, s én szerettem volna
                        otthon lenni, szegény zsellérházunkban.</p>
				<p>A gazdag vacsoránál leghátul ültem ugyan, de a főnökné kétszer-háromszor is
                        oda-oda küldte a sültes és süteményes, sőt befőttes tálakat, hogy egyem - és
                        Schubert is egyre megtöltötte vörös borral a poharamat.</p>
				<p>- Fiú, - hajolt oda hozzám - tudod-e, hogy ezt velem még akkor sem tették,
                        mikor másodéves segédképp ültem az esztergomi főnököm szegényes tót
                        asztalánál. Vésd jól a szívedbe. Érdemeld meg, hű légy, keresd a kedvünket,
                        s a szerencse a karjára vesz. Amennyi koldus bukott úr van a megyében,
                        minden rongyostul, ötágú koronástul megveheted. Urak csak mi vagyunk.</p>
				<p>S megütögette a nagy tárcáját.</p>
				<p>Ó, hogy utáltam, hogy vágtam volna kevély fejéhez azt a pohár bort, melyet
                        most meg kellett innom.</p>
				<p>Vacsora után ismét folyt a tánc, s mikor a vendégek hazaszéledtek, csakúgy
                        kezet nyújtottak nekem is, a két katonafiún kívül - mintha egészen a
                        vendégekhez tartoztam volna.</p>
				<p>Eszem mégsem nyílott meg, sőt a Schubert úr gőgös, sértő szavai azt az
                        elhatározást érlelték meg bennem, hogy kilépek, s inkább otthon leszek
                        valami, semhogy örökké a koldus urak gyalázását halljam.</p>
				<p>Mit kellett volna tennem?</p>
				<p>Te szegény ifjú, a Pécsiek, Oroszok, Mészölyök, Tamiak, Szentivániak és
                        Keresztesiek közül, ha az én helyembe jutnál valaha, - légy okosabb. A
                        szerencse csakugyan ott leselkedik minden ifjú hátamögött, és csak azt
                        várja, hogy fölemelje, ha az erőnek erejével el nem szalad.</p>
				<p>E táncmulatság után, napról napra több szeretetben részesültem, úgy az
                        inasok, mint a segédek részéről. Nekem azt kellett volna tennem, hogy
                        megbocsássak nekik, s felejtsek el minden sérelmet, s használjam fel
                        jóindulatukat, s készítsem az utat szorgalmatosan az eljövendő szerencse
                        elé.</p>
				<p>De a szentistváni Kéryek nemzetségéből származtam, Tolna megyében, hol a
                        földbirtokosok majdnem mind atyámfiai.</p>
				<p>Mi történt?</p>
				<p>Bizonyosan Bokros úr beszélhette el neki a dolgokat. Úgy kell lenni.</p>
				<p>Június 15-én a postalegény egy finom borítékú levelet nyújt át. Főnököm
                        hirtelen odaugrott, s mint a macska lesett.</p>
				<p>Nem kényszerített semmi: én a levelet felbontatlanul kezébe adtam. Olvassa ő
                        előbb - akármi. Pedig rögtön kitaláltam, hogy a levél egyenesen csak Kasza
                        Jóskától jöhet.</p>
				<p>- No ez derék, - nyújtotta vissza Schubert úr a levelet, - ezt már becsülöm.
                        Kazay úr kitűnő fiatalember a Jauksz és Mauksz nagy borüzlettől. Oda bátran
                        elmehet, sőt örvendeni fogok, ha Kazay urat házamnál is... Igen, igen
                        Vilmos. Ez nagyon derék.</p>
				<p>A levél így szólt:</p>
				<p>Kedves Vilmosom!</p>
				<p>Te tudod, hogy szeretett szüleim házánál is - (ez nem volt igaz) -
                        születésnapomat mindig megtartottuk: abban az előnyös helyzetben vagyok,
                        hogy legkedvesebb benső barátaimat, holnap estvéli 8 órára egy kis
                        barátságos estélyre saját lakásomra, - Király-utca 19. II. emelet. 7. ajtó a
                        főlépcsőnél - meghívhatom. Te gyermekkoromtól fogva szívem szentélyében
                        lakol, azért sietni fogsz, hogy a mondott időben hű barátodat
                        megörvendeztesd. Kérd meg nevemben a nagyon tisztelt Schubert urat, kit én,
                        mint a polgári erények példányképét, régtől fogva megtanultam bámulni, hogy
                        ezt a kegyet ne vonja meg tőlem, illetve tőled. Addig is, míg köszönetemet
                        személyesen átadhatnám kitűnő főnöködnek, a legmelegebb szeretettel vagyok
                        -</p>
				<p>186*. június 15-én, Pest.</p>
				<p>hű barátod </p>
				<p> Omlottvári Kazay József </p>
				<p> a Jauksz és Mauksz cégnél.</p>
				<p>Schubert úr azzal a mosollyal, mely a legjobb üzlet megkötését hirdetheti,
                        morzsolgatta előttem csontos kezeit s várta, hogy kedves meglepetésemnek,
                        minő kifejezést adok.</p>
				<p>Egy gondolat végig is futott szívemen: galád, nemtelen ember, paraszt, juhász
                        származék - megvetlek! Ó, de akkora volt bennem a szeretet iránta, hogy
                        azonnal hozzáfutottam volna. Szó sem volt arról, hogy elmaradjak.</p>
				<p>Most már Schubert úr is beleegyezett, hogy egészen tisztességes ruhát
                        rendeljek, arra a kontóra, melyet majd mint segéd annak idején
                        kiegyenlíthetek. Csak tegyek meg mindent - bátorított főnököm - ilyes
                        előlegeket főnökétől ő is kapogatott. Persze ez ritkaság.</p>
				<p>Ó, hamar elmúlt minden neheztelésem. Mint boldogult apám, én is azonnal szebb
                        oldaláról vettem a világot. Az utolsó pontig megvédelmeztem Kasza Jóskát: én
                        voltam a tolakodó, nem kellett volna ott annyi nő előtt megpirítani.
                        Természetes, hogy én csak inas vagyok még, s ő már nagy fizetésben lévő
                        segéd, ezt a nagy különbséget tekintetbe kellett volna vennem. Tanultam itt
                        is. Óvatosabb leszek. Hiába, a kereskedővilág illemszabályai nagyon
                        szigorúak.</p>
				<p>Végre eljött a nap, hogy legkedvesebb barátommal, mint “benső”, igaz
                        barátommal találkozhattam. De a lehető csinosan is öltöztem, és gondolom,
                        inkább egy új segédnek látszottam, mint első éves tanoncnak.</p>
				<p>Abban az időben igen divatban volt, hogy a kereskedő segédek süttették a
                        hajukat, világos kesztyűt viseltek és felette szűk cipőt, ami járásukat
                        kissé kapkodóvá vagy döcögővé tette. Ezeknek én is megfeleltem. Végig is
                        néztem magamat minden szebb és nagyobb kirakat üvegtáblájában.</p>
				<p>Szívem betelt örömmel, s büszke voltam reá, hogy a kereskedelmi osztály tagja
                        vagyok. Képek lebegtek szemeim előtt: hatalmas épületek mint tulajdonaim,
                        boltok, segédek, inasok és fényes kereskedői összeköttetések Pesten,
                        Bécsben, Triesztben, Hamburgban, Berlinben. Elhatoltam egész Párizsig,
                        Londonig, sőt Kalkuttáig. A tolna- és fehérmegyei atyafiak, csak mint
                        elenyésző pontok látszottak a távolban. Barátom egy csinos háromemeletes
                        házban lakott a Király utcában, közel a templomhoz, és a vakok házához.</p>
				<p>Jóval előbb mentem, mint kellett volna, hogy addig bizalmasan
                        kibeszélgethessük magunkat. Kellemesen esett, hogy már ott állok a
                        főlépcsőn.</p>
				<p>- Vilmos!</p>
				<p>- Jóska!</p>
				<p>S a két régi jó barát egymás karjaiban pihent.</p>
				<p>Én nagyon-nagyon sokat akartam beszélni; mert szívem csordultig volt ifjúi
                        örömmel, melyben az önzésnek még csak árnyéka sem létezett, de Jóska, mint
                        már egészen gyakorlati ember, elhagyta e gyermekességeket (így jellemezte
                        tárgyaimat: apám szomorú halálát, testvéreim szegénységet, anyám nyomorát, a
                        Fain Dávid-féle kocsma végében) és áttért - szorosan magához ölelve -
                        Schubert úrékra.</p>
				<p>- Gazdagok?</p>
				<p>- Úgy tudom.</p>
				<p>- Minden az asszony kezében.</p>
				<p>- Ezzel nem foglalkoztam.</p>
				<p>- Bellára számítasz?</p>
				<p>- Hogy gondolhatsz ilyet Jóska?</p>
				<p>- Miért ne? Tíz éves, öt múlva férj és nő lehettek.</p>
				<p>- Mikor most tizennegyedik évemben vagyok. Te...</p>
				<p>- Igaz, neked másikat szerzünk, csak én juthassak házukba, akkor te is
                        szerencse fia lész. Adj nekem Vilmos fölvilágosításokat pontosan.</p>
				<p>És Jóska oly szemtelenül kezdett beszélni, hogy Bokrosnál is illetlenebb
                        lőn.</p>
				<p>- Azt az asszonyt, - ugrottam fel - ne bántsd, mert annál az angyalok sem
                        lehetnek tisztábbak.</p>
				<p>- Szereted fickó, most már igaz, amit Bokros beszél. Téged az az asszony
                        kitart.</p>
				<p>- Mit mondasz ezzel? - és pálcám után nyúltam.</p>
				<p>- Semmit gyerek, csak azt, hogy engem nem fogsz megcsalni. Szeresd, vagy ne
                        szeresd: azzal kicsit törődöm. Azok a nők, akik férjöket egyszer megcsalják,
                        főgyönyörüket abban lelik, ha mindig újabb meg újabb szeretőre tehetnek
                        szert. Én, ha akarod, kilépek a Jauksz és Mauksz cégből, és beléphetek
                        hozzátok. Úgy tudom, Schubertnek is van egy kis borüzlete. Akkor pompás
                        világot élhetnénk, bevezetnélek Pest minden rejtélyeibe, emberismerethez
                        juttatnálak, mert ez a fő; tanulnál modort, amiről te nem is tudsz. Vilmos,
                        előre mondhatom, oly emberré tennélek, hogy egy hajszálnyira se maradnál
                        mögöttem. Gazdag emberek lennénk mind a ketten. Hallod!</p>
				<p>Még erősebben magához akart ölelni.</p>
				<p>- Én nem ismerek reád - bontakoztam ki karjai közül.</p>
				<p>- Azt meghiszem. Az omlottvári falusi iskolában ilyeneket nem tanítanak. Itt,
                        itt van a tudományok forrása. Múzeum, akadémia, színház, cirkusz,
                        kávéházak. Ah te, te; itt nőhet csak az ifjú emberré.</p>
				<p>- Én becsülettel...</p>
				<p>- Mi? S azt gondolod, azzal egyetlen lépést, szegény ember tehet itt fölfelé?
                        Még ha napszámos akarnál is lenni, meg kellene, hogy csald a társadat, s
                        csak úgy mehetnél valamire. Okosság, fortély, ügyes alkalmazkodás,
                        emberismeret, jó, finom modor, bátorság, s egy gazdag asszony vagy leány, ha
                        öreg, ha ifjú, ha szép, ha rút, ha vak, ha sánta is...</p>
				<p>- Soha. Az én apám sem fordult ilyenekhez.</p>
				<p>- Hanem a fűzfához és a kötélhez; pedig nem kellett volna más, mert tudom,
                        beszélte apám, - aki ha juhász volt is, de volt józan esze - hogy apád
                        megmenekülhetett volna. Volt alkalom, de még pedig pompás.</p>
				<p>- Hogy? - kérdeztem, nem is tudva miért.</p>
				<p>- Átiratta volna birtokait feleségére vagy valamelyik leányára.</p>
				<p>- És akkor?</p>
				<p>- Most Varja, Farkas és minden szebb pusztátok megvolna. Csak apád ült volna
                        egy kicsit a tömlöcben. De mi az? Most sokan teszik, főképp kereskedők. Vagy
                        színlelnek hamis bukást, s milliomosok lesznek utána. Jauksz és Mauksz is
                        így emelkedett föl. Most újból bukni akarnak, azért is mennék hozzátok. -
                        Vilmos, te sokat tudsz, ha akarsz: ne színeskedjél, mert otthont is,
                        tudod-e, a rektor farizeusnak hítt, amért
                        mindig a szentet adtad? Itt annak nincs mezeje, ez más föld.</p>
				<p>- Itt nagyban megy minden, en gros,
                        barátom.</p>
				<p>- Még a gonoszság is.</p>
				<p>- Az nem gonoszság; csak nem akarnak az emberek örökké együgyűek lenni. Pest
                        azért fővárosa az országnak, hogy az ügyességben is példát adjon. A te
                        asszonyod rosszul él az urával, mert Schubert paraszt, műveletlen szatócs, a
                        neje pedig törvényszéki elnök leánya volt. Tehát nem találnak. Olyan helyt
                        van egy ifjú embernek legjobb módja, a hasadást minden nap tovább feszíteni,
                        s egyszer csak ajtó nélkül is benn teremni a legszebb szobában. Érted ezt?
                        Szegény embernek az isten azért adott észt, hogy ezzel pótolja ki a
                        hiányokat. Tehát engemet dicsérsz főnöködnél.</p>
				<p>- Nem Jóska, ha így beszélsz, itt hagylak. Az én asszonyom olyan mint egy
                        szent.</p>
				<p>- Hisz az a jó, olyan helyt senki se gyanakszik. Hát azt ki tudja, hogy ezt a
                        ruhát is ő vette neked?</p>
				<p>- Le is vetem és inkább rongyban járok.</p>
				<p>- Könnyen beszélsz most, mikor a vén gazdag Benkőné meghalt, s mindenét
                        anyádra hagyta. No, no, ne örvendj, mert Iván bátyád nem ereszt haza.
                        Beszéltem vele a múlt vasárnapon Földvárt. Te maradsz kereskedőnek, ő vezeti
                        a gazdaságot.</p>
				<p>- Abból semmi sem lesz, - pattantam fel helyemről.</p>
				<p>S minden gondolatom azonnal édesanyámnál termett. Már láttam, hogy prédál
                        Iván, s hogy pusztul a szép jószág kezei között.</p>
				<p>A beszéd, okoskodás, ravaszság, hízelgés többé nem érdekelt. Jóskát galád
                        embernek tartottam, egy minden rosszra képesnek, és alig vártam, hogy
                        szabadulhassak tőle. Jólesett, hogy ettől a megromlott lélektől végképp
                        elszakadtam, s hogy álmaim, képzelgéseim, melyek ifjúságom, gyerekkorom
                        fényes szálaival fűztek hozzá, a más napon megsemmisültek.</p>
				<p>Hazamegyek - küszködtem lakásunkig e gondolattal, úgy se vagyok kereskedőnek
                        való. Igaza volt a doktornak, a mi vérünk, mégis istennek hála más.</p>
				<p>- Levelet írtam anyámnak, hogy jöjjenek, mert én e pokolban nem maradok
                        tovább.</p>
				<p>Pokol? Ó, bolond agy! Hát bántott engem itt valaki? hát nem szeretett itt
                        engem főnököm, főnökném, egész háza, még később az árulkodó Simon is - vetem
                        föl most sokára a kérdéseket?</p>
				<p>Hanem megyek elbeszélésem folyamán előbbre.</p>
				<p>Hamar megérkezett a válasz - Szinok bácsi személyesen, e derék, emberséges,
                        igaz szív, de kit szinte... ó, ifjúság, vak ifjúság!!</p>
				<p>Alig tudtam megkapni tőle anyám levelét, mindenképp azt akarta, hogy meg ne
                        találja, de én kiástam a zsebéből. Ott volt.</p>
				<p>Aranyom, lelkem, kis fiam, - így kezdődött a levél - hogyne hoználak haza a
                        rabságból. Szégyen volt az miránk eddig is, hogy egy Kéry-fiú kereskedő
                        legyen, csak a nagy nyomorúság vitt rá, drága gyermekem, hogy odaadjalak.
                        Letört a szégyen, isten felhozta napunkat, még ma pakolj össze és rögtön
                        jöjjetek a jegyző úrral, de az első helyen. Végy tisztességes, finom ruhát,
                        hogy még egy darab se maradjon meg az inasi rongyaidból. Mindnyájan várunk
                        ezer csókkal. Ha mivel tartoznál a gazdádéknak, fizesd ki és siess...</p>
				<p>Bár legfőbb törekvésem volt a sietés; de azt mégse tudtam érteni és
                        helyeselni, hogy Schubert úrékkal, különösen az áldott jólelkű asszonysággal
                        s a kis Bellával így bántak el anyámék. Nem tudták volna egy pár sor meleg
                        szóval... eh!</p>
				<p>- Vilmos öcsém, - kezdé szavait Szinok bácsi, mikor a levelet elolvastam -
                        megfogadja-e tanácsomat?</p>
				<p>No, megint tanács, mindenkinél tanács - nem fogadom! tettem föl magamban,
                        mert éreztem, miben sántikál az öreg ember.</p>
				<p>- Hát...</p>
				<p>- Ne jöjj haza; mért, azért, hogy itt teneked angyali dolgod van. Egyszer a
                        gazdád...</p>
				<p>- Hazamegyek, - kiáltottam indulatosan.</p>
				<p>- Mire? A kisbajomi tagocskára?</p>
				<p>- Akármekkora tagra, ahol a többiek elférnek...</p>
				<p>- Igen öcsém. De hát nem szeretsz dolgozni te sem, mint Iván.</p>
				<p>- Szeretek.</p>
				<p>- Csak nem azt, ami nehéz. Ez a baj. Pedig csak a nehéz munka ad ám
                        örömöt.</p>
				<p>- Semmiféle munkától nem félek, de itt nem maradok.</p>
				<p>- Miért?</p>
				<p>- Rossz emberek.</p>
				<p>- Nem látszik: csalódol fiam, nem az emberek rosszak, csak a rest ember lát
                        mindenütt poklot. Maradj itt. Én beszéltem a gazdáddal, ők mint a falat
                        kenyeret úgy szeretnek, de hát még asszonyod?</p>
				<p>- Azért nem maradok.</p>
				<p>Ezért a szóért minden nyomorúságot megérdemeltem.</p>
				<p>- Azért-e? Nagyon elpirultál, beszélj őszintén. Még gyerek vagy...</p>
				<p>- Hazamegyek, hazamegyek, hazamegyek - rikoltoztam.</p>
				<p>- Jó, majd meglátod, mi vár rád. Beszélsz ám te még lassabban is.</p>
			</div>
			<div type="chapter">
				<head>HOGY FOLYHATOTT VOLNA ÉLETÜNK, FŐKÉPP AZ ENYÉM</head>
				<p>Megsértettem a jó öreg Szinok bácsit, s meg is kaptam nyomban jutalmát. Nem
                        jött velem az első helyre, azt mondta, ő szegény jegyző, neki ott a helye, a
                        maga szőrű-bőrű emberek közt.</p>
				<p>S ezzel elváltunk, ő ment a parasztok, mesteremberek, szegény hivatalnokok
                        helyére, én mint Kéry-vér a nagy bársonyos szobába, a gazdag rácok, zsidók
                        és katonatisztek közé. Úgy voltam öltözve, hogy még egy gomb se mutassa, mi
                        lehettem valaha egy rövid évig. Szivartáska lógott az oldalamon és selyem
                        kalap pompázott a fejemen. Úgy sétáltam felebb-alább, mint egy valódi kényes
                        úrfi, holott tele volt a szívem szégyennel, bánattal, keserűséggel.</p>
				<p>Mindszüntelen az öreg Szinok bácsit vizsgáltam. Nem ettem egész úton egy
                        falatot is, holott hogy kiképzeltem előre, milyen kényelmesen, szabadon,
                        függetlenül fogok ebédelni a nagy teremben. Semmi se kellett, ott ültek a
                        szivarok, a kabanószok, regáliák[21]
                        táskámban.</p>
				<p>Apám természete volt bennem, aki mindjárt megbánjon minden hibát, és mégis
                        elkövessen minden bűnt.</p>
				<p>Négylovas hintó várt reánk a földvári gőzhajóállomásnál - Iván bátyámmal.</p>
				<p>Szinok bácsi nem ült fel.</p>
				<p>- Itt az én kocsim, látom, elmegyek azon. Rossz vért csinál a népnél, ha
                        látja, hogy a jegyzője négylovas hintón parádéroz.</p>
				<p>Annyi jó nem volt bennem, hogy azt mondjam: “Szinok bácsi, én is a maga
                        kocsiján, megyek.” A Kéry-vér nem hagyta, hogy az ott álló négylovas hintót
                        észre ne vegyem.</p>
				<p>- Megállj Vilmos, előbb behajtatunk a nagy vendéglőbe, ott vár Dőry Frici,
                        Wimmersberg Muki, Vizsolyi Tóni; megígértem, hogy velük ebédelek. Csak nem
                        ebédeltél talán itt a hajón?</p>
				<p>- Nem.</p>
				<p>S behajtattunk a nagy fogadóba.</p>
				<p>Iván bátyám cigányokat rendelt, ebéd után kártya mellé ült s késő estve lett,
                        mire haza tudtam csalni. A jegyző úr már rég otthon lehetett.</p>
				<p>- Megvettük a gróf kastélyát.</p>
				<p>A Csombor gróf kastélya egy elhagyott, de nagyúri kastély volt, a falu
                        legszebb helyén, egy nagy kert közepette.</p>
				<p>- De hát mért? - kérdem aggodalommal.</p>
				<p>- Mert a lányokat férjhez adjuk. Mutatnunk kell egy kicsit fiam. Wimmersperg,
                        Salamon, Pécsy mindennaposak a házunknál.</p>
				<p>Nem hazudott, holott Iván igen szokott nagyítani. Egész úri társaságot
                        találtunk otthon.</p>
				<p>Nénéim nagyszerűen ki voltak öltözve, s anyám forró könnyek között mondta el
                        röviden, hogy Kolozsváry Gyuri is testamentumot tett, s Erdős Károlyt is
                        furdalja a lelkiismeret, s engem örökbe akar fogadni. Zelma nem volt otthon,
                        hirtelen elvitték Szekszárdra, egy jó professzornéhoz, hogy nevelődjék,
                        tulajdonképpen, hogy ezzel is kevesebb leány legyen a háznál.</p>
				<p>Az urak, Pécsy Tóni, Orosz Pali, Salamon Gyuri, azonnal pertu poharat ittak
                        velem, s erős katonaszivart nyomtak a számba.</p>
				<p>Minden úgy volt nálunk berendezve, mintha mi volnánk Tolna megye leggazdagabb
                        birtokosai. Iván beszélt is ilyeneket.</p>
				<p>Sem anyám, sem nénéim egyetlen szóval sem kérdezősködtek Schubert úrék felől,
                        holott szívem már az ő becsületes képökkel volt tele, s boldog lettem volna,
                        ha róluk beszélhetek.</p>
				<p>Nem, erre a szégyenre, hogy néhány hónapig kereskedőinas voltam, anyámék nem
                        akartak visszaemlékezni.</p>
				<p>De hát a jó Szinok bácsiék, a tisztelendő úrék?</p>
				<p>Ezekről még elvétve is alig akadt egy-egy szó.</p>
				<p>Emília néném fél délig zongorázott, drága zongorán, - azután öltözködött;
                        Eliz néném lovagolt Pécsi Tiniékkal, s egy ulánus majorral; Róza a
                        staffirungját készíttette egy csomó paksi és földvári varrónővel. Salamon
                        Gyuri hirtelen akarta megtartani a lakodalmat. Édesanyám boldog volt a szíve
                        tetejéig, mert ismét süttetett, főzetett és megmutathatta, hogy az ő
                        nemzetségében a gazdasszonyi erények a legmagasabb fokon állanak.</p>
				<p>Én bejártam régi kedves helyeimet, de a tisztelendő úrékhoz nem mentem be,
                        hogy tanuljak, pedig most lett volna időm és módom.</p>
				<p>Szinok bácsiékat is elkerültem, mert nem voltam még elég erős arra, hogy
                        nehéz munkához fogjak.</p>
				<p>Így telt el egy szép rövid év, mialatt minden régi rokonsági összeköttetés a
                        tolnamegyei és fehérmegyei atyafiakkal a legszebben megújult, és amint
                        többen kinyilatkoztatták: most már örökre.</p>
				<p>Feltűnt nekem, hogy amíg szegények voltunk; és én inas voltam, mindenki
                        tanácsokkal és oktatásokkal állott elő; míg most minden ember abban jár,
                        hogy kitalálja szándékomat, kedvemet, és aszerint cselekedjék sietve.
                        Feltűnt nekem, hogy az emberek ezerszerte jobbak, mint azelőtt, messziről
                        köszöntenek, dicsérik boldogult apámat, aki a tolnamegyei nemesség koronája
                        volt, s aki lovagias módon halt meg, mert úgy tudják: amerikai párbaja lett
                        volna a köztudat szerint. Maradtak is errevonatkozólag néminemű írások,
                        melyeket azonban senki sem talált meg. Feltűnt nekem, hogy nénéim, - most
                        már meghagyásuk szerint nővéreim - sohasem beszélnek magyarul, hanem németül
                        vagy franciául; de az is feltűnt, hogy mind sűrűbben járogatnak hozzánk,
                        előbb a finomabb, aztán selejtesebb zsidók.</p>
				<p>Iván hiába hazudozott: Emília hiába öltözködött és tanulta be a legnehezebb
                        zongoradarabokat; Elizt hiába kiáltották ki, mint mintalovast és Róza
                        nővérem is hiába készítette el fényes stafirungját, mert megint csak
                        megjöttek Omlottvárra a régi felhők.</p>
				<p>A Benkő-féle jószág, mint igen messzire fekvő és házilag bajosan kezelhető -
                        eladódott.</p>
				<p>- Vártuk - igazán szégyen - vártuk Kolozsváry Gyuri halálát.</p>
				<p>Neki a legszebb birtokai voltak és nem is messze. Mintagazdaság volt, Iván
                        szerint: éppen nekünk való.</p>
				<p>- El kellene hozzá menni - dobta szőnyegre e kérdést egy idő óta minden ebéd
                        és vacsora után Iván bátyám, ki szörnyű módon hízott és igen félt az
                        elhájasodástól. - Azt látja anyám, hogy én ilyen testtel kérni nem
                        mehetek.</p>
				<p>Nővéreim élénk nevetéssel jelentették ki, hogy Iván nagyon szellemdús.</p>
				<p>- Itt van Vilmos, úgyse vettük még semmi hasznát; mióta itthon ül, ingyen él,
                        - hajtotta Iván bátyám részeg, rekedt hangon - tegyen valamit, mert isten
                        szent úgyse, a kastély Pécsi Tinié lesz maholnap.</p>
				<p>- Hogyan? - ugrottak fel nővéreim.</p>
				<p>- Hát, hát...</p>
				<p>- Elkártyáztad?</p>
				<p>- Elkártyáztam, ti meg fölbársonykodtátok, selymeskedtétek; anyám meg
                        felsütötte-főzte, a Kolozsváry Gyuri kontójára.</p>
				<p>Elhatározta a család többsége, hogy én anyámmal tegyek egy bizodalmas
                        látogatást a beteg Kolozsváry Gyurinál. Jól fog neki esni nagyon.</p>
				<p>Iván odavetette a szót.</p>
				<p>- Parasztszekeren menjenek, anyám.</p>
				<p>No az igaz, nem is igen mehettünk volna már máson.</p>
				<p>- Miért? - kérdezte anyám balsejtelemmel.</p>
				<p>- Mert kérni, - okoskodott Iván - gyalog illik, vagy mezítláb.</p>
				<p>Nővéreim ismét elismerték, hogy Iván igen szellemdús.</p>
				<p>Úgy alakultak a körülmények, hogy megint a jó Szinok bácsi szekerét kértük
                        el.</p>
				<p>Kolozsváry Gyuri betegen feküdt. Azt mondták, mell-vízkórságban szenved, és
                        nem viheti már sokáig. Napjai, sőt órái is számlálvák.</p>
				<p>Anyám zokogva omlott ágya szélére, és jajgatva tördelte a szavakat:</p>
				<p>- Ó, Gyuri miért nem nősültél meg? Így férfiág nélkül hagyni a Kolozsváry-vér
                        dömsödi részét; nem vádol-e szíved?</p>
				<p>- Bár a Kéry-vér is magvaszakadt lenne - mormogta Gyuri bácsi. - Hallom,
                        megint koldusok vagytok, húgom.</p>
				<p>Anyám a rossz termést és néhány csűr elégését hozta fel.</p>
				<p>- Hát ezt a fiút mért vettétek ki a jó mesterségből.</p>
				<p>- Ó, Gyuri, Gyuri, - fúrta anyám fejét a bácsi ágyába - van szíved?</p>
				<p>- Préda korcsok számára nincs.</p>
				<p>Nem is volt.</p>
				<p>Mert egy krajcárt sem örököltünk utána.</p>
				<p>Anyám, mert nagyon vallásos asszony volt: hitt, folyvást hitt és remélt, hogy
                        Erdős Károly, hogy Kéry Pál, hogy a vén Nina kisasszony, hogy, az isten még
                        csak ránk fog egyszer tekinteni. Akkor majd több eszünk lesz. Hasztalan - a
                        vallásosság is mutat fél csalódásokat!</p>
				<p>Ama derék rokonaink meghaltak ugyan, de mindnyájának voltak egyenes ágon való
                        örököseik, és nem szorultak a szentistváni ősi Kéryekre. Tolnában, Fehérben
                        minden jó rokont sorra vettük már, de eredménytelenül! Iván, atyám töredékes
                        elbeszélései szerint úgy véli, s nénéim is abban állapodtak meg, hogy a
                        valódi rokonok, kikre jogosan számíthatunk, Baranyában vannak, Pécs és
                        Harsány körül.</p>
				<p>De oda már Iván is elmehet, mert olyan sovány, mint a héring.</p>
			</div>
		</body>
	</text>
</TEI>