<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU15710" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
			   <title>Péter két asszonya</title>
				<author>
					<persName>
						<surname>Forró</surname>
						<forename>Pál</forename>
					</persName>
				   <date from="1884" to="1942">1884-1942</date>
				   <idno type="VIAF">107985695</idno>
				</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">10778</measure>
				<measure unit="pages">32</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
				   <title>Péter két asszonya</title>
				   <date>2017-02-01</date>
					<publisher>Magyar Elektronikus Könyvtárért Egyesület</publisher>
				   <ref target="https://mek.oszk.hu/15700/15710/"/>
					<respStmt>
						<resp>Original Electronic Edition</resp>
					   <name>Vidiné Réfi Erzsébet</name>
					   <name>Drótos László</name>
					</respStmt>
					<bibl type="printSource">
					   <title>Péter két asszonya</title>
						<author>Forró Pál</author>
						<pubPlace>Budapest</pubPlace>
					   <publisher>Világv. Reg. Kiadóváll.</publisher>
					   <date>1935</date>
					   <ref target="https://mek.oszk.hu/15700/15710/"/>
					</bibl>
				</bibl>
				<bibl type="firstEdition">
				   <title>Péter két asszonya</title>
				   <author>Forró Pál</author>
					<date>1935</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
		</profileDesc>
		<xenoData>
			<ns1:eltec>
				<ns1:authorGender key="M"/>
				<ns1:size key="short"/>
				<ns1:canonicity key="low"/>
				<ns1:timeSlot key="T5"/>
			</ns1:eltec>
		</xenoData>
		<revisionDesc>
			<change when="2024-12-07"/>
		</revisionDesc>
	</teiHeader>
	<text>
		<body>
         
         <div type="chapter">
            <head>I.</head>
            <p>Péter még aludt, mikor az inasa belépett, gyengéden rázogatni kezdte és jelentette,
               hogy egy hölgy van itt, aki sürgősen beszélni akar a gróf úrral.</p>
            <p>Péter hajnalban jött haza részegen, most délután három óra volt. Már hetek óta
               szakadatlanul lumpolt, mint aki vesztét érzi és mindenáron a kábulatban keresett
               menekülést a valóság gyötrelmei elől.</p>
            <p>Mikor az inas hozzért, megrezzent.</p>
            <p>- Végrehajtó? - kérdezte fásultan és mártirarcot vágott, amiért megzavarták. - Mondd
               meg, hogy vigyen el mindent, csak az ágyamat hagyják meg!</p>
            <p>- Egy hölgy keresi a méltóságos urat!</p>
            <p>- Hölgy? Miféle hölgy?</p>
            <p>- Margot kisasszony!</p>
            <p>- Áh, persze! - kapott észbe Péter. - Mondta, hogy ma idejön.</p>
            <p>Felugrott és egy másik, gyűretlen pizsamát húzott magára. Azután besietett a
               szomszédos kis szalónba.</p>
            <p>- Szervusz angyal! - mondotta már az ajtóban, de azután hirtelen szertartásosan
               meghajolt és kezet csókolt látogatójának.</p>
            <p>- Kezét csókolom, Margot... szavamra olyan ünnepélyes és tiszteletreméltó ebben a
               fekete kosztümben és nappali világításban, hogy nem merem tegezni... Úgy látszik, az
               embereket nappali világításban is meg kell néznünk, hogy helyes véleményt alkossunk
               róluk. Ön például...</p>
            <p>- Csak tegezzük egymást tovább is egészen nyugodtan! - nevetett Margot.</p>
            <p>- Szóval te este a lokálban tündéri estélyi ruháidban, kissé túlzott kozmetikád
               bűvöletében egy amerikai film-vamphoz hasonlítasz... Most pedig olyan vagy, mint egy
               erényes úrinő.</p>
            <p>- Sajnos, nem adhatom vissza a bókot! - mosolygott Margot. - Mert te nappal is egy
               könnyelmű, drága kis fiú vagy, akiben a komolyság egyetlen szikráját sem fedezem
               fel.</p>
            <p>Péter konyakot töltött, cigarettát kínált és kissé zavartan vakarta a fejét.</p>
            <p>- Mondd, kérlek, de ne haragudj, tulajdonképpen miért is jöttél most ide? Tudom,
               megbeszéltünk valamit, de annyira berúgtam, hogy mindent elfelejtettem. Talán...
               izé... szerelemről volt szó?</p>
            <p>Margot nevetett.</p>
            <p>- Nem... sokkal komolyabb dolgokról. Arról, hogy megmentelek a végső pusztulástól.
               Rendes keresethez juttatlak...</p>
            <p>- Remek ötlet! Már rémlik is valami... Nem műkincsekről volt szó?</p>
            <p>- Igen. De, kérlek, remélem most józan vagy?</p>
            <p>- Tökéletesen.</p>
            <p>- Akkor figyelj, kérlek. Tudod, hogy már hónapok óta azon töröm a fejemet, hogyan
               menthetnélek meg?</p>
            <p>- Miközben a családom viszont azon töri a fejét, hogyan menthetne meg engem tőled?
               Kiszámították, hogy vagyonom tekintélyes részét költöttem rád...</p>
            <p>- Ostobaság! Igazán mindegy, hogy az én társaságomban szórod a pénzt a lokálban vagy
               másokkal követsz el őrültségeket. Különben is tisztában vagyok azzal, hogy legalább
               féltucat barátnőd van. Én csak a táncpartnered vagyok. Igaz?</p>
            <p>- Fájdalom, csakugyan ellentálltál eddig minden csábításomnak.</p>
            <p>- Tudod, hogy menyasszony vagyok!</p>
            <p>- Kérlek, ne beszéljünk az erényeidről. Nem akarom ilyen szomorú témával kezdeni a
               mai napot.</p>
            <p>- Igazad van. Térjünk a tárgyra. Hallottad már Tary Dávid nevét?</p>
            <p>- Nem én!</p>
            <p>- Persze, téged sohasem érdekeltek komoly emberek. Hát ő lesz a jövendőbeli
               társad.</p>
            <p>- Mihez, ha szabad kérdeznem?</p>
            <p>- A műkereskedéshez.</p>
            <p>- Meg akarja venni a képeimet és a családi kincseknek nevezett arany- és
               ezüstgyüjteményt?</p>
            <p>- Sokkal nagyobb üzletről van szó. Mondhatom, zseniális ötlet. Neki jutott az
               eszébe.</p>
            <p>- Halljuk!</p>
            <p>- Azt mondta: annak a grófnak semmi haszna nincsen abból, ha megveszem pár ezer
               pengőért a lomtárát. Két hét mulva úgyis elkölti a pénzt. Állandó jövedelmet kell
               számára biztosítani...</p>
            <p>- A start kitünő! Ebben benne vagyok. Halljuk tovább.</p>
            <p>- Mire gondol? - kérdeztem tőle - mire azt válaszolta - a maga grófjának megvan még
               ugy-e, a palotája? Mondtam, hogy: igen!... Akkor hát ide figyeljen! Tudja, hogy az
               emberek milyen ostobák és snobok. Komédiát kell nekik játszani, hogy egy kis üzletet
               csinálhassunk. Amint tudja, magam is műkereskedésből élek. Óriási raktáram van. De
               bármennyire szolid alapon vezetem az üzletemet, az emberek mindig azzal az érzéssel
               lépnek a boltomba, hogy drágán vásárolnak. A műgyüjtőknek egyetlen szenvedélyük van:
               kéz alatt venni. Első helyen, a tulajdonostól vásárolni, a műkereskedő
               kikapcsolásával. Ravasz fickók, akik arra spekulálnak, hogy a tulajdonos nem is
               tudja, miféle kincset tart birtokában és olcsó filléreken potyázza el. Ez kell a
               vevőknek. Hát én megrendezem nekik ezt a komédiát. Elvitetem raktárom legjobb
               darabjait Szécsőy Péter gróf palotájába és ott adjuk el, mint a megszorult gróf
               ingóságait, családi ereklyéit. A műgyüjtőknek ez szörnyen imponál. A mellét
               düllesztve mutogatja a kis bronzszobrot vagy olajfestményt, hogy azt sajátkezűleg
               vásárolta a Szécsőy-palotában, eredetiségéhez, műértékéhez tehát kétség nem fér.
               Azonfelül annak is örül, hogy egyszerű polgári létére a híres arisztokrata család
               fölé kerekedett, bemehet a grófi szalónba, alkudozhat és elviheti a neki tetsző
               legszebb dolgokat... No, mit szólsz ehhez?</p>
            <p>- Óriási!</p>
            <p>- Tary ötven százalékot fizet neked a tiszta haszonból. És ez egy állandó üzlet.
               Évekig lehet folytatni.</p>
            <p>- Lehet rá előleget is kapni?</p>
            <p>- Valószínűleg. Beszélj vele. Ha akarod, nyomban ide hivathatom. Otthon van és várja
               a telefont.</p>
            <p>- Üljön autóba és robogjon ide! Természetesen hozza az előleget!</p>
            <p>Margot letárcsázta a telefont. Tary jelezte, hogy percek mulva ott lesz. Ezt annál
               inkább megtehette, mert nem otthon várta Margot üzenetét, hanem a palotával
               szemközti kávéházban. Margot annak a számán hívta fel.</p>
            <p>Tary Dávid olyan előkelően állított be, akár egy bankvezér. Kifogástalan sötét kabát,
               csíkos nadrág volt rajta, szemében monokli csillogott. Gomblyukában fehér szegfű. Ha
               valaki a szalónba lépett volna, feltétlenül őt véli a grófnak, pedig közben már Péter
               is felöltözött. De a sok lumpolástól fáradt, görnyedt és jelentéktelenül vézna
               volt.</p>
            <p>- Hallottam érdekes tervét - mondotta Péter - kiváncsi vagyok a részletekre!</p>
            <p>- Szívesen, de mielőtt erre rátérnénk, látnom kell, hogy tulajdonképpen mi az, amihez
               társulok? Előbb tehát egy hozzávetőleges leltárt kell készítenem a már itt lévő és
               eladásra szánt különböző műtárgyakról! A részletes katalógus elkészítése
               természetesen napokig tart, de egy, felületes helyszíni szemle is némi fogalmat adhat
               a szakértőnek arról, hogy miről van szó?</p>
            <p>Péter bólintott.</p>
            <p>- Kérem, rendelkezésére állok. Csak egy pillanatnyi türelmet kérek, amíg kihozom az
               egyes szekrények kulcsait...</p>
            <p>Kisietett a szalónból.</p>
            <p>Abban a pillanatban Margot és Tary összenéztek, arcukra széles, elégedett mosoly
               huzódott.</p>
            <p>- Szenzációs fogás! - mondta halkan Tary és a kezét dörzsölte.</p>
            <p>Margot villámgyorsan szájon csókolta.</p>
            <p>- Ebből is láthatod, hogy imádlak! - sugta és a szemei csak úgy ragyogtak a boldog
               izgalomtól.</p>
            
         </div>
         <div type="chapter">
            <head>II.</head>
            <p>Péter visszajött, kezében egy köteg kulcsot szorongatott.</p>
            <p>- Mehetünk - mondotta és előzékenyen mutatta az utat.</p>
            <p>A sárga szalónba léptek és Péter úgy szavalt, magyarázott, akár egy hivatalos
               idegenvezető:</p>
            <p>- Ez itt egy eredeti Munkácsy-színvázlat, melyet a mester az Ecce homo című
               festményéhez készített. Ez a szemközti falon Le Brun francia festő, XIII. Lajos
               udvari piktorának alkotása... A zongora fölött Giordano Luca Madonnája.</p>
            <p>Tary nagyítót vett elő, a képekhez hajolt, hosszan és figyelmesen vizsgálta az egyes
               részeket, a vászonszövését, a festék pattogzását. Egyébként egy szót sem szólt.</p>
            <p>- Ajánlom figyelmébe ezt a goblinszövést - mutatott a másik szoba falára Péter, - a
               XVI-ik századból származik. Családom becsületes rablás utján jutott hozzá. A
               Szécsőyek ugyanis harcba szálltak a Németországból bevándorolt Felsenburgokkal,
               leöldösték őket és kastélyuk berendezését lefoglalták. Családom eljárása akkoriban
               teljesen korrekt volt, mert a Felsenburgok felséglázadásban találtattak bűnösnek,
               összeesküvést szítottak és veszélyeztették a békét. Az üvegszekrényben látható
               ékszerek egyrésze is abból az időből származik...</p>
            <p>Tarynak egy arcizma sem rándult. Fagyos közönnyel hallgatta a szóáradatot. Minden
               darabot külön a kezébe vett, nagyítójával megnézte és visszatette a helyére. Margot
               már sokkal kevésbé tudott uralkodni magán. Időnkint lelkes kiáltással adott
               kifejezést elragadtatásának. Már legalább tizedszer jegyezte meg az egyes daraboknál,
               hogy: ...ha pénzem lenne, ezt azonnal megvenném!</p>
            <p>Még végigmentek néhány termen. Tary többször lehasalt, megnézte a szőnyegek szövését,
               megforgatta az apróbb szobrokat, világosság felé tartotta a drágaköveket és
               kristályedényeket, jegyzeteket írt noteszébe és makacsul hallgatott.</p>
            <p>Péter láthatóan ideges volt.</p>
            <p>A nyolcadik szobában elunta az idegenvezetést.</p>
            <p>- Ezek a legértékesebb dolgaim - jegyezte meg. - A többi modern vacak. Persze azokat
               is méregdrága áron vásároltuk Londonban, Párisban, a Riviera mondén boltjaiban, de
               nem hiszem, hogy különösebb műértékük lenne. Ezek azonban értékes régiségek. Nos, mi
               a véleménye róluk? Megjegyzem, kissé az idegeimre megy az ön makacs hallgatása. Úgy
               viselkedik, mint egy némaságot fogadott barát...</p>
            <p>- Bocsásson meg gróf úr, összefoglalva óhajtottam véleményt nyilvánítani.</p>
            <p>- Hát most már beszélhet, kérem.</p>
            <p>- Ha megengedi, üljünk le előbb.</p>
            <p>- No-no! Minek ez az ünnepélyesség?</p>
            <p>- Kedves gróf úr, kénytelen leszek nagyon kellemetlen dolgokat mondani!</p>
            <p>- Hogy érti ezt?</p>
            <p>- Ön ugyebár azt hiszi, hogy nagyon értékes dolgokat mutatott nekem?</p>
            <p>- Természetesen!</p>
            <p>- Fájdalom, ki kell ábrándítanom. A képek legnagyobb része hamisítvány, vagy
               amennyiben eredeti is, az illető mester legsilányabb alkotásai közé tartozik. Az
               ékszerek ötvösmunkája gyenge, a nyers fémérték néhány ezer pengő. A kövek közepes
               példányok... A szőnyegek...</p>
            <p>- Szóval mennyit érnek? - kérdezte ingerülten a gróf.</p>
            <p>- Kérem - mondotta elhárító mozdulattal Tary - nem akartam a gróf urat
               felbosszantani, de jobb, ha tőlem tudja meg mindezt. Az összérték talán húszezer
               pengő, feltéve, hogy naiv, sokpénzű vevők jelentkeznek. Szakértő ennyit sem ad.
               Mondhatom szerencse, hogy idejében kerültem méltóságoddal összeköttetésbe, mert ha
               ezeket a gyenge dolgokat bocsátotta volna eladásra, úgy teljesen hitelét vesztette
               volna a Szécsőy gyüjtemény. Igy azonban még nem történt nagyobb baj. Majd a helyükre
               állítjuk az én komoly és abszolut értékes raktáram legszebb darabjait és azokat
               adjuk el.</p>
            <p>- És mi történik az én szőnyegeimmel, festményeimmel, ékszereimmel?</p>
            <p>- Legyen nyugodt, kérem, igyekezni fogok azokat is a legjobb áron eladni. Majd az
               ügynökeim felhajszolják a megfelelő naiv vevőket. Valami előleget adhatok is
               rájuk.</p>
            <p>- Mennyit?</p>
            <p>- Mondjuk, ötezret!</p>
            <p>- De hiszen legalább százezret érnek!</p>
            <p>- Kérem... ha nem bizik bennem, nem avatkozom a dologba. De kár légvárakat kergetni,
               gróf úr. Én pontosan ismerem az ország valamennyi műgyüjtőjét, tudom, hogy ki mit
               keres és mennyi pénzt hajlandó áldozni. Mondhatom, hogy az én segítségem nélkül még
               tízezer pengőt sem fog elérni. Ön nem ért az eladáshoz. Szakértőre van szüksége és
               mindenekelőtt: megfelelő portékákra. Minderről hajlandó vagyok gondoskodni. Ha
               megengedi... még ma felküldök a palotába egy nagyobb készletet. Remek antik
               ékszereket, brilliáns diadémokat, karkötőket, csodálatos gyöngyöket. Legalább
               félmillió értékben. Azonkívül egész sereg értékes festményt akasztunk a falakra...
               Ez a palota lesz az ország legszenzációsabb muzeuma. Külföldről fognak idejönni a
               műgyüjtők... Rendben van?</p>
            <p>Péter pillanatig gondolkozott. Elvégre ez igazán nem látszott kockázatos üzletnek.
               Csak nyerhet rajta. Megbízhat olyan valakiben, aki százezres értékeket ad át
               őrizetre.</p>
            <p>- Jól van - mondotta - felküldheti a dolgokat.</p>
            <p>Tary bólintott és körülmutatott:</p>
            <p>- Ezeket pedig majd lassan behordatom a raktáramba, illetve, ha akad vevő,
               egyet-egyet becsúsztatunk a komoly műkincsek közé. Két-három komoly érték közé
               mindig be lehet csempészni egy gyengébbet is... A megállapodásunkat egyébként majd
               írásba foglalom és estére felhozom... A viszontlátásra, gróf úr!</p>
            <p>Mikor kiment a szobából, Margot diadalmasan nézett a grófra:</p>
            <p>- Most beszélj! Micsoda lány vagyok!</p>
            <p>- Angyal! - válaszolta Péter.</p>
            <p>- És mennyivel vagyok az üzletben?</p>
            <p>- Természetesen felesben! - mondotta angyali könnyelmüséggel Péter. Egy pillanatig
               sem gondolt arra, hogy az üzleti haszon ötven százalékát már Tarynak igérte és ha a
               megmaradt összegben is osztozik, úgy már csak huszonöt százalék esik rá.</p>
            <p>Margot megcsókolta.</p>
            <p>- Úr vagy. Tudod, szerelemből is megtenném, de valamiből csak élnem is kell? De most
               ne beszéljünk erről. Túlságosan sokáig voltunk komolyak és ez meglehetősen unalmas
               dolog. Van valami jó lemezed? És remélem, innivaló is akad?</p>
            <p>Péter lelkesedve helyeselt.</p>
            <p>- Igazad van. Aki százezres üzleteket köt, annak joga van egy kis szórakozáshoz
               is.</p>
            
         </div>
         <div type="chapter">
            <head>III.</head>
            <p>Dr. Dér Márta, a művészettörténetek tudora, Dér Tamás régiségkereskedő leánya jóval
               éjfél után még ébren volt és egy könyvet olvasott, Imádta ezt a drága csendet, amikor
               egy karosszékben elnyújtódzva, kedvére temetkezett a különböző hangulatokba, senki
               sem zavarhatta.</p>
            <p>De egyszerre elhalványodott, a könyv kihullott remegő kezéből, felugrott és
               tanácstalan rémülettel állt néhány pillanatig.</p>
            <p>Éles, kíméletlen csengetyűszó hasított a csendbe, egyszerre négy-öt helyen szólaltak
               meg a vészcsengők.</p>
            <p>Nem lehetett kétséges. A földszinten lévő üzletben betörők járnak. Hozzáértek a
               páncélszekrényhez és a villamoscsengők automatikusan megszólaltak.</p>
            <p>Mit tegyen?</p>
            <p>Apja törődött, gyenge, beteges ember, nem veheti fel a küzdelmet a betörőkkel.</p>
            <p>És az izgalom komolyabb idegrohamot válthat ki belőle.</p>
            <p>A házmestert kell felébresztenie.</p>
            <p>A sötét lépcsőházban csak botorkálva tudott haladni. A lábai annyira remegtek, hogy a
               korlátba kapaszkodott, nehogy elvágódjon.</p>
            <p>- Vince úr! Vince úr! - dörömbölt a portásfülkén.</p>
            <p>- Az áldóját - kiáltotta a házmester megrökönyödve, mikor meghallotta, hogy miről van
               szó. - Rendőrt kell hívni.</p>
            <p>- De hiszen addig teljesen kirabolják az üzletet!</p>
            <p>- Sajnálom, kisasszony! Mit tudom én, hányan vannak és nincs-e náluk revolver?</p>
            <p>Az üzlet felől halk kopácsolás, siető lépések hallatszottak.</p>
            <p>A házmester sietve kinyitotta a kaput.</p>
            <p>- Rohanok, hívom a rendőrt! - mondotta és eliramodott, mintha puskából lőtték volna
               ki.</p>
            <p>A kapu döngő nyitására elhalkultak az üzletből kiszüremlő hangok. Márta félig holtan
               állt a kapu aljában. Látta a félig lebocsátott vasredőny mögött imbolygó fényt.</p>
            <p>Azután villámgyorsan felvágódott az üzlet ajtaja és a vasredőny nyilása alatt két
               sötét alak ugrott az utcára.</p>
            <p>- Segítség! - sikoltotta Márta.</p>
            <p>A betörők, mint az őrültek rohantak és eltüntek az utcasarkon.</p>
            <p>Az ellenkező oldalról futva érkezett a házmester a rendőrrel.</p>
            <p>A rendőr sajnálkozva vont vállat.</p>
            <p>- Ezek bizony meglógtak! Gyerünk, nézzük meg, milyen munkát végeztek?</p>
            <p>Bementek az üzletbe és felkattantották a villanyt.</p>
            <p>Első pillantásra megállapították, hogy a páncélszekrényt megfúrták. Márta oda akart
               rohanni, de a rendőr visszatartotta.</p>
            <p>- Előbb azonnal értesítem telefónon a főkapitányságot. Semmihez sem szabad nyúlni.
               Nem szabad eltörölni az ujjnyomokat. Ámbár ezek a zsiványok biztosan gumikesztyűvel
               dolgoztak.</p>
            <p>- Tönkrementünk! - zokogta Márta. - Minden értékünk ebben a szekrényben volt. Az
               antik arany ékszerek, drágakövek...</p>
            <p>- No-no - dünnyögte a házmester - a kedves papája bizonyára biztosítva van betörés
               esetére.</p>
            <p>- A pénz nem minden! Volt köztük néhány műkincs, amely az én magántulajdonom volt.
               Például egy Hadrián császár korabeli metszett gyűrű, amely a korai bizánci
               ötvösművészet remeke...</p>
            <p>Elhallgatott. Ráeszmélt, hogy a házmesternek és a rendőrnek ugyan hiába próbálna
               műtörténeti előadást rögtönözni a kezdeti keresztény egyházművészet remekeiről. A
               rendőr a főkapitányságra telefonált, a házmester pedig fejcsóválgatva nézte a
               kasszán tátongó lyukat.</p>
            <p>- Későn szólaltak meg a csengők! - állapította meg szakértően. Büszke volt arra, hogy
               konyított valamit a szerelési munkákhoz.</p>
            <p>Az üzlet előtt autószirénázás hallatszott.</p>
            <p>Megérkezett a rendőri bizottság.</p>
            <p>*</p>
            <p>- Úgy érzem magamat, mintha muzeumban laknék! - mondotta mérgesen Péter gróf
               Margotnak a fekete tölgyfából készült olvasószobában, amelynek könyvállványai
               azonban már régen bárpultokká voltak átalakítva és színes kötésű könyvek helyett még
               színesebben csillogó pálinkásüvegek sorakoztak rajta. - Még szerencse, hogy lezártam
               a lakásnak ezt a három szobáját és így maradt egy zug, ahová elmenekülhettem.
               Szavamra, szerződtetnem kellene egy jazzt, kinyitnám ezt a szobát is és a múzeumot
               összeköthetném egy lokállal!</p>
            <p>- Ne légy állhatatlan! - válaszolta Margot - azt hiszem, igazán szépen keresel!</p>
            <p>- Jó, nem mondom, ez a Dávid, akiről azt sem tudom, hogy miféle fajzat, kezembe nyom
               naponta valami kis pénzt és ezért tűrnöm kell, hogy a Lipótváros legkövérebb hölgyei
               az én palotámban bonyolítsák le a randevuikat. De még ezt is eltűrném. Hanem tudod,
               mi történt ma délelőtt? Azt találd el, hogy ki volt itt ma!</p>
            <p>- Sejtelmem sincsen!</p>
            <p>- Otruber tanár úr! Osztályfőnököm volt a nyolcadikban. Csak államtitkári
               protekcióval tudtam megakadályozni, hogy ne buktasson el. Képzeld, ide hozta az egész
               osztályt, hogy megmutassa nekik a Szécsőy-műkincseket. Véletlenül belébotlottam és
               ettől kezdve nem tudtam megszabadulni tőle. Azt akarta, hogy személyesen világosítsam
               fel minden eladásra kitett műtárgy eredetéről és értékéről. Képzelheted, milyen kínos
               volt, hiszen a legtöbbjét én is csak most látom először. Azután lelkemre próbált
               beszélni, hogy álljak el szándékomtól, ne kótyavetyéljem el az ősök által szerzett
               kincseket. Végül azt mondta a fiúknak, hogy most saját szemükkel láthatják, hogyan
               pusztul a történelmi Magyarország... Mondd, kérlek, hány óra?</p>
            <p>- Négy.</p>
            <p>- Hála az égnek! Félóra mulva zárunk... Sok látogató van?</p>
            <p>- Van vagy húsz.</p>
            <p>- És legalább vesznek?</p>
            <p>- Tary remekül dolgozik. Az emberek el vannak kábulva, hogy micsoda műremekek vannak
               felhalmozva. Az összes ügynökök szétröpítették már távirataikat Angliába és
               Amerikába, hogy ez a legjobb vásárlási alkalom. Tudod, igazán pénz mégis csak ott
               van... A legjobb darabokat addig nem is mutatjuk, ameddig a dollár és a font nem
               jelentkezik.</p>
            <p>Tary lépett be. Még elegánsabb és méltóságteljesebb volt, mint máskor. Csak egy angol
               lordban lehet annyi fölény, mint amennyi minden mozdulatából áradt.</p>
            <p>- Hozom a leszámolást! - jelentette. - Hatezer pengőért árultam. Ennek tiszta
               nyeresége négyszáz pengő. A fele, kétszáz pengő önt illeti!</p>
            <p>Margot az asztalra letett kétszáz pengőből felvett százat.</p>
            <p>- Száz pedig egyezségünk szerint az enyém!</p>
            <p>Péter kissé savanyú arcot vágott.</p>
            <p>- Nem sok!</p>
            <p>- Hja - vonta vállát Tary - ön elfelejti, hogy egészen csekély haszonnal lehet csak
               dolgozni. A vevők lenyúzzák az ember bőrét! Talán később, ha majd a gyüjteményt
               teljesen rendeztem és végleg elvitettem minden értéktelen limlomot, nyerni fogunk
               értékben...</p>
            <p>- És mi van a képekkel, szőnyegekkel, ékszerekkel, amelyeket már elvitetett?</p>
            <p>- A raktáramban porosodnak. A negyedét sem tudtam még eladni. De hiszen mondtam, hogy
               majd ezekről külön számolunk el!</p>
            <p>Péter unta a beszélgetést. Tisztában volt azzal, hogy Tary éppen olyan uzsorás, mint
               a többi éjszakai hiéna, akik ott leskelődnek a könnyelmű aranyifjúság körül.
               Homályosan motoszkált a fejében, hogy fel kellene szólítani, mutassa be az eladott
               műkincsek beszerzési árára vonatkozó bizonyítékait, hiszen enélkül úgy számolhat el,
               ahogyan akar. Bizonyára ötször akkora a nyeresége, mint amennyit bevall. Ah, bánja az
               ördög... hát nyerjen a gazember. Az a fő, hogy végeredményben mégis mindennap kifizet
               száz-kétszáz pengőt, az elvitt értéktárgyakra is adott vagy kétezer pengő előleget.
               Egyelőre nincsen semmi baj... Biztosítva van gondtalan megélhetése és a holnappal nem
               érdemes törődni.</p>
            <p>Margot gyorsan fülébe súgta:</p>
            <p>- Este a Paradicsommadárban!</p>
            <p>Titokban megértő kézszorítást váltottak. Margot a cinkos huncutságával mosolygott
               Péterre.</p>
            <p>- Ez a Dávid atyó úgy látszik szerelmes beléd és titkos céljai vannak! - mondotta
               Péter gróf, mikor Tary a szolga kérésére visszament egy percre a kiállítási csarnokká
               átváltoztatott terembe.</p>
            <p>Margot fölényesen intett:</p>
            <p>- Nem számít. Egyáltalában egy férfi sem érdekel... persze a te kivételeddel... De
               hiszen ezt tudod. Egy kicsit húzom a fiút, erre szükségünk van, minél több pénzt kell
               kiszednünk belőle. Elvégre mégis csak ő az üzletember.</p>
            <p>- Hétpróbás csirkefogó. Aljasul becsap. Minden nyereséget ő vág zsebre.</p>
            <p>- Ez túlzás. Gondold meg, nélküle nem vevők járnának már ide, hanem árverési
               hiénák!</p>
            <p>- Utálatos dolog! - mormogta Péter. - Csak sikerüljön egy nagyobb összeghez jutnom,
               azonnal pakkolok és megyünk Nizzába, vagy San-Remóba. Unom már Tary úr undok
               fizimiskáját.</p>
            <p>Tary visszajött, meghajtotta magát.</p>
            <p>- Mára végérvényesen végeztünk. Velem jön Margot kisasszony? Meg akarok mutatni
               néhány antik brokáthimzést, mielőtt felhozom a kastélyba. Kiváncsi vagyok, hogy női
               szemmel nézve hogyan tetszenek?</p>
            <p>- Mehetek! - mondotta Margot.</p>
            
         </div>
         <div type="chapter">
            <head>IV.</head>
            <p>Alig léptek ki a kapun, Tary arcáról eltünt az udvarias mosoly.</p>
            <p>- Azt hiszem, nagy dologról van szó - mondotta halkan. - A szolga a telefonhoz hivott
               az imént. Vörös jelentkezett. A fiúk, úgy látszik, nagy fogást csináltak az
               éjszaka...</p>
            <p>Margot legyintett.</p>
            <p>- Vörösnek csak a szája jár. Ha ellop egy tubákos szelencét, már királyi ékszerré
               fújja fel.</p>
            <p>Tary komoran ráncolta homlokát.</p>
            <p>- Pedig ideje volna, hogy végre valamilyen tisztességes zsákmányhoz jussunk. A játék
               nagyon kockázatos, nem csinálhatjuk tovább ezt a komédiát, bármennyire is zseniális
               volt az ötlet... Ha végre csakugyan megkaparintok valami komoly értéket, amelyért
               ötven-hatvanezer pengőt lehetne egy summában kapni, nyomban kereket oldunk. Torkig
               vagyok a Szécsőy-palotával és a kis gróffal...</p>
            <p>- Ugyan kérlek, hiszen alaposan megnyirtad.</p>
            <p>- Félek, hogy a végén mégis ráfizetek. Ma bevallom, már kétszer voltam azon a ponton,
               hogy kitekerjem a nyakadat.</p>
            <p>- Az enyémet? Miért?</p>
            <p>- Ne nézz hülyének. Azt hiszed, nem veszem észre a gróffal való pajzán kis
               játékaidat? Az összesimulásokat, titkos kézszorításokat, suttogásokat?</p>
            <p>- Őrült! Jól tudod, hogy ez is az üzlethez tartozik!</p>
            <p>- De úgy látszik, hogy ez az üzlet egyetlen része, melyet becsületes meggyőződéssel
               intézel. Nem valami nagy gyönyörűség meséket mondani a látogatóknak, mialatt ti
               odabent a másik szobában csókolództok. Hát én ezt nem birom idegekkel.</p>
            <p>- Csak nem vagy féltékeny?</p>
            <p>- De még mennyire. És ha ez sokáig így fog tartani, akkor én a gróf úr folyószámláját
               egy jól irányzott revolvergolyóval fogom lezárni. Egyébként még nem vagyunk
               készen...</p>
            <p>- Más mondanivalód is van?</p>
            <p>- Felvilágosítást szeretnék bizonyos pénzekkel kapcsolatban. A kastélyból elhozott
               képek és szőnyegek egy részét te adtad el a félszemű Vilinek, de a pénzt
               elfelejtetted még átadni nekem. Bizonyos családi ékszerek is nálad maradtak
               véletlenül, melyeket el kellett volna adnod...</p>
            <p>- Jobb volna, ha kevésbé lennél kapzsi. A gróf már gyanakszik. Panaszkodott, hogy
               becsapod. Alig tudtam megnyugtatni. És ez a hála... Szégyeld magad...</p>
            <p>Margot komolyan dühös volt. Nyilvánvaló volt, hogy Tary őt is komiszul kihasználja.
               Margot ismerte az alvilág férfiainak erkölcsét. Meg volt győződve, hogy Tary, ha
               pillanatnyilag szereti és ki is tart mellette, bármely percben habozás nélkül
               faképnél hagyja, ha viszonyuk kényelmetlenné válik, vagy nem lesz rá többé szüksége.
               Margot egyre zavarosabbnak látta jövőjét.</p>
            <p>- Nem vagy megelégedve velem? - kérdezte gúnyosan Tary, mintha csak Margot
               gondolataiban olvasott volna.</p>
            <p>- Nem. Egyáltalában nem.</p>
            <p>- De a pénzt, remélem, megkapom tőled?</p>
            <p>- Nem, barátom. Az egyelőre nálam marad, Tudod, nem akarom, hogy hozomány nélkül
               vegyél el feleségül...</p>
            <p>Tary dühösen ajkába harapott.</p>
            <p>- Nagy zsivány vagy! - mormogta. De nem feszegethette a dolgot. Egyelőre még nagy
               szüksége volt Margotra. Korai lett volna az összeveszés, avagy éppen az
               erőszakoskodás. Majd eljön annak is az ideje.</p>
            <p>Szerencsére nem látott be Margot agyába, nem tudhatta, hogy micsoda veszedelmes
               gondolatok fogantak meg abban...</p>
            
         </div>
         <div type="chapter">
            <head>V.</head>
            <p>Péter már éppen el akart menni hazulról, mikor inasa egy hölgy névjegyét hozta
               be.</p>
            <p>- Dr. Dér Márta műtörténész - olvasta a gróf a névjegyet és fanyar arcot vágott.</p>
            <p>- Mondd meg a kisasszonynak, hogy hivatalos óra után a műkincsek ügyében senkit sem
               fogadok. Különben sem értek hozzá. Mondd, nagyon ronda őnagysága? Képzelem, negyven
               éves, állig begombolt gallér, szépen serkenő bajusz...</p>
            <p>- Méltóságos uram, a hölgy gyönyörű!</p>
            <p>- Egy doktorkisasszony?</p>
            <p>- Nem tudom micsoda, de nagyon szép!</p>
            <p>- Akkor mégis csak küldd be.</p>
            <p>Márta belépett. Elegáns, sötét angol kosztüm volt rajta, a baloldalon egy kis
               ibolyacsokor. Vannak nők, akikre fel kell figyelni, mikor a szobába lépnek. Mert
               nemcsak ők osonnak be az ajtón, hanem egy egész hangulat-komplexum, diszkrét illatok,
               halk, muzsikás poézis.</p>
            <p>Péter meglepetten nézte. Már maga sem tudta, hogy mikor beszélt utoljára urilánnyal.
               Egész élete a mulatók könnyelmű világában zajlott le, szabad szájú és könnyelmű
               férfiak és nők között, ahol szinte kötelező a sikamlós viccelés és minden vaskosan és
               rikítón kelleti magát. Túlzott kozmetika, rengeteg festék, vakmerő kivágású, már
               szinte jelmezeknek látszó ruhák, kacérság, flört. De ez a nő... mintha egy másik
               világból pottyant volna le. Péter, akinek lába alatt már megindult a talaj, aki
               tudta, hogy a reménytelen züllés és nincstelenség vár rá, valami tompa eszméléssel
               bámult rá, talán megrendülés és késői bánat is remegett fel benne, hogy ilyen lányhoz
               kellett volna kapcsolnia sorsát. De ugyanakkor tisztában volt azzal, hogy mindezzel
               megkésett, semmi értelme sincsen az érzelmeskedésnek, az ő sorsa meg van pecsételve.
               Jobb minél gyorsabban túlesni ezen a zavaró és nyugtalanító hangulaton, mintahogyan
               az erkölcsi prédikáció elől szeret minél előbb meglógni az, akinek lelkében nem
               találnak visszhangra a kenetteljes szavak.</p>
            <p>- Parancsol, doktor kisasszony? - kérdezte hideg udvariassággal.</p>
            <p>- Bocsásson meg, gróf úr, hogy ebben a szokatlan időben kerestem fel Tary úr
               távollétében.</p>
            <p>- Nem értem - képedt el Péter.</p>
            <p>- A műkincseiről akarok beszélni...</p>
            <p>- Bocsásson meg. Én ezzel nem foglalkozom. És nem is értek hozzá.</p>
            <p>- Gondoltam és éppen ezért jöttem. Figyelmeztetni szeretném néhány különös dologra.
               Én ma mint érdeklődő jelentem meg. Atyám mű- és régiségkereskedő. Az üzletet
               egyébként már két év óta én vezetem. Angliában és Franciaországban tanultam ki a
               mesterségemet és a doktori diplomámat is Párisban szereztem. De nem erről van szó.
               Ismétlem, vásárolni jöttem ma ide abban a reményben, hogy talán sikerül felfedeznem
               néhány értékes régiséget. De legnagyobb csodálkozásomra az eladásra szánt gyüjtemény
               szinte kizárólag egészen modern ékszerekből, szobrokból és szőnyegekből áll.
               Bocsásson meg, gróf úr, de ezt nem értem... Hiszen az ember ilyen ősi kastélyban
               középkori dolgokat remél találni... Természetesen kérdést intéztem Tary úrhoz, aki
               azt mondotta, hogy az antik kincsek még feldolgozás és leltározás alatt állnak.
               Egyébként bizalmasan megsúgta, hogy azok nem sokat érnek és erélyesen biztatott, hogy
               válasszak inkább a modernekből valamit. Nem árultam el, hogy szakértő vagyok és
               makacsul ragaszkodtam a régiségekhez. Erre az egyik terem elhagyott zugába vezetett,
               ahol egymásra dobva hevert néhány kép és szőnyeg.</p>
            <p>- Ezek még itt vannak, a többit elküldtük restaurálni... Tudja, a szőnyegek szakadtak
               voltak, a képekről pedig lepattogzott a festék...</p>
            <p>- Hát kérem, gróf úr, én megnéztem ezeket a félredobott szőnyegeket és képeket és
               megállapítom, hogy azok között olyanok vannak, amelyeknek értéke egyedül is
               meghaladta az eladásra bocsátott gyüjtemény egész értékét. Ne haragudjon, gróf úr, de
               ezek után az egész aukció blöffnek tűnik fel. Kénytelen vagyok azt hinni, hogy ezeket
               a bazári árukat a vevők megtévesztésére hordták fel a kastélyba, mig a valódi
               kincseket eldugták. Mindez természetesen a gróf úr magánügye...</p>
            <p>Péter fülig vörösödött. Úgy szégyelte magát, mint a tanítója által tetten ért kis
               diák.</p>
            <p>- Nagyon kínos, amiket mond, doktor kisasszony, de biztosítom, hogy én igazán
               ártatlan vagyok.</p>
            <p>- Kérem, gróf úr, egy pillanatig sem kételkedtem ebben. De, úgylátszik, ön túlságosan
               jóhiszemű. Tary úr nem a szakértő kötelező lelkiismeretével teljesíti a rábízott
               kényes feladatot. Ehhez azonban természetesen semmi közöm nincsen. Amit tapasztaltam,
               elegendő volt ahhoz, hogy Tary úrral ne tárgyaljak tovább. Legjobbnak véltem
               közvetlenül gróf úrhoz fordulni és megkérdezni: komolyan eladja a Szécsőy-palota
               kincseit? Ha igen, akkor vevő vagyok rá. Mindent készpénzzel fizetek. Atyám egy nagy
               külföldi érdekeltség állandó megbizottja. Tehát jobb árat adhatok, mint bárki más.
               Méltóztassék megmondani: van-e mód arra, hogy megnézzem az eredeti műtárgyakat?</p>
            <p>Péter zavara egyre növekedett.</p>
            <p>- Félek, hogy Tary már eladta egy részét.</p>
            <p>- Szóval, nem javítás céljából hordta el a hiányzó tárgyakat?</p>
            <p>- Tary azt mondta, hogy csupa rossz, értéktelen utánzatból állt a gyüjtemény.</p>
            <p>- A néhány kép és szőnyeg után ítélve, amelyeket láttam, ennek éppen az ellenkezőjét
               állíthatom...</p>
            <p>- Hallatlan! Kifosztott a gazember! - kiáltotta a gróf. - De hát most mit tegyek?</p>
            <p>Egy gyermek gyámoltalanságával és naiv bizalmával nézett Mártára. Érezte, hogy a nő
               erősebb, okosabb.</p>
            <p>- Talán még nincsen későn, leleplezhetjük Tary úr üzelmeit!</p>
            <p>- De hát hogyan?</p>
            <p>- Úgy látszik, ez az úr körmönfont gazember. Nem csaphatunk egyszerűen rá. A
               műkereskedés nagyon könnyű réseket nyit a menekülőknek. Védekezhetik azzal, hogy
               jóhiszeműen tévedett. Döntő bizonyítékot kell szerezni a rosszhiszeműségéről.</p>
            <p>- Forduljak a rendőrséghez?</p>
            <p>- Nem ajánlom. Előbb megfelelő adatokat próbálok gyűjteni... Ha megengedi, holnap
               ismét eljövök, mint vevő és feltűnés nélkül megfigyelem Tary üzelmeit... Talán
               sikerül még megmentenem a kincseit. Vagy legalább is egy részét.</p>
            <p>Péter növekvő ámulattal nézett Mártára. Ki ez az ismeretlen lány, aki ide toppan a
               szobájába és a segítségére jön. Önzetlenül, becsületesen, valami szent
               puritanizmustól hajtva. Milyen másféle nő ez, mint az a másik... Margot, aki úgy
               sodorja, ragadja ismeretlen forró örvények felé, mint a számum. Amaz a mámorba
               ittasodott biztos halál és pusztulás, ez az üdítő, tiszta élet. Valahogyan utána
               kellene nyúlni, megragadni, könyörögni, hogy vigye magával, szabadítsa meg az
               átkozott tespedésből, amelybe zuhant.</p>
            <p>- Milyen különös lány maga! - dadogta. - Milyen okos és milyen szép!</p>
            <p>- Bókolni akar?</p>
            <p>- Sajnos, ezt már régen elfelejtettem. Úgy látszik, csak éppen úgy bámulom magát,
               mint ahogyan maga kigyullad, ha egy szép műtárgyat lát.</p>
            <p>- De én legalább értek a műtárgyakhoz, de maga a nőkhöz...</p>
            <p>Hirtelen elnevette magát és kedves, szinte kamaszos pajkossággal jegyezte meg:</p>
            <p>- Tudja, de nem szabad haragudnia, gróf úr, sokszor láttam magát színházban, persze
               operetteknél és néhányszor mulatóban is... hát nem nagyon válogatta meg a
               hölgytársaságát.</p>
            <p>Péter kesernyésen nevetett.</p>
            <p>- Igaza van. De ez csak részletkérdése egy zátonyra futott életnek. Ha előlről
               lehetne mindent kezdeni, ha oda csöppennék hirtelen, hol a baj elkezdődött. Ha
               mondjuk maga két-három év előtt jelentkezett volna. De most már kár erről beszélni.
               Tudja, mit szeretnék? Mindenen túl lenni. Én most nem élek, hanem egy lassú
               öngyilkosságot hajtok végre magamon.</p>
            <p>- Rettentőket beszél!</p>
            <p>- Olyan sok borzalmas dolog van mögöttem és körülöttem, hogy az utálattól már nincs
               is kedvem és erőm feltápászkodni. Engem már az sem háborít fel, amiket az előbb
               mondott. Mondjuk, hogy Tary csakugyan becsap néhány ezer pengővel. Mit jelent ez?
               Majdnem semmit. Én a pénzt ugyis szétszórnám. Talán jobb is így. Hamarább leszek túl
               mindenen.</p>
            <p>Volt valami vad, fájdalmas lázadás e szavakban. Márta meglepetten figyelt fel. Hiszen
               ennek az embernek szíve van. Nem züllött, csak szerencsétlen.</p>
            <p>- Szeretném megvigasztalni magát, - mondotta halkan.</p>
            <p>Péter rácsodálkozott.</p>
            <p>- Sajnál? Miért? Nem érdemlem meg. És azt sem tudom, hogy mindezt miért mondtam el
               magának?</p>
            <p>A fali óra harangozott. Péter felrezzent. Az a másik... már várja.</p>
            <p>- Bocsásson meg... találkozóm van! A viszontlátásra holnap!</p>
            <p>Márta kisietett Az arca lángolt. Szíve hevesen dobogott. És nagyon szeretett volna
               sírni. Kimondhatatlanul boldogtalan volt.</p>
            <p>Mennyire várta ezt a találkozást! Két év óta volt szerelmes Péterbe. Némán,
               reménytelenül. Mindent tudott a fiatal grófról, akit csakugyan egy színház páholyában
               pillantott meg először. És beleszeretett. Beleőrült egy rajongó, naiv lány minden
               lángolásával. Az ilyen szerelmen nem segít a doktori diploma. És minél több pletykát
               írtak a lapok Péterről, mennél több botrányát szellőztették, Márta annál makacsabban
               és boldogtalanabbul imádta. Egészen egyoldalú szerelem volt, hiszen a gróf még csak
               azt sem sejthette, hogy a világon van. És mégis, Mária vakon bízott abban, hogy egy
               napon találkozni fognak...</p>
            <p>És, úgy látszik, ha valaki nagyon akarja és ostromolja a csodát, hát bekövetkezik.
               Két nap előtt olvasta, hogy Péter aukcióra bocsájtja a Szécsőy-palota műkincseit. Itt
               volt tehát a nagyszerű, talán soha többé vissza nem térő alkalom, melyet nem volt
               szabad elmulasztania. Annyira elhatalmasodott rajta az izgalom láza, hogy e nagy
               szenzáció mellett teljesen eltörpült a négy nap előtti éjszakai betörés jelentősége.
               Holott, - amint kiderült - a betörők csakugyan a legértékesebb kincseket rabolták
               el, közel százezer pengő értékben. De a házmesternek igaza volt, túlságosan nagy
               anyagi veszteség nem fenyegetett, mert az üzlet biztosítva volt.</p>
            <p>És most túl volt a találkozáson, amelyre éveken át várt. Beszéltek egymással. Először
               csak hideg, közömbös hangon. Azután kiderült, hogy mindketten képmutatók. Mennyi
               őszinte fájdalom és megrendülés volt a gróf kitörésében! És milyen rettentő
               megerőltetésbe került neki, hogy ne ragadja meg a gróf kezét és ne valljon be
               mindent...!</p>
            <p>Talán csakugyan ezt kellett volna tennie. Mindent merni, mindent kockáztatni! Lehet,
               hogy örökre elmulasztotta a kellő lélektani pillanatot. Ki tudja, lesz-e még olyan
               meghatott hangulatban a gróf?</p>
            <p>De azután eszébe jutott, hogyan rezzent meg Péter az óra harangozásakor. Egyszerre
               eszébe jutott, hogy várják. A nő várja. Az a másik világba tartozó nő, akivel ő nem
               mérkőzhetik meg. Hiába kínálnak tiszta vizet annak, aki hasisra szomjazik!</p>
            <p>És Márta szemében könnyek csillogtak. Ostobaság volt égni, szenvedni, álmodozni. Most
               már nem kétséges, hogy szerelme meddő és céltalan. Soha nem lesznek egymásé. Világok
               zuhantak közéjük. A józan ész csak azt parancsolhatja, hogy minél gyorsabban vesse
               ki magából az édes mérget...</p>
            <p>Az esze csakugyan ezt parancsolta. De a szíve ugyanakkor tudta, hogy mégis csak egy
               kötelessége van: megmenteni a grófot!</p>
            
         </div>
         <div type="chapter">
            <head>VI.</head>
            <p>A pincérek rendelés nélkül hozták a francia pezsgőt. Azzal az ellenszenves, mézédes,
               mosolygó hajlongással kalauzolták Pétert páholyába, amely már nem csak
               megkülönböztetett tiszteletet, hanem titkos cinkosságot is jelent. Önérzetes,
               dolgozó ember számára az ilyen pincérhódolat inkább sértést jelentene, mint
               megbecsülést. Az éjszakai alvilág társadalmi ranglétráját lehet megállapítani a
               lokálszemélyzet hajlongásának és mosolyának fokából. Mendelsohn bankárról mesélik,
               hogy egyik napról a másikra váratlanul megszakította egyik ügyfelével egy hatalmas
               pénzügyi terv tárgyalását. Amikor az illető elképedve kérdezte, hogy mi az oka a
               hirtelen hangulatváltozásnak, így válaszolt:</p>
            <p>- Tegnap egy mulatóban voltam önnel, ahol a pincérek olyan szemtelen bizalmaskodással
               üdvözölték, hogy ebből nyomban kialakult előttem magánéletének fényképe. Ne
               haragudjon, de ezek után nem kívánok üzlettársa lenni!</p>
            <p>De vannak süllyedő, vesztüket érző emberek, akiknek a mulató jelenti az egyetlen
               helyet, ahol még tekintélyük van, ahol élvezhetik a hizelgést és ahol ők a
               hangadók.</p>
            <p>Később megérkezett Margot is és egyenesen Péter páholyába sietett. A fiatal gróf
               olyan furcsa fanyar s gúnyos mosollyal mérte végig, hogy Margot meglepetten figyelt
               fel.</p>
            <p>- Miért nézel rám ilyen különösen? - kérdezte.</p>
            <p>- Mulatok. Pokolian élvezem, hogy mennyire ostobának tartasz.</p>
            <p>- Nem értem...</p>
            <p>- Hát ülj ide és igyál előbb néhány pohár pezsgőt, mert én már előnyben vagyok és nem
               szeretném, ha túlságosan józanul hallgatnál végig.</p>
            <p>Margot engedelmesen ürített ki gyors egymásutánban két poharat.</p>
            <p>- Ne légy utálatos, Péter! - mondotta. - Éppen ma szeretném, ha nagyon kedves
               lennél...</p>
            <p>- Szóval, mosolyogjak is a kivégzésemhez!</p>
            <p>- Megőrültél?</p>
            <p>- Nézd, fiam, szavamra nem haragszom rád. De újra mondom, ne nézz hülyének. Én
               teljesen tisztában vagyok azzal, hogy a cinkosoddal, Tary Dávid úrral ki akartok
               engem fosztani...</p>
            <p>- Részeg vagy. Azt akarod, hogy itt hagyjalak?</p>
            <p>- Ah, nem. A többi nő sem lenne tisztességesebb. Illetve én már rendes nővel nem is
               tudnék beszélni. Unom őket, mert úgy hatnak rám, mint az élő szemrehányás. Meg
               akarnak menteni, mint az irgalmas nővérek. De rajtam nem lehet segíteni, én rám kár
               szép szavakat és megható érzéseket pazarolni. Szóval mindennel tisztában vagyok
               mindennel és nem is volna érdemes beszélni erről, de bosszantott, hogy olyan angyali
               képpel jöttél be hozzám, hogy puszi-pajtásságot színlelsz, miközben azt számolgatod,
               hogy mennyit lehetne még belőlem kihúzni!</p>
            <p>- Ez gyalázatosság. És most mondod ezt, mikor pénzt szereztem neked?</p>
            <p>- A pénzt Tarynak és magadnak szerezted. Megcsaltok.</p>
            <p>- Hogy mered ezt mondani?</p>
            <p>- Kitűnő és megbízható besúgóm akadt. Szóval: Tary értéktelen bazári szeméttel tömi
               meg a palotámat, a valódi műkincseket pedig elsikkasztja, vagy potom áron vásárolja
               tőlem.</p>
            <p>- Kérlek, ez lehetetlen, én nem értek a műkincsekhez... de nem hiszem Taryról...</p>
            <p>- Eh, mindegy, ne izgulj!</p>
            <p>- De izgulok és ha ez így van, a tulajdon kezemmel képelem fel a gazembert. Kikaparom
               a szemét. Feljelentem a rendőrségen...</p>
            <p>Péter ivott, arcán még ördögibb gúny jelent meg.</p>
            <p>- Oh, mennyi tűz!</p>
            <p>De úgy látszott, hogy Margot csakugyan lelke mélyéig fel van dúlva. Alig tudta
               visszafojtani a könnyeit. Az arca rángatózott.</p>
            <p>- No, no! - mondta Péter, mikor Margot kétségbeesett mozdulattal félrelökte a poharat
               - mit jelent ez?</p>
            <p>- Rettentő, hogy éppen most mondtad ezt - tört ki keserűen. - Ha kissé tapintatosabb
               vagy és nem rohansz meg ezzel a borzalmas váddal, egészen másképpen ítéltél volna
               meg.</p>
            <p>- S ugyan miért?</p>
            <p>- Hát ha mindent akarsz tudni... igenis loptam, csaltam, de tudod-e miért és tudod-e
               kinek? Érted és neked! Ne bámulj rám. Ez az igazság. A vagyonod romjait nem lehetett
               másképpen megmenteni, csak így. Hiába próbáltam volna a lelkedre beszélni, az nem ért
               volna semmit. És azt is tudtam, hogy én egymagam nem hajthatom végre tervemet, idegen
               segítség kell, olyan valaki, aki imponál neked. Ezért társultam Taryval. Egyetlen
               célom az volt: jó áron értékesíteni mindent, megfizetni Taryt fáradságáért, persze
               csak szerényen és munkájával arányban és a megmaradt pénzt eltenni számodra.</p>
            <p>- Micsoda önzetlenség!</p>
            <p>- Nem önzetlenség... És most elég volt a gúnyolódásból. Először életemben nyitom meg
               férfi előtt a szívemet. Borzasztó, hogy ilyen helyen, ilyen hangulatban... De most
               már mindegy. Nem vagyok önzetlen, önzésből teszem. Mert szeretlek és így akartalak
               magamhoz láncolni... Úgy reméltem, hogy majd együtt elutazunk valahová... Neked nem
               lesz senkid s semmid. És én fogok számodra mindent jelenteni. Lassankint bele
               szoktatlak az új életbe. Valami állást szerzel a külföldön. Hat nyelven beszélsz,
               remek soffőr vagy, a lovakhoz is értesz, mint tréner is megélhetsz, akár a gyepen,
               akár a golfpályán. Pólóbajnok is voltál, mint ilyen is elhelyezkedhetsz. Abban
               reménykedtem, hogy majd lassankint csakugyan megszeretsz... és egyszer egy meghatott
               pillanatodban talán el is veszel.</p>
            <p>Péter megdöbbenve nézett Margotra.</p>
            <p>- Ez igaz? - kérdezte elképedve.</p>
            <p>- Esküszöm... az Isten úgy segítsen.</p>
            <p>- Drága! - mondotta meghatottan a gróf és megszorította Margot kezét.</p>
            <p>- De most már minden késő... látom, hogy nem szeretsz és nem hiszel nekem.</p>
            <p>- Hiszek neked, Margot...</p>
            <p>- Ha tudnám, hogy ki volt az a bestia, aki árulkodott! Valld be, úgy-e nő?</p>
            <p>- Hagyjuk ezt. Kimagyarázkodtál... az ügy el van intézve.</p>
            <p>De Margot sokkal okosabb volt, mit Péter. Nagyon jól tudta, hogy semmi sincsen
               elintézve. Ellenkezőleg: a helyzet reménytelen. Péterben nem bizhatik többé.
               Bármelyik szeszélyes, dühös hangulatában szemébe fogja vágni: csaló vagy! Aljas és
               önző számítással hálóztál be. Mindegy, hogy a vagyonomat megmentetted vagy elloptad,
               a célod végső eredményben az volt, hogy a nyakamba varrd magad és a rabszolgáddá,
               kitartottoddá aljasíts...</p>
            <p>Oh, ez egészen bizonyos, hogy így fog bekövetkezni. Ezer szerencse, hogy még idejében
               kiderült a dolog. Egyetlen megoldás van: visszamenni Taryhoz és most már érzelgősség
               nélkül végezni Péterrel.</p>
            <p>De azért úgy tett, mintha megengesztelődött volna. Ittak és könnyezve csókolta meg
               Pétert a páholy hátterében, mikor a tangónál elhomályosult a terem.</p>
            <p>Néhány órával később azonban álmából verte fel telefonon Taryt.</p>
            <p>- Gyere azonnal, az Elefánt-kávéházban várlak. Sürgős közölni valóm van.</p>
            <p>Tary meg sem lepődött. Megszokta, hogy a legváratlanabb időben csengetnek rá. Az ő
               életében a rendszertelenség volt a rendszer.</p>
            <p>Margot láthatóan feldult állapotban volt.</p>
            <p>- Elárultak bennünket... A gróf mindent tud. Azt is, hogy becsaptad a műkincsei
               felértékelésénél és hogy vásári portékákkal, hamisított holmikkal raktad teli a
               szobákat...</p>
            <p>Tary dühösen ráncolta homlokát.</p>
            <p>- Átkozott dolog. Kidobott bennünket? Feljelentett?</p>
            <p>- Egyiket sem! Szerencsédre kitaláltam valami romantikus mesét és marad minden a
               régiben. De sietnünk kell...</p>
            <p>Tary idegesen izgett-mozgott, óvatosan szétnézett a kávéházban.</p>
            <p>- A fickók - súgta Margot füléhez hajolva - ezúttal csakugyan jól dolgoztak. Öt napig
               nem mertek jelentkezni a zsákmánnyal, de most végre mindent átadtak nekem. Ha ezeket
               gyorsan pénzzé tesszük, azonnal útilaput kötünk a talpunk alá és megyünk... Előbb
               azonban meg kell szilárdítanom a gróf bizalmát. Remek ötletem támadt. Bízd rám...
               holnap szédülni fog őméltósága!</p>
            
         </div>
         <div type="chapter">
            <head>VII.</head>
            <p>Tary sértődötten állított be másnap délelőtt Péterhez.</p>
            <p>- Nem szeretem a hátam mögötti sugdolódzásokat, gróf úr. Margot elmondta, hogy
               kételkedik a tisztességemben. Ez a bolond nő szerelmes méltóságodba, úgy nekem
               támadt, mint egy, vadmacska. Hát köszönöm, ebből nem kérek. Nem azért fáradok, hogy a
               végén hálátlansággal fizessenek. Mindenesetre különös, hogy éppen ma értesülök erről,
               amikor végre sikerült remek üzletet hoznom.</p>
            <p>Péter kinzott mozdulatot tett.</p>
            <p>- Kedves Tary, halálosan unom a nagy jeleneteket. Nézze, még álmos és fáradt vagyok.
               Mit tudom én, hogy tegnap este mit beszéltem. Ezennel ünnepélyesen mindent
               visszavonok... Szóval, pénzt akar adni?</p>
            <p>- Ez nem ilyen egyszerű, gróf úr. Kénytelen vagyok megvédeni a becsületemet.
               Ragaszkodom, hogy ma nézze végig az eladások menetét s majd személyes tapasztalatai
               alapján ítéljen...</p>
            <p>- Kérem, engem igazán nem érdekel. Borzadok a tisztelt vevőktől...</p>
            <p>- Sajnálom, ettől nem tágíthatok. Annál inkább ragaszkodom a személyes jelenlétéhez,
               mert be akarom bizonyítani, hogy micsoda remek új dolgokat sikerült szereznem,
               aránylag potom pénzért. Nézze meg ezeket a csodálatos antik gyűrűket, arany
               dísztárgyakat és gyöngyfüzéreket... Csak éppen azért mutatom, mert méltóságod azzal
               gyanusít, hogy csupa modern, értéktelen bazáráruval tömöm meg a termeket. Majd
               alkalma lesz saját fülével hallani, hogyan vélekednek a vevők a kiállított és eladó
               tárgyakról. Igazán nem is tudom, hogy miért teszem ezt? Hiszen egészen jól eladhatnám
               én ezeket a dolgokat máshol is és nem kellene ilyen óriási hasznot leadnom.</p>
            <p>Lassan szállingózni kezdtek az érdeklődők. A palota előtt elegáns autók parkiroztak.
               Néhány ismert műgyüjtő személyesen jött el. Különösen két idősebb elegáns, angol
               lordokra emlékeztető úriember tünt fel, akik, úgy látszik, közös számlára akartak
               vásárolni. Apróra szemügyre vettek mindent. Nagyitóval vizsgálták a képeket és
               ékszereket, szakértő módon végigtapogatták a selymeket, megnézték a szőnyegek
               csomózását és a porcelánok védjegyeit. És mintha véletlenül fedezték volna fel, oda
               mentek a terem sarkába lökött eredeti grófi portékákhoz, turkáltak bennük és
               fitymálva fordultak Taryhoz:</p>
            <p>- Ugyan kérem, hogyan lehetett ennyi jó dolog közé, ilyen lim-lomot keverni! Az egész
               gyüjtemény értékét leszállítják....</p>
            <p>Felhúzták az orrukat, nem is vártak semmiféle kimagyarázkodást, elsiettek.</p>
            <p>Tary titokban sokatmondó pillantással hunyorított Margotra.</p>
            <p>- Most legalább személyesen győződhetett meg, gróf úr, hogy milyen kitűnő besúgója
               van - mondotta Tary gúnyosan. - Ezeket jól ismerem. Német műgyüjtők megbizottai, akik
               alaposan értik a dolgokat. Méltóztatott hallani, hogyan vélekednek az ön besugója
               által olyan nagyon magasztalt eredeti családi kincsekről...</p>
            <p>Péter mérgesen vállat vont.</p>
            <p>- Vigye el az ördög az egészet... Cselekedjen a legjobb belátása szerint... Csak
               engem hagyjanak békében.</p>
            <p>Visszahúzódott könyvtárszobájába azzal az eltökélt szándékkal, hogy még egy kicsit
               aludni fog. Egy pillantást sem vetett maga köré, észre sem vehette, hogy Tary és
               Margot milyen megértően mosolyognak össze.</p>
            <p>- Ez jól sikerült! - sugta Tary Margotnak. - Karcsi és Sanyi remekül játszották meg a
               szakértőket. Remélem, a gróf úr egyelőre megszünt gyanakodni...</p>
            <p>Körülnézett és halkan folytatta:</p>
            <p>- A ma hozott dolgokkal nagyon csinyján kell bánnunk! Ezeket nem szabad akárkinek
               megmutatni. Csak bízzad rám, te ne törődj velük. Nekem jó szemem van, tudom, hogy
               kivel állhatunk szóba.</p>
            <p>Az inas lépett hozzájuk.</p>
            <p>- A gróf úr kéreti Margot kisasszonyt!</p>
            <p>Tary haragosan húzta össze szemöldökét.</p>
            <p>- Majd ennek is véget vetek hamarosan. Most csak menj, legalább két napra szükségem
               van, amig együtt lesz a kellő pénz... De vigyázz, a komédiának is határai vannak és
               ha megcsalsz, ezzel a két kezemmel fojtalak meg!</p>
            <p>Margot vállat vont, megvetően biggyesztette ajkát és besietett Péterhez.</p>
            <p>Péter előtt megint konyakos poharak álltak. Úgy látszott, hogy nem mer és nem is akar
               kijózanodni.</p>
            <p>- Utálatos ez a Tary! - mondta és szinte beleborzongott. - Kora délelőtt üzletekkel
               gyötör...</p>
            <p>- Pénzt hozott.</p>
            <p>Péter gyengéden magához vonta Margotot.</p>
            <p>- Tegnap este nagyon kedves voltál. Nem felejtenem el, amit mondtál. Ne nevess ki,
               még mindig meg vagyok hatva. Tulajdonképpen nagy boszorkány vagy...</p>
            <p>- Miért?</p>
            <p>- Hogy ennyire eltaláltad a kellő pillanatot, amikor a legelhagyottabbnak éreztem
               magamat... Tudod, már egy kissé belenyugodtam a revolverbe... A mi életünknek
               rendszerint ez a vége. A tökéletes elzüllés, vagy a revolver. Én az utóbbit
               választottam... De tegnap este olyan különös szavakat mondtál... Én már leszoktam
               arról, hogy szeressenek. Nem várok senkitől gyengédséget, részvétet. Azt hittem,
               teljesen egyedül állok a világon. A családom esztendők óta kitagadott. És egyszerre
               csak jössz és kiderül, hogy van valaki mellettem, aki vigyáz rám. Nem erőszakosan,
               nagyképűen teszi ezt, mint a többiek, akik ezzel próbálkoztak. Csak úgy csendesen,
               titokban vállaltad az őrangyal szerepét. És egyszerre ráeszméltem, hogy mégsem vagyok
               egyedül és nem vesztettem el mindent... Ne szólj közbe és ne akard ezt könnyed
               kézlegyintéssel elintézni. Te a legjobbat tetted velem minden nő között...</p>
            <p>- Egy kicsit részeg vagy, Péter. Ha kijózanodsz, nem leszel ennyire
               elérzékenyülve.</p>
            <p>A gróf magához vonta és szenvedélyes csókokkal halmozta el.</p>
            <p>- Hát nem különös, hogy egy napon kiderült, hogy mind a ketten komolyan szeretjük
               egymást? Milyen buták voltunk, hogy szégyeltük ezt nyiltan bevallani. Nem tartottuk
               méltónak, hogy mi is éppen úgy érezzünk, mint a nyárspolgárok... Este óta egészen
               másképpen látom az életet... És tudod, minek örülök a legjobban, miért vagyok a
               legboldogabb?</p>
            <p>- Mondd meg, szerelmem!</p>
            <p>- Hogy éppen téged szeretlek. Téged, aki abból a világból való vagy, amelyről azt
               prédikálták, hogy csak bajt, nyomort, züllést hoz rám. Nevetnem kell, ha most
               visszaemlékszem arra, hogy hány, úgynevezett legmagasabb társadalmi körbe tartozó
               hölgyet szerettek volna velem feleségül vétetni. Csak úgy csöpögtek az erénytől és a
               méltóságtól. És most már bevallhatom: néha magam is úgy éreztem, hogy szilárd talajt,
               biztonságot csak egy ilyen házasság adhatna. És most te bebizonyítottad, hogy mégis
               az én szimatom győzött... Talán azért kellett ezt a néhány őrült, forró esztendőt
               végig támolyognom, hogy végül is veled találkozzam és most már van bátorságom mindent
               felrúgni, fütyülni a nagyképüekre és új életet kezdeni... Képzeld, egészen komolyan
               elhatároztam, hogy dolgozni fogok. Arra is gondoltam, hogy esetleg mint
               mondén-táncosok szerződünk el valahová. Mért volna szégyen, ha varietékhez
               szerződnénk? Külföldön nagyszerűen fizetik az ilyen számokat, különösen, ha a
               szereplők neve körül egy kis botrányszag van. Legjobb lesz Londonban kezdeni. Nagyon
               előkelő rokonaim élnek ott s ez növeli majd szereplésünk pikantériáját...</p>
            <p>Margot elképedve hallgatta a kibuggyanó forró szavakat. Erre a fordulatra nem
               számított. Agya lázasan dolgozott. Úgylátszik, hogy mégis csak az eredeti terve
               mellett kell kitartania. Nem Tary, hanem a gróf az igazi partner.</p>
            <p>- Vigyázz! Beszélj halkan! - mondta rekedten az izgalomtól. - A falnak is füle van és
               szökési tervünk csak akkor sikerülhet, ha Tary semmit sem sejt.</p>
            <p>Péter tágranyitotta szemét.</p>
            <p>- Tary? Mi köze van neki hozzád? A szeretőd?</p>
            <p>- A szerelmével üldöz. Mit gondolsz, miért társult az üzletre? Nem szorult arra a
               néhány garasra, amit ezen keres. Nekem akart szívességet tenni. Az ostoba úgy kullog
               utánam, mint egy kutya. Persze, azt mondtam neki, hogy kettőnk között semmiféle
               mélyebb kapcsolat nincsen. Amilyen féltékeny alak, képes volna ránkgyújtani a
               palotát, ha sejtene valamit. Igy azonban remél. Meg van győződve, hogy előbb-utóbb az
               övé leszek. Nem szabad idő előtt megtudnia az igazat, különben vége az üzletnek.</p>
            <p>- És meddig tarthat még ez?</p>
            <p>- Két-három napig! A hét végén már mehetünk Londonba.</p>
            <p>- Megvegyem holnap a repülőjegyeket?</p>
            <p>- Igen és gondoskodj az útlevelekről is. Álljon minden készen. Majd én megtudom
               néhány előkelő londoni artistaügynökség címét, akikkel megérkezésünk után nyomban
               érintkezésbe lépünk...</p>
            <p>- Nagyon jó lesz! - ujjongott a gróf. Szemei friss örömtől csillogtak. - Édes! -
               mondotta és megint magához ölelte Margotot.</p>
            
         </div>
         <div type="chapter">
            <head>VIII.</head>
            <p>Dér Márta egészen diszkréten, szinte észrevétlenül lépett a nagy szalónba és
               elvegyült a látogatók között. Tary éles szeme mégis azonnal felfedezte. Homályosan
               úgy rémlett előtte, hogy ez a hölgy már járt itt. Ah, persze, tegnap végigszimatolta
               az egész gyüjteményt. Szakszerű megjegyzéseket tett és fitymálta a dolgokat.
               Veszedelmes és kellemetlen kis jószág. Még képes botrányt csinálni és elrontani a
               boltot. Pedig jó lenne megszelídíteni, mert úgylátszik rengeteg pénz felett
               rendelkezik. Arcizma sem rezdült az elképesztő árak hallatára.</p>
            <p>- Szívesen megadnám, ha valódi volna! De nézze, kérem, a kép vásznának a szövését, a
               festék frisseségét, már mérföldről ordít a durva hamisítás...</p>
            <p>- No, majd ma elkábítjuk kissé őnagyságát! Szédülni fog az aranyos és előszedi a
               csekkönyvét.</p>
            <p>De nem rohamozta meg azonnal. Várta, hogy a helyzet kialakuljon.</p>
            <p>Egyszerre legnagyobb elképedésére észrevette, hogy Márta az utolsó teremből nyiló
               könyvtárszoba kilincsét akarja lenyomni. Nyomban oda ugrott.</p>
            <p>- Bocsánat, az már nem eladási terem. Ott a gróf úr magánlakosztálya van!</p>
            <p>- Szeretnék a gróf úrral beszélni.</p>
            <p>- Nem lehet. Hölgy látogatója van.</p>
            <p>Márta fületövéig elpirult.</p>
            <p>- Bocsánat! - mondotta zavartan és gyorsan elfordult.</p>
            <p>De ugyanakkor Tary az ördög unszolására benyitott. Úgy érezte, hogy az ismeretlen
               hölgy látogatása kitűnő ürügy a gyanusan hosszú ideig húzódó idill megzavarására.</p>
            <p>A szobából halk sikoly hallatszott.</p>
            <p>Olyan őszinte, furcsa és ijedt volt a hang, hogy Tary nyomban felismerte a helyzetet.
               Hiszen Margot a legszemérmetlenebbül kijátsza. Csakugyan szereti a grófot. Igy csak
               az a nő sikolt, aki valóban úgy érzi, hogy tetten érték.</p>
            <p>A szeme vérbe borult. Minden önuralmára szüksége volt, hogy Margotra ne vesse magát
               és valami végzetes szamárságot ne kövessen el.</p>
            <p>De mindez a másodperc töredéke alatt játszódott le. Margot már mosolygott és
               látszólag könnyed hangon vetette oda:</p>
            <p>- Maga az? Miért nem kopog, mielőtt belép valahová?</p>
            <p>De Péter dühöngött.</p>
            <p>- Miféle modor ez, kérem? Mi jogon nyit ön be hozzám?</p>
            <p>Tary mindennel számot vetett. Tudta, hogy jóvátehetetlen butaság lenne, ha most
               elragadtatja magát. Sápadtan hajolt meg.</p>
            <p>- Bocsánat, gróf úr... egy hölgy akar méltóságoddal beszélni!</p>
            <p>- Nem érdekel. Senkit sem fogadok. És nézze, Tary, velem ne komédiázzon. Nem
               szeretném önt erélyesebb módon figyelmeztetni arra, hogy ha üzlettársam is, ez a
               társas kapcsolat semmi vonatkozásban nem terjedhet más térre is. Megértett?</p>
            <p>Szúrós, fenyegető pillantással nézett Taryra, aki meghajolt és némán távozott.</p>
            <p>Margot izgatottan csettintett.</p>
            <p>- Ez kellemetlen...</p>
            <p>Péter csodálkozva nézett rá.</p>
            <p>- Miért? Félsz tőle?</p>
            <p>- Ah, nem... de tudod, megbosszulhatja magát és nekünk szükségünk van a pénzre.</p>
            <p>- Miattam felkötheti magát. A pénz sem érdekel túlságosan. Annyink van, amennyiből
               Londonba utazhatunk és amennyi néhány heti megélhetéshez szükséges. Azalatt majd
               csak kapunk szerződést...</p>
            <p>- Azért a pénz nem árt. Ne haragudj... Utána megyek a vadembernek...</p>
            <p>Gyorsan szájon csókolta Pétert és kisietett a szobából.</p>
            
         </div>
         <div type="chapter">
            <head>IX.</head>
            <p>Mikor Margot kilépett Péter szobájából, józanodni kezdett. A pillanatnyi meghatottság
               elmult és ridegen mérlegelte a helyzetet. Kétségtelenül az volna a kívánatosabb
               megoldás, ha Péterrel marad és vele szökik. De van ennek értelme? Péter e
               pillanatban csupa buzgalom, lelkesedés, elszántság, de majd ha elszáll az
               alkoholmámor, ha majd valóban komolyan kell dolgoznia és nem a maga szeszélye szerint
               oszthatja be, hogy mit és mikor tegyen, egészen bizonyos, hogy csődöt mond az
               akaratereje. Az ilyen embert két héten belül minden szerződésből kidobják és akkor
               mi következik? Lavinaszerűen zuhan lefelé, egyre feneketlenebb és reménytelenebb
               züllésbe. Jön a végnélküli alkoholmámor, a borzalmas jelenetek, féltékenység...</p>
            <p>Margot kristálytisztán látta mindezt. Majd neki kell pénz után loholnia. És ha leül a
               mulatóban idegen férfiakhoz, hogy mulatassa őket, Péter botrányt rendez, megveri,
               talán a vendégeket is inzultálja. Nem, erről szó sem lehet. Ostobaság, hogy ennyire
               el tudott érzékenyülni. Még jó, hogy Tary bejött. Ez legalább száz százalékos
               gazember. Nincsenek elérzékenyülései, vasból vannak az idegei, hűvösen s
               lelkiismeretfurdalás nélkül követi el gazságait. Talán ő is nyakát töri valamikor. De
               amig mozog és szabadlábon van, kétségtelenül megbízhatóbb támasz, mint a fiatal gróf,
               akit senki és semmi sem menthet meg a teljes pusztulástól.</p>
            <p>A legkitünőbb taktikát választotta. Nem várta be, amíg Tary felelősségre vonja, hanem
               ő lépett hozzá csupa forró méltatlankodással.</p>
            <p>- Elment az eszed? Mindent tönkre akarsz tenni? Micsoda buta jelenet volt ez? Jól
               tudod, hogy minden attól függ, mennyire tudjuk kábulatban tartani a grófot.</p>
            <p>Tary idegesen nézett körül.</p>
            <p>- Beszélj halkabban, látod figyelnek már.</p>
            <p>- Hát akkor legyen eszed. Hiszen tudod, hogy csak téged szeretlek. Akármilyen
               útálatos vagy, mi már egymáshoz vagyunk kapcsolva...</p>
            <p>Meleg, érzéki pillantást vetett Taryra, amitől az egyszerre megbékült és széles
               mosolyra húzódott az arca.</p>
            <p>Márta a terem hátterében állt és látszólag néhány bronzfigurát vizsgált. De valójában
               élesen figyelte őket. Margotot azonnal felismerte. Ez az a fiatal, szőke lány, akinek
               társaságában többször látta a grófot. Talán ez a nő a rossz szelleme. Ez döntötte
               minden nyomorúságba.</p>
            <p>Márta olyan féktelenül gyűlölte e pillanatban Margotot, ahogyan csak nők tudnak
               lángolni vetélytársaikkal szemben.</p>
            <p>- Ez a hitvány, szemérmetlen és erkölcstelen teremtés, akinek bizonyára más szeretői
               is vannak és aki soha életében nem tett mást, csak az érzéki örömök szolgálatába
               állította minden tudását, raffinériáját, szépségét, idejét és ötletességét, akinek
               minden porcikáján látszik a mesterkéltség, a nagy kínnal és ezer kozmetikai trükkel
               festett, masszírozott, illatosított, lakkozott kokott, műszépség... ez tetszik a
               grófnak? És én, aki sohasem flörtöltem, aki tiszta és becsületes vagyok, aki
               rengeteget tanultam és szűzies rajongással imádok minden szépet és jót, aki a
               megváltást, új életet kínálom, nem kellek neki!</p>
            <p>Ujjai görcsösen megvonaglottak, szemét könny futotta el. Érezte, hogy hasztalan
               minden kísérlet, ebben a küzdelemben alul marad.</p>
            <p>Egyszerre halotthalvány lett. Remegő ujjai rémülten tapadtak egy antik gyűrűhöz,
               amely a különböző ékszerek között feküdt egy bársonytokban. A dobozt néhány perc
               előtt adta Tary azzal, hogy ebben vannak a legújabban leltározott és különösen
               értékes antik családi ékszerek.</p>
            <p>Olyan izgatott lett, hogy le kellett ülnie. A szíve a torkáig dobolt. Félt, hogy
               elájul.</p>
            <p>Egy háromtagú társaság éppen akkor vette körül Taryt és egy kép iránt érdeklődtek,
               amely az egyik szomszédos teremben lógott. Tary udvariasan hozzájuk csatlakozott és
               Margot kíváncsian követte őket.</p>
            <p>Nem volt ideje habozásra. Azonnal cselekednie kellett.</p>
            <p>Remegő lábakkal, az izgalomtól szinte eszméletlenül ugrott fel és a könyvtárszoba
               ajtajához rohant. Megfogta a kilincset és elszántan benyitott.</p>
            <p>Megdöbbenve torpant hátra.</p>
            <p>A szoba közepén mozdulatlanul feküdt a gróf. Az élet legkisebb jele nélkül,
               szétvetett karokkal, eltorzult arccal feküdt a hátán.</p>
            <p>Márta irtózatos erővel elfojtotta sikolyát. Betette maga mögött az ajtót és a
               szerencsétlenhez rohant.</p>
            <p>Nem volt halott. Hörgött, az ajka rángatódzott, az érverése szapora volt.</p>
            <p>Márta az asztalon álló pohár vizébe mártotta zsebkendőjét és azzal dörzsölte az
               eszméletlen ember arcát és szíve táját.</p>
            <p>Márta szíve vadul dobogott. Most végre egyedül volt Péterrel. Az egyetlen férfivel,
               aki mint valami édes méreg perzselte, nyugtalanította. Kimondhatatlan gyengédséggel
               simogatta végig arcát, szinte örült, hogy Péter ilyen tehetetlen és öntudatlan
               állapotban van. Most az övé volt, becézhette, szólhatott hozzá.</p>
            <p>- Miért vagy hozzám olyan rossz, miért nem szeretsz? - kérdezte könnyes
               szomorusággal. - Látod, én melletted vagyok, imádlak és mindig csak téged
               szerettelek!</p>
            <p>A férfi fölé hajolt és megcsókolta. Bolond leányfővel arra gondolt, hogy most legjobb
               lenne, ha együtt meghalnának és a gróf utolsó szava, pillantása és csókja az övé
               lenne...</p>
            <p>De ez a szédület csak muló volt.</p>
            <p>Hirtelen ráeszmélt a veszedelemre, amelyben forog és eszébe jutott, hogy neki most
               nem szabad gyengének lennie. Sorsdöntően fontos feladatot kell végrehajtania.</p>
            <p>Teljes buzgalommal folytatta az élesztgetést. Péter felnyitotta a szemét. Csodálkozva
               nézett Mártára. Nem értette a helyzetet.</p>
            <p>- Bocsánat! - motyogta zavartan - elaludtam...</p>
            <p>Nem volt részeg. Kiderült, hogy valami képtelenül erős és veszedelmes délamerikai
               szeszes italból hajtott fel egy jókora pohárkával és ettől szédült meg.</p>
            <p>Heveny mérgezés, amelynek hatása azonban percek alatt eltünik. Még kábult volt, de
               már rendezni tudta gondolatait.</p>
            <p>- Bocsásson meg, gróf úr... feltétlenül beszélnem kellett önnel...</p>
            <p>- Ah, ön az doktor kisasszony! Látja, mégis jobb lett volna, ha orvosnak megy. Nekem
               most inkább orvosra lett volna szükségem, mint műtörténészre. Egyébként jó, hogy itt
               van, legalább megmondhatom, hogy csúnyán felsült...</p>
            <p>- Én? Mivel?</p>
            <p>- Azzal, amit tegnap mondott. A rémmesével. Hogy Tary be akar csapni. Hogy értéktelen
               dolgokkal rakja tele a termeimet és bazári holmiknak minősíti az értékes dolgaimat. A
               fülem hallatára mondott véleményt két előkelő külföldi a gyüjteményről és pontosan
               azt mondták, amit Tary...</p>
            <p>Márta fájdalmas mozdulatot tett.</p>
            <p>- Sajnálom, gróf úr, tovább is ragaszkodnom kell véleményemhez, bármennyire elfogult
               és makacs is ön. Sőt a tegnapinál is sokkal kinosabb dolgot kell önnel közölnöm.
               Sajnos, ön azon az úton van, amely végzetes, talán jóvátehetetlen veszedelmek felé
               vezet.</p>
            <p>Péter ridegen mérte végig Mártát.</p>
            <p>- Engedelmet, mi jogosítja fel önt arra, hogy velem ilyen hangon beszéljen?</p>
            <p>- Ej, hagyjuk, kérem, most a kaszinói lovagiasságot és formákat. Önnek mindenki
               hízeleg és mindenki hazudik. E pillanatban talán csak egy őszinte és erős barátja van
               az egész világon és ez én vagyok...</p>
            <p>Péter meglepetten ügyelt fel. Ezek a szavak nem téveszthettek hatást.</p>
            <p>- Nem kételkedem a jóakaratában - mondotta most már sokkal szelídebben - de én úgy
               értem, hogy mégsem szorulok sem tanácsára, sem védelmére.</p>
            <p>- Mert kábulatban él, erőtlen és beteglelkű. Mert gyáva és nem hisz a feltámadás
               lehetőségében...</p>
            <p>- Hogy mer így beszélni?</p>
            <p>- Merek. Mindent merek. Hát tudja meg... szeretem magát. Évek óta követtem mindenütt,
               mint az árnyék. Mint ahogyan a rossz nyomában mindig ott van a jó is. Eddig a
               háttérben maradtam. Abban reménykedtem, hogy majd egyszer mégis észrevesz. Azt
               hittem, hogy annyi halálos akarást, amennyi belőlem sugárzott maga felé, meg kell
               éreznie. Észre fog venni. Ezt maga nem érti. Mert magát még sohasem szerették, mert
               maga még sohasem szeretett. Nem tudja, hogy mi az: szenvedni... De látja, aki igazán
               szeret, az hős is tud lenni, Ne nevessen, én most hős vagyok. Ha egy magamfajta lány
               ennyire el tud feledkezni leányi önérzetről és büszkeségről, ha oda mer állni a férfi
               elé és így megmond mindent, ahhoz több hősiesség kell, mint egy pisztolypárbajhoz. Ez
               a legnagyobb hősiesség és halálos elszántság. Az illem hallgatást parancsol, de a
               szerelem azt mondja, hogy beszéljek! Beszélnem kell, mert most maga a gyengébb.</p>
            <p>A szavak úgy hullottak Péterre, mint az izzó láva. Már tegnap érezte, hogy Márta
               rendkívüli lény, különb mindazoknál, akikkel eddig összekerült.</p>
            <p>- Miért jött ide? - kérdezte halk, süket hangon. - Miért rázott fel az aléltságomból?
               Nekem jobb elpusztulnom, én már mindenről elkéstem. Jobb, ha menekül tőlem. Engem nem
               menthet meg és én... mást szeretek... más nőhöz tartozom!</p>
            <p>- Szereti? - kiáltotta kétségbeesetten Márta.</p>
            <p>- Nem tudom. De hozzá vagyok fűzve ezer eltéphetetlen szállal. Ezt viszont maga nem
               értheti. Hogy nemcsak szerelem fűzhet örökre össze egy férfit és egy nőt...</p>
            <p>- De értem... és éppen ezért... nem akarom! Ezt nem szabad... nem lehet!</p>
            <p>- Mit beszél?</p>
            <p>- Ha szerelem volna, akkor talán feladnám a harcot. De ez más. Téboly, vagy a
               kétségbeesés deliriuma. Rázkódjon fel. Ébredjen öntudatra. Tönkre akarják tenni.
               Borzasztó veszedelem fenyegeti. Ez az utolsó pillanat, amikor még
               megmenekülhet...</p>
            <p>- Meneküljek? Miért?</p>
            <p>Az ajtó váratlanul felpattant és Margot állt a küszöbön.</p>
            <p>Kegyetlen, gyilkos gúny ült az arcán, amint végigmérte Mártát.</p>
            <p>- Kisasszony, ki ön és mit keres itt? Miért ez a nagy izgalom?</p>
            <p>Péter gróf közbeszólt:</p>
            <p>- Kérlek, Margot...</p>
            <p>- Bocsáss meg, de ez mégis csak szemtelenség. Ez a nő kettőnk közé tolakodott. Most
               már tudom, hogy ki volt a besúgó, hogy ki igyekezett téged Tary ellen uszítani. És
               természetesen azt is tudom, hogy mindennek mi a célja és magyarázata. Őnagysága rád
               vetette ki a hálóját. Kérlek, csak ne szólj semmit. Minden szót hallottam, hiszen
               olyan szenvedélyesen kiáltozott, mintha színpadon játszotta volna a nagy jelenetet.
               Csodálom, miért tűröd ezt, miért nem világosítod fel őnagyságát, hogy nem vagy
               hajlandó társulni kis kalandor játékaihoz...</p>
            <p>- Nekem merészeli ezt mondani? - csattant fel sebzetten Márta.</p>
            <p>Egy pillanatig úgy festett, mintha a két nő egymásnak akarna rohanni.</p>
            <p>- Elég volt! - kiáltotta Péter, akinek végtelenül kínos volt a helyzet.</p>
            <p>- Igaza volt, elég volt és nekem nincsen itt mit keresnem! - mondotta keserűen Márta.
               - Ön nem látja, miről van szó. Nem védelmet vártam, hiszen nem én, hanem ön szorul
               arra... Isten önnel...</p>
            <p>- Volt szerencsénk! - vágott közbe megvetően Margot. - És remélem, nem fogjuk egymást
               egyhamar viszontlátni.</p>
            <p>- Téved! - válaszolta rejtélyes mosollyal Márta. - Ez a viszontlátás, sajnos,
               elkerülhetetlen. Még pedig az egészen közeli viszontlátás.</p>
            <p>És e szavak után kisietett a szobából.</p>
            <p>- Szerelmem, milyen izgatott vagy! - kiáltotta szenvedélyesen Margot, mikor Péterrel
               kettesben maradt és a nyakába borult. De Péter elhárította magától a
               becézgetést.</p>
            <p>- Ne haragudj, most nem vagyok megfelelő hangulatban.</p>
            <p>- Haragszol rám?</p>
            <p>- Nem, de meg kell értened...</p>
            <p>- Mit értsek meg? Talán a kis bestia áskálódott megint ellenem? Miféle férfi vagy te,
               akit így lehet hajlítgatni? Csodálatos, miféle nőkkel állsz szóba...</p>
            <p>- Ne bántsd... Ha eszem és erőm volna, vele kellene tartanom!</p>
            <p>- Megőrültél?</p>
            <p>- Ez az igazság Margot... De ne tüzelj, hiszen ez csak elmélet.</p>
            <p>- És a gyakorlat? Tele vagy gyanakvással. De hát miért? Mit mondott már megint?</p>
            <p>- Az igazat. Hogy elveszett ember vagyok.</p>
            <p>- Ostobaság. Éppen olyan részeg hangulatban vagy, mint az imént. Csakhogy akkor
               rózsaszínűnek láttad a világot, most pedig feketének. Miért nem bizol a jövődben
               éppen úgy, mint egy órával előbb? London, a szerződés...</p>
            <p>- Benned nem bizom...</p>
            <p>- Hogy mondhatod ezt? Ezt érdemlem? Kibírhatatlan vagy. Igazán bele kell őrülni a
               szeszélyeidbe. Néhány perc előtt még szerelmet vallottál, a legjobb pajtásodnak,
               megmentődnek neveztél...</p>
            <p>- Azóta egy örökkévalóság telt el. Egy kicsit talán meghaltam és feltámadásom óta sok
               mindent látok másképpen.</p>
            <p>Margot sírni kezdett.</p>
            <p>- Rossz vagy, igazságtalan...</p>
            <p>- Lehet. De én most mindenkit gyűlölök. Menekülj tőlem.</p>
            <p>- Vigyázz! Ha elhagylak, nyomorultabbul pusztulsz el a legutolsó csavargónál is!</p>
            <p>Péter dühösen rázódott fel.</p>
            <p>- Ki vagyok én, hogy így beszélsz velem? Olyan utolsó rongy, züllött és energiátlan
               teremtés, hogy csak addig élhetek, ameddig egy nő a hónom alá nyúl és gyámkodik
               felettem? Még utóbb kiderül, hogy nem én költöttem rád súlyos ezreket, hanem te
               tartottál ki! Hamis hangot ütöttél meg...</p>
            <p>Margot harciasan kapta fel fejét.</p>
            <p>- Kérlek, beszélhetünk így is. Talán jobb is, hogy álarc nélkül mutatkozol meg.
               Rendben van, elszámolunk és elbúcsúzunk egymástól...</p>
            <p>- Gyönyörű elszámolás! Mindent zsebre vágtatok...</p>
            <p>- Teljesen megőrültél. Ittas vagy. Majd ha kijózanodtál, tovább beszélhetünk. Később
               magad is megbánod, hogy sértegettél.</p>
            <p>De Péter már nem bírt magával. Minden keserűsége, végtelen kétségbeesése egyszerre
               viharzott fel benne.</p>
            <p>Feltépte a szoba ajtaját és úgy jelent meg a küszöbön, mint valami félelmetes vizió.
               A haja kúszált volt, gallérja nyitva, arca lángolt a dühtől. A látogatók megdöbbenve
               bámultak rá.</p>
            <p>- Ki innen! Mindenki távozzon! - kiáltotta magánkivül.</p>
            <p>Pánik, felháborodás. Néhány nő felsikoltott, az urak méltatlankodtak.</p>
            <p>- Miféle hang és modor ez? Kikérjük magunknak.</p>
            <p>De Pétert magával ragadta a szörnyű idegroham. Tisztára őrült volt. A részegség,
               tehetetlen düh és kétségbeesés félelmes kirobbanása volt ez. Revolvert rántott elő és
               rikácsolva ordította:</p>
            <p>- Ki innen! Vagy közibetek lövök!</p>
            <p>Vad ordítás, az emberek hanyathomlok rohantak kifelé.</p>
            <p>Péter karját hatalmas ütés érte, a revolver kiesett kezéből.</p>
            <p>Félelmes tekintettel, a nyakán dagadó erekkel úgy állt előtte Tary, mint egy
               gyilkolásra kész óriás. Ez a hipnotikus tekintet megbénította Pétert, szükölve
               hátrált, mint egy megrémült kutya.</p>
            <p>- Gyilkos! - hörögte - gyilkos.</p>
            <p>Segítséget kérőn nézett szét. A pillantása Margotéval találkozott. A nő szemében
               hideg megvetés és gyűlölet látszott. Nem várhatott tőle irgalmat.</p>
            <p>- Részeg disznót - sziszegte Tary - hogy mersz itt ugrálni, botrányt csinálni, nem
               félsz, hogy kicsavarom a nyakadat?</p>
            <p>Péter szeme tágra nyilt. Mi ez? Micsoda hang? Hallucinál? Valóság ez? Felhördült,
               tiltakozni akart, de ugyanakkor Tary mellen ragadta és úgy megrázta, hogy a csontjai
               ropogtak.</p>
            <p>- Fogd be a szád! Ki vagy te? Gróf? Egy senki. Koldus, aki az utcán döglesz meg, ha
               nem segítek rajtad. Ami itt van, az mind az enyém. Érted? Ami a tied volt, már
               kifizettem. Az én kegyelemkenyeremen élsz napok óta. És ez a hála? Azt hiszed, hogy
               ezek után akad ember, aki ide beteszi a lábát? Holnap a lapok tele lesznek
               botránnyal. Majd olvashatod, miféle jelzőkkel fognak megtisztelni. Még boldog
               lehetsz, ha abban egyeznek ki, hogy részeg voltál és nem fogják rád, hogy dühöngő
               őrült vagy... De az én bőrömön ne hősködj és ne légy nagy legény... Majd megcsináljuk
               a mérleget. Azt hiszed, nem tudom, hogy miről van szó? El akartad csábítani a
               menyasszonyomat. Azért is voltál hajlandó a társasüzletre, mert azt hitted, így
               könnyebben folytathatod aljas játékodat. De mert kiderült, hogy Margot hozzám
               ragaszkodik, ilyen túlságosan egyszerű módon akartad megszüntetni a kapcsolatunkat.
               Hát nem öcsém, engem nem ilyen fából faragtak.</p>
            <p>- Hazudsz... bandita, komisz börtöntöltelék, az akasztófára juttatlak! - kiáltott a
               magánkívül Péter. A fogai összekoccantak a rémülettől és egész testében remegett. -
               Margot, szólj hát, hogy tűrheted, hogy ilyen aljasságokat mondjon?</p>
            <p>De Margot jéghidegen merte végig.</p>
            <p>- Nekünk nincs több beszélni valónk - jegyezte meg.</p>
            <p>Péter megtántorodott. Erre nem számított. Igaz, az előbb durva volt a lányhoz, de hát
               a mult semmit sem számít? Ilyen könnyen, részvétlenül hagyja cserben az a nő, akihez
               az életét akarta kötni?</p>
            <p>- Menjetek! - dadogta - tünjetek el... nem akarlak látni benneteket!</p>
            <p>Tary gúnyosan nevetett.</p>
            <p>- Hogy gondolod ezt? Az iménti kirohanásoddal nekem legalább harmincezer pengő kárt
               okoztál. Ezt a boltot tovább nem lehet folytatni, azonnal le kell zárnunk. A
               dolgaimat természetesen elviszem, de a káromat tartozol megfizetni..</p>
            <p>- Forduljon a bírósághoz!</p>
            <p>- Oh nem. Én nem érek rá évekig pereskedni. A jogügyeimet magam is el tudom intézni.
               Hát csak semmi okoskodás... Gyerünk a pénzzel...</p>
            <p>- Rabló! Zsaroló!</p>
            <p>- Nem vagyok érzékeny. Engem nem lehet megsérteni... Na, gyerünk... semmi
               okoskodás!</p>
            <p>Durván megragadta Péter karját és rettentő erővel szorította meg.</p>
            <p>- Hallottad? Vagy azt akarod, hogy néhány pofonnal adjak nyomatékot a szavaimnak?</p>
            <p>Péter felüvöltött. Ez több volt, mint amennyit a legmélyebb megalázottságában is
               elviselhetett volna. Érezte, hogy ellenfele tízszerte erősebb, de most semmivel nem
               törődött. Inkább ezerszer a halál, mint megtorlatlanul hagyni ilyen gyalázatot.</p>
            <p>Szabadon maradt balkezével irtózatos erővel Tary arcába vágott. Az ütés az orrcsontot
               érte és megrepesztette. Patakozva buggyant ki a vér és Tary a váratlan támadástól
               megszédülve, egy pillanatra elbocsátotta áldozatát. Ez elegendő volt, hogy Péter egy
               szobrot kapjon fel és azt vágja a feje felé. De elhibázta a célt, a szobor Tary
               mellének vágódott, aki felordított és mint egy fenevad ugrott Péterre.</p>
            <p>Péter hörögve bukott a földre a rázuhanó csapások alatt.</p>
            <p>Tary veszett dühvel emelte fel rettentő öklét, hogy Péter fejére sújtson. De ekkor
               kemény, ellentállást nem tűrő hang dübörgött végig a szobán:</p>
            <p>- Állj! Fel a kezekkel!</p>
            <p>A felemelt ököl dermedten maradt a magasban. Tary riadtan fordult meg. Az ajtóban két
               vállas férfi állt, mögöttük Márta látszott.</p>
            <p>- A rendőrség! Detektívek vagyunk - mondotta az egyik férfi. - Mi történik itt?</p>
            <p>- Ah, semmi! - mondotta vérző orral, nevetést erőltetve Tary. - Egy kis lovagias ügy.
               A gróf úr túlságosan bizalmas volt a menyasszonyomhoz és így vettem elégtételt...</p>
            <p>- No-no, nem csak erről van szó... Van itt nagyobb dolog is... A ma ide hozott
               műkincseket szeretnénk látni... Azokat, melyek a bőrdobozban vannak...</p>
            <p>Tary krétafehér lett.</p>
            <p>- Kérem - dadogta nekem semmi közöm azokhoz, én csak bizományba vettem át
               azokat...</p>
            <p>- Jól van Dávid, erről majd a detektívszobában diskurálunk tovább. Szóval nálad
               vannak a Dér-féle betörésből származó kincsek? Ti fúrtátok meg kasszát?</p>
            <p>- Hazugság!</p>
            <p>- Hát lehet... Úgy látszik, megelégedtél ezúttal az orgazdasággal. Ugyan Dávid, ne
               viccelj, ismerjük mi már egymást. No nézz meg jobban.</p>
            <p>- Varga úr - mormogta Tary lesújtva.</p>
            <p>- No végre, hogy felismersz. Volt nekünk már máskor is dolgunk... Kérem,
               doktorkisasszony, legyen szíves, mutassa csak meg, melyik az a gyűrű, amelyikről
               felismerte a lopott holmikat... </p>
            <p>Márta már kezében tartotta a dobozt.</p>
            <p>- Ezeket mind a mi üzletünkből rabolták!</p>
            <p>Tary dühösen füttyentett.</p>
            <p>- Az ördögbe is! Oh én hatökör! Pont annak mutattam meg az ékszereket, akitől
               rabolták! Hát Margot ezúttal alaposan lebuktunk!</p>
            <p>Margot zokogva, sápadtan, remegve állt.</p>
            <p>- Nyomorúlt, szélhámos, gazember... én semmiről sem tehetek...</p>
            <p>Tary dühösen ráförmedt:</p>
            <p>- Ugyan ne nyivákolj! Lebuktunk, kár a gőzért! Mehetünk detektív urak! A gróf úrnak
               ezúttal szerencséje volt!</p>
            <p>- Igen, szerencsém volt! - mondotta halkan a gróf. Úgy érezte, mintha valahonnan
               messziről, nagyon messziről érkezett volna vissza. - És ezt önnek köszönhetem,
               kisasszony - tette hozzá meghatottan. - Ha néhány perccel későbben jön, talán sohasem
               szoríthattam volna meg a kezét...</p>
            <p>Márta szomorúan mosolygott.</p>
            <p>- Isten vele, gróf úr... Szeretném, ha ez a segítség csakugyan nem érkezett volna
               későn...</p>
            <p>Már csak ketten voltak a teremben. A detektívek eltávoztak és magukkal vitték Taryt
               és Margotot.</p>
            <p>A gróf egy karosszékbe roskadt, fejét a tenyerébe temette.</p>
            <p>- Én most nagyon, nagyon egyedül maradok. Pedig sohasem volt nagyobb szükségem arra,
               hogy valaki mellém álljon, megfogja a kezemet és visszavezessen valahová... abba a
               másik életbe, ahonnan egyszer elindultam.</p>
            <p>- És ha én elvezetném, ha felajánlanám a barátságomat...</p>
            <p>- Nagyon megszégyenít. Hiszen súlyosan megbántottam magát...</p>
            <p>- Az nem maga volt, hanem az a másik Szécsőy Péter gróf, aki ma meghalt, hogy új
               alakjában támadjon fel.</p>
            <p>- Ha én ebben hinni tudnék!</p>
            <p>- Kell hogy higyjen! A vihar elmult és most már újra sütni fog a nap...</p>
            <p>Péter mélységes megindulással nézett Mártára.</p>
            <p>- Igen, sütni fog... a maga édes két szeméből... Látja, pogány voltam, de most már
               hinni kezdek, hiszem, hogy van csoda és isteni segítség a legnagyobb bajban. Mindezt
               maga hozta elém, maga gyújtott új hitet és reményt ebben a legmélyebb
               süllyedtségemben...</p>
            <p>- Pihenjen le, kedves barátom, hiszen teljesen kimerült, feldúlt...</p>
            <p>- Igaza van... Most nem szabad erről tovább beszélnünk. Annyi szenny tapad még
               hozzám. Meg kell tisztítanom a lelkemet... egy kissé át kell alakulnom. Majd talán
               hamarosan, talán egy-két hónap mulva messze leszek a szörnyű multtól. Úgy-e mellettem
               lesz, segíteni fog, hogy felejteni és feltámadni tudjak?</p>
            <p>- Maga mellett leszek!</p>
            <p>- Köszönöm! - mondotta Péter és az arcára édes, gyermeki mosoly ült. - Most már nem
               fogok félni és látja, már nevetek is. Talán ismét tudok majd imádkozni. Imádkozni,
               hogy jöjjön el a nap, amikor lélekben teljesen megtisztulva, megfoghatom a kezét és
               méltó leszek arra, hogy azt mondjam magának: szeretem!</p>
            <p> VÉGE.</p>
            
         </div>
      </body>
	</text>
</TEI>