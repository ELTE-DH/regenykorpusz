<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU02204" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>A kétszarvú ember : ELTeC edition</title>
				<author>
					<persName>
						<surname>Jókai</surname>
						<forename>Mór</forename>
					</persName>
					<date from="1825" to="1904">1825-1904</date>
					<idno type="VIAF">59084200</idno>
				</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">32893</measure>
				<measure unit="pages">182</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
					<title>A kétszarvú ember</title>
					<date>2004-11-19</date>
					<publisher>Magyar Elektronikus Könyvtárért Egyesület</publisher>
					<ref target="http://mek.oszk.hu/02200/02204"/>
					<respStmt>
						<resp>Original Electronic Edition</resp>
						<name>Bitter Iván</name>
						<name>Laskay Gabriella</name>
						<name>Pétery Kristóf</name>
						<name>Kindlevarázs </name>
					</respStmt>
					<bibl type="digitalSource">
						<title>A kétszarvú ember</title>
						<date>2004-11-19</date>
						<ref target="http://kindlevarazs.wordpress.com/kindle-teka/"/>
					</bibl>
					<bibl type="printSource">
						<title>A kétszarvú ember</title>
						<author>Jókai Mór</author>
						<pubPlace>Budapest</pubPlace>
						<publisher>Akadémiai Kiadó</publisher>
						<date>1973</date>
						<ref target="http://mek.oszk.hu/02200/02204/02204.pdf"/>
					</bibl>
				</bibl>
				<bibl type="firstEdition">
					<title>A kétszarvú ember</title>
					<author>Jókai Mór</author>
					<date>1852</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
		</profileDesc>
		<xenoData>
			<ns1:eltec>
				<ns1:authorGender key="M"/>
				<ns1:size key="short"/>
				<ns1:canonicity key="high"/>
				<ns1:timeSlot key="T1"/>
			</ns1:eltec>
		</xenoData>
		<revisionDesc>
			<change when="2019-04-18"/>
		</revisionDesc>
	</teiHeader>
	<text>
		<body>
			<div type="chapter">
				<head>I. A KÉT ÁRVA</head>
				<p>Néhány órányira a Serethtől, őseink Magyarország előtti lakhelyén, állt Kucsuk
               Mehemed basa vára egy kellemes völgy ölében.</p>
				<p>Keletről egy roppant barlang van a hegyben, inkább egy óriási fülkének nevezhetni,
               mert nyílása éppen oly magas, mint az üreg maga, s a nap délutánonkint egész a
               fenekéig besüt, buja pázsittal s hímes virággal vonva be annak felszínét, míg
               körös-körül virágos bokrok, sötét lombú fák, repkényfüzérek csüngnek padmalyairól
               alá, ollyá varázsolva a nyílt üreget, mint egy felkoszorúzott ágymennyezet, vagy egy
               díszített színpad, s még legbelső falai is be vannak vonva sötétzöld mohával, mi
               közül oly szépen tűnik elő egy-egy tarka csigahéj.</p>
				<p>E hely legkedvesebb mulatóhelye Katalinnak, a basa egyetlen nejének. A barlang
               repkénykoszorús nyílása, belőle kitekintve, mintegy óriási rámába fogja a vidéket, s
               a kép méltó a rámához. Előtte egy tó terül, sima tükre csaknem a barlang nyílásáig
               jő, kétfelől mellette magas, virágos partok, miknek gömbölyű fái kétfelől csaknem
               összehajlanak a tó felett, s e lombkárpiton át egy szemközti lovagvár fehér ormai
               tekintenek le a tó sötét vizébe, s túl e váron, messze, messze! a halványkék égre
               rajzolva, mint egy álomkép tűnnek elő a székely havasok.</p>
				<p>Itt ül most is az odaliszk a lágy fűbe heveredve, illatos ezüstfűz árnyában, a keleti szőnyegek, a madártollas napernyők szögletben
               hevernek, helyettök virágos pázsitot s illatos lombokat adott a természet.</p>
				<p>A délceg úrnő hölgyei a tóban fürödnek, s ki-kijőnek a partra játszani, enyelegni, -
               egy-egy hárfát kap kezébe és énekel, - közbe felsikoltoz némely rabnő, kit társnéja
               tréfából a víz alá buktatott. Katalin nem látja, nem hallja őket, tekintete, lelke,
               gondolatjai túljárnak a fénylő bérceken, mik amott a távolban rémlenek, szemei az
               alkony-égen vesztek, mely annál távolabb látszik, minél tovább nézzük.</p>
				<p>Mit vár onnan? Tán a postagalambot, mely izenetet hoz távol kedvesei felől? Vagy tán
               egy felhőnek is örülne, ha onnan látná jőni?</p>
				<p>Hisz ott neki hazája van, azon bérceken túl született, ott laknak rokonai, ismerősei
               mind. De azok nem rokonai többé, a büszkén nemes Kállay család megtagadta a leányt,
               ki törököt választa férjül; s férje és egyetlen fia most ott harcolnak azon haza
               földén, s tán győzni fognak és eltemetik Magyarországot, vagy vesztenek, s akkor
               Magyarhon temeti el őket! Miért imádkozzék?!</p>
				<p>Végiggondol lelkében mindazoknak arcain, kiket egykor oly jól ismert; - előtte félig
               öltözött bajadérek táncolnak vidám karéjban, egymást ölelve, virágfüzérekkel átfonva,
               rózsapiros ajkaik mosolyognak, gyöngysor fogaikat láttatva; ő Béldinét látja maga
               előtt szende leánykori arcával, Apafiné méltóságos tekintetét, Csákyné büszke arcát s
               Bánfi Dénesné szenvedő vonásait; a legutolsó cselédre is emlékezik, ki anyja
               udvaránál lakott, öreg dajkáját, szobalányait gondolja maga mellett járni, hallani
               képzeli a pusztai aratóleányok mezei dalait, kiket arc és név szerint ismer, az oly
               mélabús danákat, hogy szinte sírt bele, aki eldalolta, aki meghallgatta; - maga se
               tudta miért?</p>
				<p>És e pillanatban a kertajtó előtt egy magyar népdal bús melódiája kezdett el
               hangzani.</p>
				<p>Katalin fölrezzent az ismerős dallam hallatára, s figyelni kezdte rá.</p>
				<p>Szelíd gyermekhangok éneklék ez anda verset:</p>
				<p>“Hová repülsz, hová,</p>
				<p> Kis gerlice madár?</p>
				<p> Mit hordogatsz össze</p>
				<p> Gyönge szájacskáddal?”</p>
				<p>“Puha tollut hordok</p>
				<p> Apámnak ágyába,</p>
				<p> Hímes szép virágot</p>
				<p> Anyám sírja fölé.</p>
				<p>Virág legyen rajta,</p>
				<p> Mikor apám megjő;</p>
				<p> Puha legyen ágya,</p>
				<p> Mikor belefekszik.”</p>
				<p>- Kik azok, kik ott énekelnek? - kérdé Katalin hölgyeitől.</p>
				<p>- Csavargó énekesek, elhajtsuk őket?</p>
				<p>- Adjatok nekik tíz aranyat, s engedjétek a kertbe jőni, hogy énekeljenek.</p>
				<p>A gyermekhangok még búsabb dalt kezdtek.</p>
				<p>“Nem az ám az árva,</p>
				<p> Kinek apja nincsen;</p>
				<p> Hanem az az árva,</p>
				<p> Kinek hazája nincs:</p>
				<p> Mindig van halottja,</p>
				<p> Reggel, este sírhat,</p>
				<p> Akármerre menjen,</p>
				<p> Mindig temetni jár,</p>
				<p> Akármit vegyen fel,</p>
				<p> Mind gyászruha rajta.”</p>
				<p>Katalin szeméből két könny esett szép keblére.</p>
				<p>- Elhajtsuk ez alkalmatlanokat? - kérdék a rabnők - kik így megszomorítanak
               dalaikkal?</p>
				<p>- Adjatok nekik ötven aranyat, kérjétek, hogy énekeljenek még többet, csak szomorút,
               a dalban nem szeretem a vígat.</p>
				<p>És újra hangzott:</p>
				<p>“Szomorú fogságban</p>
				<p> Tenger partja mellől</p>
				<p> Szegény magyar bajnok</p>
				<p> Kitől izenhessen?”</p>
				<p>“Kitől izenhessen</p>
				<p> Kedves jó nejének?</p>
				<p> Gyönge kisfiának?</p>
				<p> Síró leányának?”</p>
				<p>Szállnak a nagy égen</p>
				<p> Vándorló madarak,</p>
				<p> Fecske, gólya, hattyú,</p>
				<p> Szép hazája felé.</p>
				<p>“De fecske fecsegő,</p>
				<p> Gólya kelepelő,</p>
				<p> Rájok nem bízhatja</p>
				<p> Titkos izenetét.”</p>
				<p>“Bízza a hattyúra,</p>
				<p> Hattyú olyan madár;</p>
				<p> Az csak akkor szólal,</p>
				<p> Mikor halni készül.”</p>
				<p>“Ne izenj senkitől,</p>
				<p> Szegény magyar bajnok,</p>
				<p> Tenger partja mellől,</p>
				<p> Tatár rabságából.”</p>
				<p>“Feleséged már a</p>
				<p> Föld alatt nem hallja,</p>
				<p> S két árva gyermeked</p>
				<p> Bujdosni ment hozzád.”</p>
				<p>- Hívjátok elém e dalosokat - monda Katalin, s a hölgyek nemsokára két fiatal szőke
               gyermekkel tértek vissza, egyik fiú volt, másik leány. Arcaik a naptól leégve, ruháik
               kopottak, de vonásaikban annyi nemesség, annyi őszinte fájdalom látszott, mintha azon
               szomorú dalokat, miket nagy urak mulattatására, ajtók küszöbei előtt énekeltek,
               magokban érzenék; a fiú arcán meglátszott a könny nedves nyoma, mely azon
               végiggördült.</p>
				<p>- Jertek közelebb - inte Katalin - üljetek ide lábaimhoz - s egy szőnyeget
               teríttetett le számukra, s nyájasan hívta magához.</p>
				<p>A fiú alig lehetett több tizenhárom, a lányka tizenkét évesnél, amannak göndör
               gesztenyeszín haj fedé szép, domború homlokát, s halvány arca felett erős szemöldök s
               egy pár olajsetét szem uralgott, míg a lyánka piros, telt arcához s derült, kék
               szemeihez úgy illett a szabadon aláfolyó selyemszőke hajzat.</p>
				<p>A fiú félénk, szemérmesnek látszék, a lyánka bátrabb, vidorabb volt, ő biztatta
               bátyját, kézen fogva:</p>
				<p>- No, jer, üljünk ide e jó török asszonyság lábaihoz. Látod, milyen szelíden néz
               reánk. Jer, ne félj.</p>
				<p>A fiú felveté szemeit nagy büszkén, mintha azt kérdezné velök: “hát féltem-e én
               valaha?” s azzal fogá mandolinját, s leült vele a szőnyegre.</p>
				<p>- Oh ne gondolja ám azt kegyelmed, jó asszonyság, hogy Károly fél - beszélt kedves
               csacskasággal a lyánka -; csakhogy valami jutott neki eszébe, s azon elszomorodott;
               majd mindjárt fogunk mi énekelni, azonnal, tudunk igen szép dalokat.</p>
				<p>Katalin odavoná magához a gyermeket, s végigsimogatva annak szép szőke haját,
               résztvevőleg kérdezé tőle:</p>
				<p>- Honnét jöttök ti e tájra, jó gyerekek?</p>
				<p>- Hazánkból Erdélyországból, Felső-Fehérvármegyéből - válaszolt a lányka, - a fiú
               szótalan volt -; nekünk is volt ott kastélyunk, majd oly szép, mint a kegyelmedé -
               folytatá lelkesülve, s hozzátevé nagy szemérmesen: - de ki kellett belőle jőnünk.</p>
				<p>Az odaliszk érdekelten voná maga mellé a leánykát.</p>
				<p>- Hogy jutottatok e sorsra, gyermekem? Nincsenek szülőitek, hogy idegen országban
               énekléssel keresitek kenyereteket?</p>
				<p>- Anyánk meghalt - viszonzá a leányka egy szemeibe lövellő könnyet törölve szét -;
               atyánkat pedig elfogták, s most tatár uraságnál van rabláncon, azt sem tudjuk, kinél,
               csak annyit, hogy ebben az országban van; míg anyánk élt, kétszer is megküldte érte a
               váltságdíjat annak az úrnak, akinél fogva van, de a hírnök nem jött soha vissza, vagy
               elszökött a pénzzel, vagy megölték az úton; egyszer aztán, hogy anyánk meghalt, és mi
               árvaságra jutottunk, érkezett haza egy ember Tatárországból, aki együtt volt
               fogságban atyánkkal, az egy ideig gondot viselt reánk, hanem nemsokára azt mondta,
               hogy ki kell mennünk a házból és a jószágból, mert azt az atyánk neki eladta, és a
               fejedelem odaajándékozta. Nem maradt semmink, mint egy fülönfüggőm, amit az atyám
               vett, és Károlynak a lantja.</p>
				<p>- De egyebem is maradt - szólt közbe a fiú bátor tekintettel. - Egy vadászkésem.</p>
				<p>A fiatal suhanc olyan képpel mondta azt, mintha valakire gondolna, mikor annak a
               markolatját fogja.</p>
				<p>- S mi történt veletek tovább, hogy jutottatok ide? - kérdé részvét és tudnivágytól
               érdekelve Katalin.</p>
				<p>- Hát, elébb kimentünk kedves anyánkhoz a temetőbe, ott sokáig sírtunk, azután pedig
               megéheztünk, egész nap elbolyongtunk az erdőben, s ettünk vadgyümölcsöt, akkor én azt
               mondám Károlynak: hallod-e? Koldulni nem szép, ahhoz nem is értünk, hanem neked van
               lantod, én pedig tudok énekelni; mikor a török urak erre jártak, sokszor kértek, hogy
               énekeljünk nekik, s tréfából nemegyszer adtak ezüst- és aranypénzt. Menjünk el oda,
               ahol ők laknak, ahol atyánk fogva van, hátha ott még többen szeretik a dalt, s most
               igazán is adnak pénzt? Mi így majd bejárjuk egész Törökországot, mindenütt énekelünk
               a városokban, s majd ha sok ember gyűl hozzánk, megkérdezzük, hogy nem tudják-e,
               merre van az édes atyánk? Ami pénzt pedig adnak, azt megtakarítjuk szépen, s ha
               föltaláltuk az atyánkat, akkor kiváltjuk rajta.</p>
				<p>Katalin elragadtatva szorítá magához a fecsegő gyermeket, hangosan zokogva.</p>
				<p>- Nem! Ilyen vér csak az én hazám gyermekeiben buzog.</p>
				<p>A lyánka megcsókolá a nő kezét, s kebeléből kicsiny, de jól tömött erszényt vonva ki,
               mutatá dicsekedve:</p>
				<p>- Lásd, kegyelmes asszony, nem jártunk hiába, a jó török urak nem hagytak bennünket
               üres kézzel távozni kapuiktól, és mi megtakargattunk szépen minden fillért, ebből nem
               szabad semmit elvennünk, mert ez apám váltságdíja, sokszor fekszünk le éhesen, de
               ehhez nem nyúlunk soha.</p>
				<p>Katalin remegve tartá a gyermek kezeit kezében.</p>
				<p>- De gyermekem, nem félsz-e, hogy ilyen idegen országban valaki bántani fog tégedet,
               ily fiatal leánykát?</p>
				<p>- Hát nem azért vagyok-e én mellette? - szólt közbe délcegen a fiatal bátya, oly
               önhitten, mintha az a vadászkés már óriássá tenné.</p>
				<p>- Mondjad, Károly, azért van mindkettőnkkel az Isten - igazítá ki helyesen a
               lyánka.</p>
				<p>- Azután, - folytatá a kis fecsegő - ki bántana bennünket, ha megmondjuk, hogy mi
               atyánkat keressük? A múlt télen, hogy egy nagy várost el kellett hagynunk, s húsz
               napig vándoroltunk, - a zivatar az úton ért, esett a hó, zúgott a szél, a hófúvás
               belepte az utat, a varjúk károgtak fölöttünk, mi behúztuk magunkat egy kis barlangba,
               ott összetettük a kezünket és könyörögtünk: “Jó zivatar, fehérszakállú öreg bátya,
               légy kegyelmes, ne hagyj megfagynunk az úton, mert mi jó atyánkat keressük!” Azzal
               megöleltük egymást, s elaludtunk egymás ölében. S lásd: amint reggel fölébredénk, nem
               volt hó, sem zivatar, meleg eső elverte a havat, szivárvány látszott az égen,
               kismadár fütyült a bokron a rút varjúk helyett, s húsz napig olyan meleg volt, mint
               tavasszal. Majd egy erdőbe jutottunk, ott eltévedtünk, s nem ettünk nagyon sokáig, s
               még kunyhót sem leltünk sehol. “Jó erdőcske! - kértük szépen, - ti derék rengeteg
               szálfák, ne hagyjatok éhen elveszni bennünket, mert mi jó atyánkhoz indultunk!” s
               lásd, asszonyom, tél derekán, mikor semmi gyümölcs nincsen, egy nagy diófát
               találtunk, annak alja terítve volt mind dióval, s három napig volt mit ennünk.
               Egyszer éjjel farkasok ordítottak az erdőben, mi felfutottunk egy fára, a farkasok
               odajöttek, s elkezdtek rútul üvölteni. “Jó farkasok, - kértük őket, - ti kedves, szép
               állatocskák, ne bántsatok mibennünket, hagyjatok elmenni atyánkhoz,” - s ím,
               asszonyom, egy közülök, a legvénebb, a szakállas farkasvezér elment tova, nemsokára
               visszajött, egy nagy őzet hozott a hátán, s magával hítta a többieket, s úgy nevetett
               fehér fogaival ránk, mintha mondta volna, mehettek már, jó gyermekek, ne féljetek...
               Ha fúvó szél, téli erdő, éhes farkas irgalmas lehetett hozzánk, ember rosszabb
               lenne-e, mint ők?</p>
				<p>Katalin mindig közelebb kezdé vonni magához a gyermeket, amíg azon vevé észre, hogy
               egészen keblén tartja.</p>
				<p>- Ne menjetek innen tovább - mondta hozzájuk ellágyult hangon; - maradjatok itten
               nálam, nekem is van jó gyermekem a távolban, ahelyett lesztek ti nekem, valahányszor
               nyájasságot teszek veletek, azt fogom hinni, idegen nő éppoly nyájas az én fiamhoz,
               ki nemcsak havas zivatarban, hanem kardok éle közt jár.</p>
				<p>- De, mi atyánkat keressük, és nem maradhatunk tenálad.</p>
				<p>- Évekig eljárhattok az országban, jó gyermekeim, mégsem találtok reá,
               keresztülmehettek azon a falun, melyben rejtve van, anélkül, hogy ráakadnátok;
               gyorsabban és biztosabban segíthetek én rajtatok. Rögtön elküldök sebes követeket az
               ország mindazon főuraihoz, kik rabszolgákat tartanak, s kérdezősködni fogok atyátok
               után, és ha ráakadtam, kiváltom.</p>
				<p>A két gyermek sírva borult Katalin elé, kezeit szorítva ajkaikhoz.</p>
				<p>- Rögtön hozzáfogunk a kivitelhez - szólt az odaliszk, intve hölgyeinek, kik
               nemsokára frissítővel tértek vissza, s a két gyermek elé téve, kínálni kezdték őket
               jó szívvel.</p>
				<p>A lyánka olyan keveset evett, mint egy madár; a fiú szemét lesütve fordult az
               odaliszkhez:</p>
				<p>- Adass nekem, asszonyom, fekete kenyeret.</p>
				<p>Katalin csodálkozva kérdé, miért?</p>
				<p>- Mert nekem csak az esik jól; - felelt a fiú szigorún, s komoly daccal védte magát
               könnyebb lelkű testvére ellen, ki erővel ajkai közé akart dugni egy cukros
               banánt.</p>
				<p>Eközben három eunuch állt meg a grotta előtt, melleiken keresztbe tett kézzel, az
               úrnő parancsára várva.</p>
				<p>- El fogtok menni azonnal hárman három felé. Egyitek sorba veszi
                Riza bég, Omár aga és Ben Mutasszem fő uléma
               laktanyáit; másik meglátogatja Halil effendit; harmadik
               felkeresi az alseraskiert, Baruch Tavaifot, mindeniket
               felszólítjátok, hogy ha találkozik rabszolgáik között egy magyar nemes, kinek
               neve...</p>
				<p>- Boór Ádám, illyefalvi... - egészíté ki büszke hangon a
               fiú.</p>
				<p>- Tehát azt, az érte várandó váltságdíjat kezemből átvéve, nekem szolgáltassák ki,
               üdvözletemet adjátok át mindenütt, s biztosítsátok őket férjem barátságáról.
               Megálljatok még: akadhat némely, ki rabjainak más nevet adott, s valódi nevénél fogva
               így rá nem akadhattok, ha csak leírás után nem. Jó gyermekeim: emlékeztek-e atyátok
               alakjára, arcára? El tudnátok-e mondani, milyen volt?</p>
				<p>A fiú elgondolkozni látszott, de amint előidézé lelkében atyjának vonásait, szemei
               lassankint könnybe lábadtak, s összeszorított ajkainak rebegésén látszott, miszerint
               közelebb van ahhoz, hogy sírjon, minthogy beszéljen.</p>
				<p>A lyánka elébb várta, hogy testvére fog beszélni, s hogy az hallgatott, ő kezdte el
               mondani:</p>
				<p>- Atyánk magas, karcsú férfi volt...</p>
				<p>- De széles vállú és izmos... - egészíté ki hévvel a fiú.</p>
				<p>- Szép fehér kezei voltak...</p>
				<p>- De erősek... - mondta emez.</p>
				<p>- Szelíd arca volt, szép szőke bajusza és kék szemei, mik mindig mosolyogtak, ha
               velünk beszélt.</p>
				<p>- De villogtak, mikor harcolt!</p>
				<p>- Egyéb jel nem volt arcán? - kérdé Katalin.</p>
				<p>- De igen - felelt a fiú -; egy sebhely a jobb halántékán, amit Vöröstoronynál
               kapott. De aki a sebet adta, az meghalt ám! - veté utána sietve.</p>
				<p>- Jó - szólt Katalin az eunuchokhoz fordulva -, ti sorba néztek minden rabot, ki e
               leíráshoz legkevésbé is hasonlít; - lehet, hogy azóta már megőszült, akit keresni
               fogtok, arca elvadult, de ti azért minden ott lévő magyartól kérdezzétek meg nevét, s
               ha ráakadtok illyefalvi Boór Ádámra, sietve jöjjetek vissza, megvinni érte a kívánt
               váltságdíjt.</p>
				<p>A küldöttek lóra ültek, s elvágtattak; a lyánka oly jókedvű lett, mintha azok már
               bizonyosra mennének, s vissza sem jöhetnének atyja nélkül, de a fiú elkomorult, s míg
               testvére kedves danákat zengve vidítá hálaadó kedéllyel a jóltevő úrnőt, ő
               félrevonult egy bokor alá, s ott elszomorodva megült, míg a lyánka odament hozzá:</p>
				<p>- Mit szomorkodol? Hisz elhozzák majd atyánkat, - szóla hozzá biztatólag.</p>
				<p>- Azon búsulok, hogy itt maradtunk - felelt a fiú bánatosan -; én tudom, hogy nem
               találja meg őt senki, csak én...</p>
				<p>- Én sem?</p>
				<p>A fiú tagadólag inte fejével. Erre aztán a lyánka is szomorú lett, s visszatérve az
               odaliszkhez, oly bús dalokat énekelt ismét, hogy szinte sírtak bele.</p>
				<p>- - - - - - - - - - - - - - - - - - - - - - - - - - - - - - - - - - - - - - - - - - -
               - - - - -</p>
				<p>Néhány nap múlt el, mialatt Katalin mindennek bővében tartá a két felfogadott árvát,
               csak jó kedvet nem tudott nekik adni. Károly egyre menni vágyott, s úgy elült
               naphosszat egy magas dombtetőn, szüntelen egy táj felé nézve, s gyakran mondá
               testvérének: “Arra szeretnék én menni, arra hiszem én apámat.”</p>
				<p>Napok múlva előkerültek a küldöttek, előbb az egyik, majd a másik, utoljára a
               harmadik.</p>
				<p>A két első minden rabjait sorra nézte a bégnek, az agának, az ulemának, az
               effendinek; sehol sem találta, akit keresett, a harmadik pedig, ki a seraskiernél
               járt, ilyen goromba választ hozott vissza azon kérdésre, hogy nincs-e nála egy
               illyefalvi Boór Ádám nevű, ilyen és ilyen arcú, termetű magyar rab?</p>
				<p>“Hát mióta vannak neveik a kutyáknak? Ki hívja az ökröket, lovakat úgy, ahogy ők
               akarják? Egyik kesely, másik fakó,
               egyik villás, másik kormos; én hívom
                  pejkónak, akinek eladom, hívja
                rárónak, s az nem megy az anyakönyvbe. A rabszolgák között pedig nincs semmi
               különbség, hogy egyik ilyen, másik olyan! Van két füle, van két keze, lába, ha még le
               nem vágattam, van egynek két szarva is. Pusztulj a
               pokolba!”</p>
				<p>- Mondtam - sóhajt fel a fiú -, hogy nem fogja őt feltalálni senki, csak én.</p>
				<p>E pillanattól fogva nem volt a fiúnak többé maradása. Rögtön menni akart azon táj
               felé, merre őt egy titkos ösztön vonta, s nem fogott rajt sem kérlelés, sem
               vigasztalás.</p>
				<p>Katalin látva, hogy vissza nem tarthatja őket, még egy utolsó próbát kívánt értök
               tenni, s ez az volt, hogy elmenjen velük együtt a seraskierhez; - amit a fiúnak csak
               a titkos sejtelem súgott a vízen túli táj felől, azt Katalin érett meggyőződésből
               hitte: a seraskier birtoka volt azon táj, s éppen a durva visszautasítás volt
               legnagyobb ok azt hinni, hogy a keresett rab az ő birtokában van.</p>
				<p>Másnap mindjárt felkészült az útra a derék hölgy; azon időkben, és kivált Moldva
               belsejében nagy hozzákészülődéssel járt egy több mérföldre teendő utazás; a keskeny,
               vízmosás rongálta hegyi utakon csak szoktatott paripán vagy öszvéren lehetett
               haladni, gyakorlott kalauz vezetése mellett, ki a hegyek minden zegezugát ismerte, s
               nem jött zavarba, ha egy vagy más ösvény el volt zárva aláhengerült kövekkel, s jól
               ismerte a hegyi folyamok átgázolható sekélyeit. Elől-hátul jó csomó bátor fegyveres
               szolga vette körül az utazókat, védve őket ólálkodó rablók ellen, s velük ment egy
               fizetett csausz, ki, mint eleven útlevél, biztos átjárást szerezzen nekik a
               mamelukoktól őrzött kapukon, s a murzák hajdúi között. Öt-hat teherhordó öszvér
               szállítá utánuk a több hétre való eleséget, mert vendégfogadóknak sehol híre sem
               volt, vendégszeretetnek még kevésbé, s ha vagy egy folyamnak ki tetszett áradni,
               három napig tehettek egy órai utat, s ugyanezen okból sátraikat is magukkal hordták,
               s ahol elesteledtek, ott ütöttek tanyát.</p>
				<p>A fiú látva e terhes készületet, szerényen mondá fogadott anyjának:</p>
				<p>- Miért tész magadnak ennyi alkalmatlanságot? Áldj meg bennünket, és bocsáss tova.
               Elmegyünk mi egyedül a seraskierhez. Álltunk mi nagyobb urak előtt is.</p>
				<p>- Nem bocsátlak nálam nélkül. Ő bizonyosan titeket is ott fogna. Én ismerem jól a vén
               renegátot. Lopás, rablás, csalás, gyilkolás nála mindennapi kenyér.</p>
				<p>- Az Istenért, kegyelmes asszony. Akkor te is félj odajőni.</p>
				<p>- Ne feledd, fiam, hogy én Kucsuk basa neje s Feriz bég anyja vagyok, kiknek kardjait
               Moldvában is jól ismerik.</p>
				<p>Az asszony annyi önbizalommal mondá ezt, hogy a fiú szinte büszke kezdett lenni, hogy
               neki ily bátor fogadott anyja van.</p>
				<p>Még aznap este Katalin egész kíséretével útnak indult, ő maga erős oláh ménen
               lovagolt keleties török öltözetben, mint azon táj amazonai szoktak, magas
               gyöngyháznyeregben, turbánjában rengő kócsag, oldalán görbe szablya.</p>
				<p>A leányka csengős öszvéren ült, mellette bátyja ment gyalog, nyeregkápáját fogva,
               hogy kis testvére le ne essék. Az öszvért zablájánál fogva vezette egy barna képű
               oláh kalauz, míg a karaván élén egy török kalauz ballagott.</p>
				<p>A török kalauznak fogadása tartá, akárhol az úton keresztülfolyó patakot talált,
               abban harmincháromszor megmosni kezeit és ábrázatját; az oláhnak pedig az a fogadása
               volt, hogy ahol egy szentképet talált az útfélen, s előtte kiürülve a pomana
               korsaját, addig odább nem ment míg forrást nem talált, amiből azt megmerítse; mely
               vallásos és emberbaráti fogadások számtalanszor nyújtának az egész társaságnak
               alkalmat a megpihenhetésre.</p>
				<p>A török kalauz szótalan ember volt, annál beszédesebb volt az oláh, elmondta apjának,
               anyjának, öregapjának minden viselt dolgait; minden bokorról, patakról tudott valami
               emlékezetest: “itt ebben a kőben bukott el a Murza paripája tavaly nyáron; amott,
               abba a fába véste a nevét Drágu Lupuj, meg a szeretője Muntye Ljubu, derék egy pár
               voltak; itt akasztatta fel azt a harminc rablót sorba egymás mellé Halil effendi;
               abban a lyukban ott lakott a süvöltő sárkány, akit Balina Gregu szurokpogácsával
               megölt. Itt nyomta agyon a terhes szekér azt a zsidót, aki öt esztendővel ezelőtt
               felfordult, s a szekér alá esett. Amott verték agyon a debrenyi kántort a zsiványok
               öt dénárért. Itt volt ezer esztendő előtt az a nagy tó, amiben aranyhajú Flore
               fürdött, meg az aranyludak. Ezen a kövön állt Drakul vajda, mikor a cigányasszony
               megjövendölte neki, hogy Várna alatt el fog esni a magyar király, s ő a fiát küldte
               hozzá két jó futó paripával, hogy megszabadítsa...”</p>
				<p>Mindezen helyeken már messziről mutogatá a jó oláh, ki szüntelen karavánok
               vezetésében vénült meg, s valahányszor egy említett helyhez ért, mindig egy követ
               vetett oda, úgy hogy idő jártával egész halmot rakott mindenüvé.</p>
				<p>Ilonka - így hívták az árvaleányt - figyelmesen hallgatá mind e meséket, gyermeklelke
               elandalgott a tündéres, a szokatlan, a borzasztó regéken, s ha vezetője el talált
               hallgatni, ő kérdezé: hát e helyről nem tudsz valami mesét? Mi gyújtotta fel ezt a
               fát? ki égeti azt a tüzet ott a távolban, mi füstöl ott az erdők közt, micsoda
               veresség csorgott ottan le a sziklán? mi csattog úgy a távolban? és az oláh semmire
               sem felelte volna azt, hogy nem tud róla; sem oly tudatlan választ nem adott, hogy
               azt a fát a villám gyújtotta volna meg, hogy a tűz pásztorfiúk műve, a füst pedig
               szénégetőké, és a veresség nem egyéb zápormosta veres földnél; s a távoli zörej a
               hegyi patak moraja; hanem megmagyarázta szépen, hogy ahhoz a fához egy kegyes oláh
               barátot kötöztek kegyetlen tatárok, s úgy gyújtották meg alatta, ott a tűznél
               zsiványok sütnek ökröt, s a füst a föld alól jő, hol kecskelábú boszorkányok főznek
               irtóztató üstben rettenetes főzeléket, az a veresség pedig ott a griffmadárnak a
               vére, s ami zuhogást hallani olykor a messzeségből, az nem egyéb, mint a kétszarvú
               embernek a köhögése.</p>
				<p>A leányka csak hallgatta, amíg csodákról és tündérekről volt szó, de a legutóbbinál
               elnevette magát, s megtaszítva kis kezecskéjével az oláh mozsárnyi báránysüvegét,
               mondta:</p>
				<p>- Eredj, te bolond! Mit mesélsz nekem kétszarvú emberről.</p>
				<p>- No, no - inté az oláh -, majd meglátod, csak jól ne viseld magad.</p>
				<p>- Hát milyen az? Mit csinál az itt?</p>
				<p>- Tudom is én, hogy mit csinál? Én csak azt tudom, hogy elszaladok, ha meglátom.</p>
				<p>- Hát láttad te? - kérdé a lyánka, féltében nevetve.</p>
				<p>- No, no, csak nevess. Éppen az ilyen gyerekeket kapja el, mint te vagy.</p>
				<p>- Mit ijesztgeted azt a gyermeket? - riadt rá odafordulva Katalin. - Mit hazudozol
               annyit.</p>
				<p>- De nem hazudok én - állítá az oláh -; ahányszor gyermekhangot hall, mindjárt előjön
               a kétszarvú ember, amiért ha valaki keresztülmegy a Dzerdzsina völgyén, már előre
               beköti a gyerekei száját, hogy ne beszéljenek.</p>
				<p>Katalin elkacagta magát.</p>
				<p>- No itt nincs több gyerek, csak te magad, jó kalauz, hát kösd be a szádat, mert
               mindjárt a Dzerdzsina völgyet érjük.</p>
				<p>Az említett völgy egy sivár, elhagyott hely, már messziről kiválik az egész táj
               közül: egymásra hányt sziklák, égnek emelkedő csúcsok vadon tömkelege az, mikről
               kuszáltan merednek szét a vihartépte fák. Alig látszik rajra valami zöld, az út a
               sötét mélységbe kanyarodik alá, s ott elvész szem elől, míg ismét szörnyű távol
               látszik újra, amint előtekeredik a magas hegyháton, mint egy fáradt kígyó; a sziklák
               közül nagy zuhogva, csattogva jön alá egy sebes hegyi patak, mely mintegy körülölelni
               látszik a szomorú, barátságtalan völgyet, elválasztva azt a vidék mosolygóbb
               részeitől. Az egész völgy alig mutat valami élőt, csak a bérci sasok kóvályognak a
               magasban kanyargó, méltóságos röpttel.</p>
				<p>A nap már aláfelé hanyatlott, s a félhold ezüst sarlója kezdett meglátszani az égen.
               Amint a hegyi folyamhoz értek, a török kalauz ismét megállt, megmosta kezeit és
               orcáját harmincháromszor, a társaság azalatt várt.</p>
				<p>Mikor ennek vége volt, akkor meg a papucsait húzta le.</p>
				<p>- Barátom! - kiálta rá Katalin - csak nem tettél magadban új fogadást, hogy a
               lábaidat is megmosd harmincháromszor minden patakban?</p>
				<p>A török röviden válaszolt.</p>
				<p>- Ma nem megyünk tovább.</p>
				<p>- Hogyne mennénk? - sürgeté a nő -; az idő szép, és még elég világos, az állatok
               nincsenek elfáradva, s elég pihenve jövünk.</p>
				<p>- A hold már feljött - viszonzá a török -, s holdfeljötte után nem megyek keresztül a
               Dzerdzsina völgyén.</p>
				<p>- Miért ne mennél?</p>
				<p>- Mert ott lakik a kétszarvú ember.</p>
				<p>- Te tréfálsz.</p>
				<p>A török bólintott fejével, mintha azt jelentené, hogy bár tréfálhatna.</p>
				<p>- Hát kicsoda, micsoda az a kétszarvú ember?</p>
				<p>A török vállat vonított.</p>
				<p>- Iblisz.
            </p>
				<p>- S láttad te ezt az Ibliszt?</p>
				<p>- Szaladtam előle.</p>
				<p>- S ő kergetett?</p>
				<p>- Nem néztem hátra.</p>
				<p>- Adj legalább hosszabb feleletet: minő alakja? arca? viselete?</p>
				<p>- Szarvai homlokából vannak kinőve, felfelé, mint egy kecskebaké; lábai szőrös
               tehénlábak, hasított körömmel, válláról kérges bivalybőr csügg, farka hosszan lóg
               utána.</p>
				<p>- Úgy van, asszonyom, szórul szóra ilyen - állítá az oláh kalauz is.</p>
				<p>- Ejh. Álmodtátok ti ez alakot, s most azt hiszitek, hogy láttátok.</p>
				<p>- Én nem álmodtam asszonyom - szólt a török -, mert ijedtemben úgy nekifutottam egy
               fának az orrommal, hogy most is félreáll tőle.</p>
				<p>- Vagy hát szemeid csaltak meg, s lehetett, akit láttál, valami pajkos pásztorgyerek,
               ki kecskebőrt húzott fejére, hogy az utasokat ijeszgesse.</p>
				<p>- Mellettem haladt el tíz lépésnyire, asszonyom, mert amint fél arcommal a fába
               ütődtem, elestem egy bokorban, s onnan láthattam, és ő nem vett észre; - idős
               férfikorban lévő ember volt, az arca szomorú és nem rút, nagy hosszú szőke szakálla
               melléig ér, s a két hátrahajló fényes szarv egyenesen a homlokából van kinőve, a haj
               választékai közül, még a bőr repedései is látszanak mellette körös-körül. Mellettem
               ment el, asszonyom, kezében nagy furkósbottal; Allah lássa meg lelkemet, ha csak egy
               szót nem mondtam igazat!</p>
				<p>Katalin bosszúsan ráncolá össze homlokát.</p>
				<p>- Tehát nem jössz keresztül?</p>
				<p>- Ha három esztendőt ígérsz a paradicsomból, még akkor sem.</p>
				<p>- Akkor itt maradsz kardos, mert
               mi továbbmegyünk, holnap utolérhetsz bennünket. Hát te, frátye! - fordult ekkor az
               oláhhoz -, két arany felpénzért megteszed-e az utat?</p>
				<p>Az oláh vakargatni kezdett a csimbókjai között, mintha gondolkoznék.</p>
				<p>- Sohase hányd, vesd a dolgot; ha ember az, akitől félsz, akkor látod, hogy elég
               sokan vagyunk ellene, ha pedig ördög, akkor gondolhatod, hogy van jó ízlése, hogy nem
               téged ragad el, hanem hármunk közül egyikünket.</p>
				<p>- Igazságod van, asszonyom - szólt az oláh megnyugtatva. - Ezt a két gyereket fogja
               elkapni. No, gyerekek, befogjátok a szátokat.</p>
				<p>Azzal szépen elébb került a gyermekektől az oláh, mintha e kritikus órában nem
               óhajtana közel lézengni hozzájok, hanem a fegyveresek közé vegyült, elmondva
               százszor, hogy ő nem fél.</p>
				<p>A karaván átgázolt a hegyi patak sekélyén, s amint leereszkedve a völgybe még egyszer
               visszatekintének, látták, mint imádkozik a hátramaradt török, arcra borulva
               leterített burkonyán.</p>
			</div>
			<div type="chapter">
				<head>II. A RÉM</head>
				<p>A nap még fent volt az égen, de a mély völgyben rég este volt már. Ide naponta csak
               hat óra hosszat süt verőfény, az sem talál semmit a komor sziklákon, amit kikeltsen,
               csak a tetőkön zöldül holmi gindár bokor s a törpe sóskafa, melynek lombjain elszórt
               kecskenyáj legelész, inkább vad, mint szelíd, miket csak egy-egy zivatar képes
               összeterelni: olyankor együvé bújnak egy sziklaoduba, s számbaveheti a pásztor:
               hánnyal fogyott? hánnyal szaporodott?</p>
				<p>Mentül tovább halad a karaván, a völgy annál sötétebb, szorosabb, óriás sziklafalak
               merednek fel kétfelül, miknek hasadékaiból bömbölő barlangok nyílásai tátongnak elé.
               Az ember úgy fél, úgy szorong: ha ezek a roppant függő bércek egyszerre csak
               összeomlanának! Az ég mindig keskenyebb lesz, már valami homályos köd kezd ülni a
               völgyre, az emberek úgy elhallgattak, csak az öszvér csengettyűje ád dolgot a
               visszhangnak s az utasok után legördülő kavics.</p>
				<p>Végre a völgy legmélyebb helyére érnek, itt egy roppant kődarab zárja el az utat,
               melyet valaha földrengés vethetett a völgy hasadékába, s amint egyik felével a
               meredek sziklaoldalhoz lapul, másfelől úgy elszorítja az utat, hogy az mellette
               elhaladva alig enged két jó arasznyi tért az utazónak, azon túl száz ölnyi mélység, s
               aki lovon halad, kénytelen féloldalt hajolni, hogy a sziklához ne dörzsölődjék: egy
               botlás, egy szédülés, s ló és lovas ezer darabra zúzott.</p>
				<p>Mindenki szorongva közeledett a helyhez, az emberek egymásra tekingettek.</p>
				<p>- No, gyermekek, - szólt az oláh kalauz -, most aztán imádkozzatok, mert ha itt kap
               el bennünket a gonosz, még csak futni sincs hová.</p>
				<p>A fiú bosszankodva hallá a figyelmeztetést, s amint a sziklához érve még egyszer
               hozzáfordult a kalauz, intve őket:</p>
				<p>- Itt azután elhallgassatok egészen, mert bizony Isten, nem engem kap el valami,
               hanem titeket.</p>
				<p>Károly csak azért is dacosan levevé nyakából mandolinját, s egy víg akkordot adva
               rajta, elkezdé bátor hangon dalolni:</p>
				<p>“Sárga ló, sárga ló, aranypatkó rajta!”</p>
				<p>Azon pillanatban ijedten kapott az oláh Katalin lovának zablájához, csaknem hanyatt
               esve:</p>
				<p>- Jézzu Mária! Ahol a kétszarvú ember!</p>
				<p>Mindnyájan odatekintettek. Valóban ott állt, a sziklaköb tetején, mintha egy rejtett
               üregből bújt volna egyszerre elő a meghallott dal szavára.</p>
				<p>Úgy, ahogy a török által leíratott: lábai, szőrös tehénlábak, hátán összekötött
               bivalybőr, homlokaiból két hátrahajló szarv nőtt elő, mely vad, ijedelmes tekintetett
               adott különben oly szelíd arcnak, melynek vonásain e pillanatban még örömöt, még
               mosolyt még emberi vágyakat is lehete látni.</p>
				<p>Amint ott a magasban állt, a karaván feje fölött, görcsös botjára támaszkodva, sötét
               alakja, hegyes, meghajlott szarvai élesen kitűnve az alkonyég színéből: az egész
               karaván holttá bűvölve állt; - Katalin paripája horkolva ágaskodott, orrlyukaiból
               forró gőzt fútatva, s felborzadt serényét hányva jobbra-balra, míg Ilonka felsikoltva
               takarta el arcát bátyja kebelébe, ki vadul tekintve hátradobbanva az előidézett
               rémre, s kezével vadászkéséhez kapott.</p>
				<p>De a következő pillanatban reszketni kezdett a fiú, keze elbocsátá a kés markolatát,
               arca elsápadt, ajkai szótlanul nyíltak meg rebegve, melle zihált, szó nem jött
               nyelvére, szemeit elfutotta a veresség; egyszerre elveté fejéről fövegét, s
               nekirohanva a sziklának, mielőtt valakinek eszébe juthatott volna meggátolni, a
               sziklahasadékokba fogózva, mint a vad hiúz, oly sebesen felkapaszkodott a rémalakhoz,
               ott térdre bukott, megragadta annak kezét, elhalmozá csókjaival, sokáig nem jött más
               hang összekulcsolódott ajkaira, mint egy szótalan sírásé, minő annak sírása, ki
               álmában kiáltani akar és nem tud; míg egyszerre mint a zápor, megeredt szeméből a
               könny, s akkor minden ízében megrendülve kiált fel:</p>
				<p>- Ez az atyám!</p>
				<p>A csodálkozás moraja zúgott fel a karavánból. Maga a fiatal testvér oly kétkedő
               idegenséggel tekinte fel a rémalakra, s majd támadt, majd ismét elmúlt arcáról a
               könnyű derű, mit a megismerés idézett néha reá. Ő nem ismert apjára többé. Azokhoz a
               szép szemekhez, ama szelíd, mosolygó archoz, mely az ő gyermeki szívében élt felőle,
               oly hasonlótlan volt e kép, rémes két szarvval homlokán: jól mondá a fiú, hogy
               egyedül ő fog apjára találni és senki más nem.</p>
				<p>De a férfi megismerte őket, s míg szótlan fájdalommal szorítá kebelére fiát,
               szemeivel leányára tekinte le, oly búsan, oly fájdalmasan, mintha könyörögne neki,
               hogy ismerjen ő is reá!</p>
				<p>A fiú szóhoz kezde jönni, s könnyeivel együtt beszéde is megeredt.</p>
				<p>- Emberek! jó emberek! Nézzétek, hisz nem rém ő, nem ördög, nem kisértet; - ember,
               mint én és ti vagytok; meggyalázva, elcsúfolva, emberalakjában megrontva, de
               bizonyára nem Isten által, hanem gonosz emberek által; óh, de én megismerném apámat,
               ha arca össze volna is törve; hát te? Ilonka! Nem látod-e őt?</p>
				<p>- Leányom! - rebegé a rém, oly hangon, melynek keserves rezgése a szíveken hatott
               keresztül, hogy Ilonka az ismerős hangra félájultan omlott le az öszvérről, s csak
               Katalin védő karjai tarták fel.</p>
				<p>- Jer, szállj le onnan! - kiálta fel az amazon - ha ember vagy és Istent hiszesz,
               szállj le hozzánk!</p>
				<p>Katalin egyedül mert megállani a közeledő rém előtt, ki fia karjára támaszkodva, a
               szikla rovátkáin alászállt, kísérete szétfutva, biztos távolból nézte őket; a kalauz
               felfutott egy fára.</p>
				<p>Az ember lejött, s letérdelt leánykája mellé, összecsókolgatá annak homlokát,
               szemeit, míg a gyermek magához tért ölében az atyai csókok melegétől, s
               felpillantott, de hirtelen eldugta ismét arcát, s míg kezecskéi apja nyakát ölelték
               át, arcát annak keblébe rejté.</p>
				<p>- Irtózik tőlem, - susogá az ember bánatos sóhajjal, s azután fiához fordult:</p>
				<p>- Hol jártok itt? Miért jöttetek ki Erdélyből?</p>
				<p>- Kétszer küldtük el váltságdíjadat, mindannyiszor el kellett annak tévedni, most
               magunk indultunk el vele.</p>
				<p>- Későn érkeztetek vele - szólt az ember lecsüggesztett fővel.</p>
				<p>- Óh, apám - sóhajta a gyermek -, jöttünk volna hamarább, de koldulva gyűjtöttük
               váltságdíjadat idegen országban.</p>
				<p>- Koldulva! ti? - kiálta fel az ember - hát barátom, kit
               megbíztam, hogy vagyonaim egy részét eladva azt küldje el:
                Pozsgai nem-él-e? Hát nőm elfeledett-e?</p>
				<p>- Barátod! - kiálta dühösen égő arccal a gyermek. - Barátod kihajta bennünket
               házunkból, mint mondá, a te megbízásod szerint. Nőd pedig, anyánk, most is emlékezik
               rád - a túlvilágon.</p>
				<p>Az ember hátratántorodék, s a sziklához kelle támasztania fejét, hogy el ne
               essék.</p>
				<p>- Úgy van, apám. Ha e derék hölgy itt, ki mellettünk áll, Istentől nincs segélyünkre
               küldve, most is koldulunk talán; ő küldözött, ő fáradt velünk érted, neki köszönjük,
               hogy megtaláltunk, hogy megszabadítunk.</p>
				<p>Az ember odaborult Katalin kezére, s csókjaival halmozá el azt.</p>
				<p>- Óh, asszonyom, azok iszonyúk, amik énvelem történtek; de te légy áldva százszor,
               hogy gyermekeimre kiterjesztéd kezeidet; nem adhatok jóságodért egyebet, mint ha őket
               adom neked, mert hisz enyémek úgy sem lehetnek ők többé.</p>
				<p>- Bármily borzasztó legyen is a sors, mely téged ért, él az Isten, hogy azt
               megfordítsa rajtad - szólt szilárdul a delnő -; s ha megengedé, hogy gyermekeid
               feltaláljanak, nem ujjmutatása-e a mindenhatónak ez, hogy ismét boldoggá fog tenni,
               és visszasegítend hazádba?</p>
				<p>- Lehetetlen! - én rabja vagyok a seraskiernek, kezemen nincs lánc, nyakamon nincsen
               vas, de erősebben rabbá tesz, ami itt homlokomon van...</p>
				<p>Katalin nem tudta magát megtartóztatni a borzadálytól.</p>
				<p>- Mely kéz tette e csodát veled?</p>
				<p>Az ember lecsüggeszté fejét felsóhajtva:</p>
				<p>- Óh, asszonyom! Neked biztosan édes álmaid szoktak lenni, mert lelked tiszta, és
               arcodon boldogság látszik, ne akarj tudni dolgokat, mik álmaidba kísérteteket
               kevernek, s megingatják benned a hitet.</p>
				<p>- Akarom, hogy beszélj; mert kell ismernem sorsodat, hogy azon fordíthassak. Ha
               borzalom hallani, amit mondasz, gyermekeidet küldd félre.</p>
				<p>- Én hallani akarom azt, apám! - szólt a fiú fenndobogó szívvel, míg a lányka még
               szorosabban simult apja keblére, s még mélyebben rejté annak darócöltönyébe
               arcát.</p>
				<p>- Halld tehát, amit hinni nehéz. Ezelőtt hat évvel, midőn Rákóczy György nem érve be
               saját fejedelemségével, kiment országot hódítani Lengyelországba, s kivitte magával
               az erdélyi nemesség színét, én is azok közt voltam. Honn két fiatal gyermekem s
               áldott jó nőm maradt.</p>
				<p>Ez emléknél elfogult az ember hangja, s szemeibe könnyek tolultak.</p>
				<p>- A lengyelek tatárt híttak segítségül, elhulott a szép nemes had, s aki élve maradt,
               azt rabszíjra fűzték, s elhurcolták messze országokba. E sors ért engemet is s
               legjobb barátomat, Pozsgai Ferencet. Gyermekkori barátom volt,
               asszonyom; atyám mint szegény fiút fogta fel, velem nevelteté; együtt éltünk, együtt
               harcoltunk, egy láncra voltunk verve. Midőn elfogatásunknak híre futamodott, kiknek
               rokonaink, családunk volt, az sietett váltságdíjunkat sietve megküldeni, de amely nap
               a bennünket fogva tartó murza felvette a díjat, érkezett a seraskier a szultán
               halálparancsával, mely selyemzsinórt ítélt a murzára, s annak minden pénzét és
               marháit a seraskierre juttatá. Ez utóbbiak közé tartozánk mi is. És a seraskier
               semmit sem akart tudni a váltságdíjról, s mi rossz után rosszabbat cseréltünk, amaz
               rossz volt embernek, de imez jó volna ördögnek. E szorongattatásunkban mi nehány száz
               rabok, ami pénzecskénk volt koldulásból, nagy elrejtegetve összeraktuk azon
               szándékból, hogy egyet magunk közül kiváltunk, s azt hazaküldve Erdélybe
               meghatalmazzuk, hogy mindnyájunk vagyonából adjon el annyit, amennyi a váltságdíjra
               kell, s küldje meg értünk. Én legjobb barátomat ajánlám erre, Pozsgait. Mondám, hogy
               ő becsületes ember, benne bízni lehet, mert jó hazafi, jó keresztény, és
               mindnyájunkat szeret. Mi kiváltók e férfit, s elküldtük Erdélybe, és vártunk, vártunk
               sokáig, egyik napról a másik napig; a napokból évek lettek, és nem tudtuk, miért nem
               érkezik váltságdíjunk...</p>
				<p>Az ember elfulladt a beszéd és fájdalom miatt.</p>
				<p>- És e becsületes ember - szólt Károly, mintha folytatni akarná apja beszédét -
               elfoglalá a küldők jószágait, árváikat, özvegyeiket kiverve házaikból, birtokaikat
               elvesztegette potom pénzért, és gazdáikat rabságba hagyta veszni.[4]</p>
				<p>- Úgye, Istenhez kiállt e szó, asszonyom?</p>
				<p>- És Isten keze nem rövidült még meg.</p>
				<p>- Nem zúgolódom. Mi vártunk évekig, s itt vesztünk a várakozásban, a seraskier maga
               is undok renegát, gyűlölte mindazokat, kik hitükhöz állhatatosak maradtak, s mindent
               elkövetett, hogy bennünket eltántorítson, velünk teljesítteté a legaljasabb munkákat,
               miket másutt a cigány is csak akkor vállal el, ha éhenhalni készül; de én nem
               engedtem eltántorulni társaimnak lelkét, s midőn leroskadtak sorsuk terhe alatt, én
               vígasztalám őket, s példát mutaték nekik, mint kell a balsorsban erősnek lenni.
               Egyetlenegy nem hagyta el hitét. A seraskier dühös volt, s megtudva, hogy társaim
               engem tartanak magok előtt mintegy példaképül, maga elé állíttata, s előbb hízelge,
               majd fenyegetőzött, hogy társaimat vegyem rá az áttérésre; én istenben vetém
               reményemet, s dacoltam vele. Ekkor írtóztató bosszút esküdött fejemre, és beteljesíté
               azt; megkötöztetett egy széles gerendához, s homlokomon felhasíttatva a bőrt, egy
               eleven kecskebak fejéről leszakíttatá a szarvakat, s azon forrón, véresen a
               homlokomon vágott sebbe kötteté azokat erősen rászorítva, úgy, hogy hat hét alatt
               fejemhez voltak azok nőve elválaszthatatlanul, amint látod.[5]</p>
				<p>Katalin elsápadt az iszonyat miatt. Károly tenyereibe hajtá homlokát, a kisleány
               pedig féltében elaludt apja ölében.</p>
				<p>- Ugyanekkor - folytatá a rab - egy tulok hátulsó lábairól lehúzatva a bőrt azon
               nyersen lábaimra vonatá, míg rászáradtak, úgy, hogy levágni sem lehet többé. Akkor
               ezen vadonba bocsáta el: “itt fogsz lakni, s innen ki nem jöendsz soha, mert borzadni
               fog tőled mindenki, aki meglát, s iszonyattal kerülend ki minden élő ember, s ha
               vezére voltál társaidnak, most vezesd a hozzád hasonlókat!” E szavakkal ama
               kecskenyájra mutatott, melyet amott a sziklákon legelni láttok, s mikhez íme
               hasonlatos vagyok.</p>
				<p>Katalin alig bírt magához térni a bámuló iszonyatból; azzal egy gondolat járta át
               lelkét.</p>
				<p>- Menj vissza gyermekeiddel az én jószágomra, szolgáim egy része vezetni fog, és
               magam elmegyek a seraskierhoz.</p>
				<p>- Szöknöm nem lehet, asszonyom, mert e gúnyjelről mindenki rám ismer, s a seraskier
               hatalmas, csak arra hoznék veszélyt, ki velem jót akar tenni.</p>
				<p>- De én váltságdíjat ajánlok neki, s akkor elbocsát.</p>
				<p>- Alig hiszem.</p>
				<p>- Én tudni fogom kényszeríteni, én nem félek tőle.</p>
				<p>- Óh, asszonyom, ne tégy egy lépést sem miattam, én nem óhajtom a világot látni
               többé, és a világ elborzadna, ha engem látna. Menj vissza gyermekeimmel, és légy
               anyjok nekik, én itt csendes elmerengésben élni fogok és elmúlni, s amíg élek, érted
               és őértük imádkozom.</p>
				<p>- Nem, nem - szólt a fiú -, mi elmegyünk a seraskierhez érted könyörögni.</p>
				<p>- Őhozzá könyörögni? Hát könyörög valaki egy kiszáradt fának, egy dühödt
               fenevadnak?</p>
				<p>- Jehova Istenre! - kiálta az amazon, büszkén kardjára ütve. - Kucsuk basa neje mást
               is tud, mint könyörögni!</p>
				<p>A Jehova névre felderült az ember arca. Hévvel ragadá meg a hölgy kezét.</p>
				<p>- Te keresztyén vagy?</p>
				<p>- Én is megtartám hitemet annyi kísértet között - válaszolt a nő szent ihlettel
               szemeiben.</p>
				<p>- Úgy bizom benned, hogy megőrzöd gyermekeimet; hogy engem megszabadítasz-e, az
               előttem közönyös dolog.</p>
				<p>- Amit Isten akar, az teljesülni fog.</p>
				<p>- S nem kell-e megnyugodnom, ha az van felettem határozva a magasban, hogy itt haljak
               meg e völgyben, mint hitem vértanúja? Ki tudja, hátha kiszabadulnék innen, nem
               lenne-e belőlem kegyetlen, bosszúálló ember, ki véres visszatorlást gyakorol azokon,
               akik így bántottak, nem lennék-e ellenségeim üldözője, gyilkosaimnak hóhérja, árulóim
               elvesztője?</p>
				<p>Károly szólni akart valamit, arcán átfutott a pír; tán azt akarta mondani:</p>
				<p>- Az leszek én!</p>
				<p>Katalin megszorítá Boór Ádám kezét.</p>
				<p>- Amit Isten végzett, s amiért angyalok imádkoznak, az meg fog történni. - E
               szavaknál a két térdepelő gyermekre mutatott. - Most végy búcsút gyermekeidtől, öleld
               meg őket. Négy nap múlva ismét visszatérünk, várj reánk e helyen, ha velünk jőnöd
               veszélyes.</p>
				<p>Boór Ádám még egyszer megölelé, megcsókolgatá gyermekeit, s azzal megrázva Katalin
               férfiasan nyújtott jobbját, kiszakítá magát gyermekei karjai közül, s ismét felment a
               sziklaköbre.</p>
				<p>Katalin inte kísérőinek, hogy menjenek tovább.</p>
				<p>A kalauz lemászott a fáról, magában mormogva:</p>
				<p>- No, ezeket megvette az ördög.</p>
				<p>A távozó gyermekek sokáig visszatekintgetének, Károly kalapjával köszöngetett vissza,
               Ilonka csókokat hányt pici kezeivel. A kalauz, bármennyire félt is, hogyha hátra
               talál nézni úgy marad a feje, mégsem állhatta meg, hogy egyszer hátra ne tekintsen, s
               amint megpillantá a kétszarvú embert ott a sziklacsúcson térdepelni, arcát imára
               kulcsolt kezeire hajtva, álmélkodva rántá meg társa zekéjét:</p>
				<p>- Nézd el, nézd: az ördög imádkozik!</p>
			</div>
			<div type="chapter">
				<head>III. A SERASKIER</head>
				<p>Csúnya, nagy potrohos ember volt a seraskier, hájjal volt bélelve minden porcikája,
               az ujjait ökölre nem bírta volna fogni, mert még a tenyerén is ujjnyi szalonna volt,
               tripla tokája volt, s lelógott nagy lomhán, s hasának terjedelme miatt soha nem látta
               a lábait. Mindamellett szüntelen gyalogszekéren hordatta magát nyolc-nyolc rabszolga
               által felváltva, s az a lectica is vasból volt; mert ha fából lett volna, ízre-porrá
               tört volna.</p>
				<p>Számtalan rabszolgát tartott e derék úr, ilyen gazdasági elve lévén:</p>
				<p>Minden igavonó állat között a legolcsóbb az ember; egy ökör tíz-húsz arany, egy jó ló
               ötven, száz, százötven dénár, ki micsodás? egy erős legényt pedig megvehetni két
               talléron, mikor vásárja van. Egy ló csak tíz-tizenöt esztendeig ló, de egy markos
               fickó eltart ötvenig is. Lovat, ökröt drága szénán kell teleltetni, az ember megél
               abból, ami hulladék marad a seraskier asztaláról; a barom csak nyáron dolgozik, télen
               pedig pihen; a rabszolga nyáron ekét, boronát húz, télen pedig malomban őröl, vagy
               ólombányában kopácsol. Evégett a derék ember egész gazdaságát úgy rendezte, hogy ahol
               csak lehetett, emberi kezek végeztek minden munkát, azok szántottak, takarítottak,
               csépeltek és hajtották a gázlómalmokat és vontatták a hajókat.</p>
				<p>Éppen most is gabonát csépeltet rabszolgáival a derék úriember a szérűs udvarán, két
               rabszolganő hajtja róla pávafarkakkal a legyet, kettő lábait mosogatja, a többiek
               nagy tekenőkben szemelgetik a konkolyt a tisztabúza közül, s jaj nekik, ha nem
               vigyáznak! ahány szem közte marad, annyi korbácsütést kapnak; - amidőn csausz jő
               sietve jelenteni, hogy Kucsuk basa feleségének egy előre küldött futárja köszönteti a
               kegyelmes urat, miszerint nemsokára be fog hozzá szállani egész úti kíséretével
               együtt.</p>
				<p>- No, már megint vendég! - szól mérgesen a renegát. - Hogy nem tudnak ezek az emberek
               odahaza maradni? S micsoda új szokás már ez, hogy az asszonyok utazni járjanak?
               Minden becsületes vallásos török utálattal fordulna el az ilyen becstelen
               asszonyoktól, ha még volnának becsületes vallásos törökök sokan, mint én. Veszendőben
               van a régi muzulmán erkölcs!</p>
				<p>S mindezt oly pofával mondta a jó seraskier, mintha Orkhán szultánnal jöttek volna ki
               ősei Ázsiából, pedig tíz év előtt még génuai olajkereskedő volt a jámbor.</p>
				<p>- Hanem hát csak hadd jőjjön az asszony; “Ebet a gazdájáért - mond a példabeszéd -,
               asszonyt az uráért illik megbecsülni.”</p>
				<p>Hanem azért csak odakinn maradt a szérűn, gondolva, hogyha ott fogadja el, majd csak
               hamarább tovább megy, s utasítást adott az étekfogóinak, hogy mikor azt fogja nekik
               mondani: hozzatok a legdrágább frissítőkből, s mindenféle csemegét! ne hozzanak
               egyebet, mint nádmézes vizet és mogyorót.</p>
				<p>Nemsokára megérkezék Katalin, s leszállva lováról a seraskier elé sietett, s azt
               illően üdvözölve a két gyereket hátul hagyá.</p>
				<p>- Ühm, nem rút asszony - mormogá magában a seraskier -, csakhogy egy kicsinyt
               kevélynek látszik, hanem az szép, hogy oly sűrű szemöldöke van, az ritkaság és nagyon
               szép a fehérszemélynél. No, hát hozott Isten, jó asszony, meddig maradsz itt?</p>
				<p>- Tőled függ, hogy rövidebb, vagy hosszabb légyen látogatásom - felelt Katalin
               udvariasan. - Hallván vendégszereteted hírét, s erre utazván,
               nem akartalak kikerülni.</p>
				<p>- Igen? - szólt a derék úr. (Vajon ki lehetett az a gazember, gondolá magában, aki
               elhíresztelt, hogy vendégszerető vagyok?) - Tehát hova utazol jó asszony?</p>
				<p>- Anadoliba: egy régi fogadásom következtében.</p>
				<p>- No, Allah segítsen utadban. Szakácsok, hozzátok azokat a drága csemegéket. - Tehát
               Anadoliba utazol. Akkor bizony igen sietned kell.</p>
				<p>- Sietnem kellene, az igaz, mert egy régi fogadásom szerint minden évben ki kell
               váltanom rabságából egy magyar foglyot, s izentem már a közellevő török urakhoz, de
               egyiknek sincsen, evégett magamnak kell egyet távolabb keresnem.</p>
				<p>- No, bíz ez furcsa fogadás; hanem Allah nagy és hatalmas, s vannak mindenféle
               emberei.</p>
				<p>- Igazat mondva, jó szomszéd, te e nagy út viszontagságaitól engem megmenthetnél, ha
               tán akadna birtokodban magyar fogoly.</p>
				<p>A seraskier némán kacagott, fejét elé-hátra rázva.</p>
				<p>- Magyar fogoly, magyar fogoly? Ha paripáról beszélsz, jó asszony, akkor tudom, mi az
               arab paripa, mi a lengyel, mi a burkus. Egyiknek sovány feje van, kiülő pofacsontjai,
               sima szőre, másiknak bolyhos szőre, vastag feje, széles szügye; ha perzsa toklyót,
               egyptomi argalit, magyar juhot kérdeznél tőlem, azt érteném, amarra vastag farkáról,
               másikra őzfejéről, emerre kacskaringós szarváról rá lehet ismerni, de hogy mi
               különbség legyen egy magyar rabszolga, vagy egy görög rabszolga, vagy egy georgiai
               rabszolga között? azt nem tudom; füle, orra, szeme mindegyiknek egyforma, én csak
               kicsinyekre és nagyokra szoktam őket osztani.</p>
				<p>- Elmés ember vagy, seraskier - szólt a delnő, alig türtőztetve haragját -, nem
               akarlak én terhelni azzal, hogy kedvemért rabszolgáidat osztályozd, hanem ha
               szíveskednél egyet átengedni közülük, majd az én gondom lenne azt kiválasztani a sok
               közől.</p>
				<p>A seraskier a fejét rázta.</p>
				<p>- Nem lehet, jó asszony. Egy sem eladó, bár még többet vehetnék hozzá, így is fele a
               földeimnek parlagon hever, s felvehetem, hogy a hajdúk minden héten agyonütnek belőle
               kettőt-hármat, nyakamon a tél, s az ólombányákba, ha leküldök Rebbi-el-avvel
               (december 1) kétszáz rabot, nem jön belőle több vissza Dsemadi-el-avvel (február)
               száznál, felét elpusztítja az ólomgörcs, alig jöhetek ki velök.</p>
				<p>- No de, kedves szomszéd - szólt Katalin, odaülve a seraskier mellé a hordszékre, s
               végigsimogatva bársonysima kezeivel annak elhízott pofáját. - Lásd milyen kedvet
               tehetnél nekem, megszabadítanál egy hosszú út terheitől; nem is kívánnám tőled
               ingyen, nem sokallnék egypár száz aranyat érte.</p>
				<p>A seraskier arca erre szépen elkezde fényleni, az electricus cirógatás a szép asszony
               kezeitől, vagy tán még inkább az ajánlott kétszáz arany, megvesztegetőleg kezdének
               hatni mogorva kedélyére, s miután elébb jól kinevette volna magát, mint olyan ember,
               ki jól tudja, hogy a vele született nagy szívesség miatt most nagy áldozatot követ
               el, de már nem törődik vele, ráhagyja a hölgy kérését.</p>
				<p>- Legyen no. Te gonosz nő vagy. A prófétát képes volnál mosolygásra gerjeszteni hamis
               szemeiddel. Hát nem bánom. Legyen meg, amit kívántál. Itt látsz egy csoport
               rabszolgát, választhatsz belőlük, nem bánom. Nem kívánok érte díjat sem; neked adom.
               Odaadom ingyen.</p>
				<p>Hanem azután mégis megbánta, hogy egészen ingyen engedte, s utána tevé:</p>
				<p>- De aztán énnekem küldesz Erdélyből egy vég arannyal áttört thalytot.</p>
				<p>- Szívesen, jó szomszéd.</p>
				<p>- Meg, ha akarod, tizenkét narancs- és gránátalmafát a kertedből.</p>
				<p>- A legszebbeket kapod meg.</p>
				<p>- Aztán meg, ha nem restellnéd, a férjed paripái közül elküldhetnél egyet, talán azt
               a Mizrim nevűt, meg ha ráérsz, hozhatnál számomra nehány száz hollandi
               tulipánhagymát.</p>
				<p>Kucsukné mindent megígért, s ilyenformán ráment apródonkint az ajándékba kapott
               rabszolga mintegy ezer darab aranyra.</p>
				<p>- Hát nem bánom, válassz közülük, azt hiszem van köztük magyar is egynéhány.</p>
				<p>- Kár volna ezeknek számát csonkítanom, jámbor seraskier, látom, most is mind
               munkában vannak, nem akarlak olyantól fosztani meg, akire szükséged van, majd csak
               holmi heverő rabot viszek el tőled, teszem föl, tán egy kecskepásztort, ki nélkül
               könnyen ellehetsz.</p>
				<p>- Kecskepásztort? - kérdé fülhegyezve a jámbor. - Miféle kecskepásztort, honnan,
               merről?</p>
				<p>- Az útban láttam egyet, ha jól emlékszem, a Dzerdzsina völgyben.</p>
				<p>- Ahhá! - kiálta fel, kezeivel térdeire csapva a török - te a kétszarvú embert
               gondolod - s furcsán nevetve tevé utána: - azt nem adom, jó asszony.</p>
				<p>- Nem adod? Hát ígéreted csak addig tart? Nagyon rosszul tanultad meg a török
               szokásokat, amit a muzulmán kimond, az megállja.</p>
				<p>- Én azt mondtam, hogy válassz, azok közül, akik előtted vannak, de te meg akartál
               csalni, s a kétszarvú emberre gondoltál, óh, ez nem eladó senkinek. Ha neked
               fogadásod tartja minden esztendőben kiváltani egy magyar rabot, nekem meg fogadásom
               van, ezt az egyet el nem adni semmi áron.</p>
				<p>- De hiszen, jó szomszéd, azon ajándékokért, miket tőlem kívántál, százat vehetsz a
               hadsereg megtérte után.</p>
				<p>- De egyet sem olyat, mit gondolsz: kétszarvú embert? amilyet sohase látott senki;
               nem, nem adom, kitömetem polyvával, mint az elfogott római vezért a perzsa király.[6] S itt fog állani a kertemben, a bokrok között
               csudára.</p>
				<p>- Az Istenért, ne beszélj így, seraskier - kiálta a nő, aggódó pillantást lopva a
               gyermekek felé, kik a seraskier minden szavát hallhatták. - Légy könyörülő, lásd,
               azon szegény embernek két árva gyereke van.</p>
				<p>- Két gyermeke! - kiálta közbe a muzulmán. - Tálán éppen ezek, akik itt előttem
               állnak, óh, akkor ezek is az enyimek, akié a ló, azé a csikó.</p>
				<p>Károly hirtelen visszarántá testvérét, ki már a seraskier lábaihoz akart borulni,
               apjáért könyörgendő, s ritka lélekjelenléttel válaszolt:</p>
				<p>- Csalatkozol, seraskier. Mi szabad törökök vagyunk. Kucsuk basa énekesei.</p>
				<p>- Hazudtok, hazudtok; látom reszketésteken, hogy apátokért jöttetek könyörögni. Az a
               kisleány sír! no, tagadjátok, hogy sír! No, mond, te kis fiókgalamb, hogy nem
               sírsz.</p>
				<p>- Nem sírok - felelt fogait összeszorítva Ilonka.</p>
				<p>- Én pedig hát azt mondom tinektek, hogy a kétszarvú embert még ma elfogatom,
               megnyúzatom, - ahá, ugye, hogy sírsz!</p>
				<p>- Ember, légy könyörülő, s ne kísértsd az Istent - kiálta összekulcsolt kezekkel
               Kucsukné.</p>
				<p>A hájtömeget a könyörgés még dühösebbé tette. Mérgesen emelte fel kezét.</p>
				<p>- Esküszöm a próféta szakállára! Esküszöm a paradicsomi szent tubafa árnyékára,
               melyet a leggyorsabb lovas sebes futással hétszázhetvenhét nap alatt kerül meg;
               esküszöm Aisáhnak, a próféta feleségének kötényére, melyet a hívők zászló gyanánt
               viselnek; hogyha egy birodalmat adnátok is a kétszarvú emberért, ha nekem adnál
               napot, holdat, csillagokat érte, délceg asszony, még ha saját magadat adnád is
               érte...</p>
				<p>- Seraskier! - kiáltá a delnő felpattanva, s izmos kezével egy olyan kanyarulatot
               tőn, amilyet szoktunk tenni, ha valakinek pofonvágást ígérünk.</p>
				<p>- Tehát azt esküszöm, halld meg, hogy mikor ezt az én fejemet odaadom erről az én
               nyakamról, akkor adom oda a kétszarvú embert a rabszolgaságból!</p>
				<p>- Jól van - kiálta szikrázó szemekkel a delnő, s megfenyegetve összeszorított öklével
               az embert, egyszerre elrekedt hangon mondta neki, összecsikorgatott fogakkal: - tehát
               jól vigyázz arra a te fejedre!</p>
				<p>Azzal inte kíséretének, hogy menjenek, s a két gyermeket kézen fogta.</p>
				<p>- Ohó! megállj azokkal a gyermekekkel! - kiálta utána a seraskier - azokat egy tappot
               sem viszed innen tovább. Akié a fa, azé a gyümölcs, apjok enyém, a porontyok is nekem
               születtek.</p>
				<p>A delnő visszafordult e szavakra, párduci termetének minden izma vonaglani látszék,
               szemei kerekre ki voltak nyílva, két sűrű szemöldöke vonaglott, mint két fekete
               kígyó, s megnyílt ajkain keresztül összeszorított fogainak gyöngysorai látszának meg;
               arca lángolt kimondhatatlan dühtől, és körmei, mint a saskeselyűé, görbültek
               befelé.</p>
				<p>Így nézett egy pillanatig a seraskierre; a másik pillanatban, mint kölykeit védő
               anyatigris, villámsebesen rohant az emberre s belemarkolva két izmos kezével annak
               irtóztató tokájába, megrázá azt olyan vad erővel, hogy recsegett, ropogott alatta a
               vasszék, s összeszorított torkából egy hang ki nem bírt jönni, hanem pofája elkékült,
               mint a posztó, s szemei kijöttek üregeikből.</p>
				<p>Akkor egy lökéssel hanyatt taszítá az embert, hogy csak elmállott, mint az érett
               körte, s azzal hirtelen felkapott lovára kíséretével együtt, s elvágtatott a
               seraskier udvarából.</p>
				<p>Az pedig ott fuldoklott, ökröndezett és evickélt egy darab ideig, míg emberei ismét
               felemelték, s nagysokára tudott egy szót félig kimondani:</p>
				<p>- Fog-játok el! - hörgé elfulladva. - Hozzátok nekem vissza! Lóra üljetek!</p>
				<p>Néhány pandúr lóra is kapott azonnal, de a delnő és kísérői már akkor messze
               elhaladtak, ámbár, ha közel lettek volna is, amilyen nagy volt Kucsukné szolgáinak
               kedve asszonyukért verekedni, éppen olyan kicsiny volt a seraskier szolgáié urok
               kedveért fejeiket beveretni, s estefelé hazahullongtak egyenként, mondván, hogy jó
               lovaik voltak a futóknak, nem érhették utól.</p>
				<p>A seraskiert elöntötte az epe, hogy másnap oly színben volt, mint egy megérett
               tök.</p>
				<p>Károly hazáig nem győzte csókolni védanyja kezeit, azokat az izmos, bársonysima és
               acélkemény kezeket.</p>
				<p>Boór Ádámot pedig azonnal tudósíták, hogy rejtse le magát a hegyhasadékok között, s
               ha a seraskier keresteti, elő ne hagyja csalni magát.</p>
				<p>Ez tehát nem bírva kifogni a kétszarvú embert sziklái és barlangjai közül, s nem
               tölthetve Katalinon bosszúját, panaszt tett a szultán Kiaya-Bégjénél a rajta
               elkövetett erőszakoskodás miatt, hanem ez azt tanácsolta neki, hogy jobb lesz, ha
               elhallgat az egész dologgal, mert ha a szultán megtudja, hogy ő egy asszony által meg
               hagyta magát fojtogatni, megteszi a tréfát, hogy azt az asszonyt nevezi ki helyette
               seraskiernek.</p>
				<p>Katalin pedig hazaérkezvén, rögtön parancsot adott fegyvereseinek, hogy éjjel-nappal
               az utakat őrizve, minden postát és hírnököt, ki levéllel vagy izenettel megy
               határaikon keresztül Erdélyből a seraskierhez, vagy tőle Erdély felé, fogjanak fel,
               és vigyék eléje.</p>
				<p>Hogy mi célja volt az elmés asszonynak ez intézkedéssel, azt későbben megtudandjuk,
               de most el kell őt egy időre hagynunk, hogy áttérhessünk egy kissé Erdélybe, s
               körülnézzünk, mik történnek ott azalatt.</p>
			</div>
			<div type="chapter">
				<head>IV. EGY JÓ TRÉFA</head>
				<p>Úgy hiszem, valahol, egy korábbi műben elmondtam már, milyen jó, jámbor érzelmű férfi
               volt az öreg Apafi Mihály fejedelem, s hogy nagyobb hibája nem is volt szegénynek,
               mint éppen ez az ő szerfelett való jósága és engedékenysége, s kivált, amidőn
               gondoszlató és szívvidámító szerek által magát olyan állapotba helyezé, amelyben az
               ember inkább érezni szokott, mint gondolkozni, s ami nem tartozott nála a
               rendkívüliségek közé, olyankor kérhetett tőle, kinek mi tetszett: jószágokat,
               hivatalokat és halálítéleteket. És ha a derék Bornemissza Anna, kinek éppoly jó
               szíve, mint amilyen éles elméje volt, védangyalul nem lett volna rendelve a
               gondviselés által a jó fejedelem úr mellé, talán nagyon sok bajt is szerzett volna
               mind magának, mind az országnak e gyöngesége által.</p>
				<p>Így is sokszor megejtették a főurak, mikor külön kaphatták nejétől, s ha egy vagy más
               elhítta őt magához ebédre, lakomára, már akkor bizonyos volt, hogy annak a barátságos
               vígalomnak Apafi adja meg az árát.</p>
				<p>Így történt egy időben hogy Kapornaki Demeter uram, kinek szép
               nagy erdősége volt a gyergyói havasokban, meghívá magához a környékbeli nemességet és
               székely urakat, nemkülönben azoknak közbenjárása által a fejedelmet is
               hajtóvadászatra, mely annál gyanúsabb tüneménynek látszott, minthogy Kapornaki uram
               annyira ismeretes volt zsugoriságáról, hogy még saját szájától is restellte az ételt,
               s megzálogolta a parasztot, aki az erdejében felszedte a vackort, s most egyszerre
               csak elkezdett lakomákat adni s vendégeket csődíteni. Aminthogy a fejedelemasszony,
               valami rosszat sejtve, le is készült verni az odamenetelről Apafit, úgyhogy az,
               amikor elment, nem merte megmondani, hova megy, hanem azt állította, hogy
               Marosvásárhelyre megy dolgában; pedig hát a hajtóvadászatra ment Gyergyószékbe.</p>
				<p>Ott sok szép nemes uraság volt összegyülekezve, kik mind hízelkedve fogták körül a jó
               öregurat, s ezerféle apró előzékenységgel viseltettek iránta, mint amivel legjobban
               meg lehetett ragadni figyelmét.</p>
				<p>Különösen három nemes úr forgolódott leginkább a fejedelem körül. Akármerre ment,
               mindenütt gondosan sarkában voltak, kérdezősködtek neje, gyermeke felől,
               magasztalták, akiket szeretett, rágalmazták, akikre haragudott.</p>
				<p>E három úr volt: Kapornaki Demeter, a házigazda,
               Kozár Péter és Pozsgai Ferenc, kik úgy
               elfoglalták a fejedelmet, hogy másnak alig jutott belőle.</p>
				<p>Minden vadra, melyet ők magok ellőttek, ráfogták, hogy a fejedelem lőtte, úgy hogy
               dél felé a fejedelem maga is nevetve kezdé tapasztalni, miszerint dacára annak, hogy
               ötszörnél többször ki nem sütötte az idő alatt fegyverét, mégis négy farkast, három
               vadkant és egy bölénybikát ejtett el.</p>
				<p>Az ebéd férfias falatozásból állott, csak az estebéd volt a főtanyahelyre rendezve;
               de a szíves házigazdának gondja volt rá, hogy addig is, a fejedelem ahol megéhezik
               vagy megszomjúhozik, kéz alatt találjon mindent, s midőn végre a kifáradás után
               nekitelepedtek az ízletes vacsorának, Apafinak oly jóízűen esett étel és ital, hogy
               vége felé valahány hajtó, taksás és szekeres jelen volt, azokat mind megtette
               nemesembereknek!</p>
				<p>Ez kedvező időpontnak látszék a három úrra nézve, kik anélkül, hogy összebeszéltek
               volna, kölcsönösen kitalálták egymás szándékát, s segédkezeket nyújtának egymásnak
               annak kivitelére. Legelsőbb is tehát különvonák a fejedelmet, eltávolítva mellőle a
               többi alkalmatlan embereket, s akkor elővoná mindegyik dolmánya zsebéből az addig
               rejtve tartogatott folyamodólevelet, s eléterjeszté alázatosan mosolygó arccal a
               fejedelemnek.</p>
				<p>Egyik úr sem tudta, hogy mit kér a másik a maga levelében, s mindegyik a magáét
               iparkodott megkedveltetni.</p>
				<p>- Egy kis folyamodás ez, nagyságos uram, holmi megürült birtokért, aminek nincsen
               gazdája - mondta Kapornaki édeskés hangon.</p>
				<p>- Az enyim egy kis kérelem, ígért és meg nem kapott jutalomért nagyapám fáradságai
               végett; - ajánlá a magáét Kozár Péter.</p>
				<p>- Az enyim pedig csak egy kis megerősítés és helybenhagyásérti esedezés oly jószágra
               nézve, aminek már régóta igazságos birtokában vagyok: így beszéle Pozsgai Ferenc.</p>
				<p>A fejedelem nagy zavarban volt, és nevetett.</p>
				<p>- De édes fiaim, nem olvashatok én most, mert sötét van már, s fáklya világánál nem
               látom az írást.</p>
				<p>- Nem is szükséges az - állítá Kapornaki -, hisz méltóztatik bennünket ismerni, hisz
               nem kérünk mi semmi olyast, amiből nagyságodnak kára származhatnék.</p>
				<p>- Mint szinte az országnak sem - toldá utána Kozár.</p>
				<p>- Valamint honfitársaink közül senkinek sem - egészíté ki Pozsgai.</p>
				<p>- De hát mit csináljak vele? édes barátaim - szabódék a fejedelem, látva, hogy nagyon
               fogják - hisz ha akarnám, sem írhatnám alá, mert tintám sincs.</p>
				<p>- Óh, rögtön szolgálok vele - kiálta Kapornaki készséggel, s félrefutott az erdőbe,
               keresett egy bodzafát, annak az érett bogyóit belefacsarta egy pohárba, s készen volt
               a tinta.</p>
				<p>- Igen, de írónád is kellene.</p>
				<p>Nosza, azért meg Kozár uram lódult neki, levágva egy gólyaszalonkának az orrát, s
               faragott belőle kalamust.</p>
				<p>- De asztalom sincs, a földön csak tudunk enni, de írni nem tudok asztal nélkül.
               Hagyjuk ezt holnapra.</p>
				<p>- Óh, kérem alássan, leszek én asztal - szólt Pozsgai készséggel, négykézlábra állva
               a fejedelem előtt, hogy hátát használhassa asztal gyanánt, azon írni alá a
               folyamodásokat.</p>
				<p>A fejedelem előbb kikacagta magát a mulatságos ötleteken, s azután nolens-volens
               elvette a kezébe tuszkolt íróeszközt.</p>
				<p>- Ha már annyira siettetik kegyelmetek, hát Isten neki.</p>
				<p>S azzal szépen-nemszépen aláírta a három fel sem nyitott folyamodványt,
               szalonkaorrból faragott kalamussal, bodzabogyóból facsart tintával, Pozsgai uramnak a
               hátán.</p>
				<p>A három úr nagy örvendve dugá zsebre a folyamodványokat míg Apafi még azután sem
               győzte eléggé nevetni azt a sajátságos tréfát, amit végbemenni látott.</p>
				<p>Hát még ha el is olvasta volna azt a három folyamodványt, melyet látatlanban aláírt,
               akkor kacagott volna még csak méltó okkal.</p>
				<p>Mind a három úriember egy és ugyanazon
               dolgot kérte Apafitól; mindhárman illyefalvi
                  Boór Ádám megürült birtokát kérték fel, különböző jogcímeknél fogva: egyik
               sem tudósította a másikat arról, hogy mit kér, s mind a három egyszerre intézvén
               Apafihoz kérelmét, a fejedelem ugyanazon dolgot ugyanazon órában és helyen mind a
               háromnak megadta.</p>
				<p>Mármost hogy fogja az a három derék ember egymást abból a jószágból nyakra-főre
               kihajigálni?</p>
			</div>
			<div type="chapter">
				<head>V. INTRA DOMINIUM ÉS EXTRA DOMINIUM</head>
				<p>A Szamos völgyének egyik szép kies lapályán feküdt illyefalvi
               Boór Ádám birtoka, jól rendezett szántóföldei széles szalagokban csíkozták keresztül
               a tájat, világoszöldet mutatva, hol a friss vetés állt, halványsárgát az ugarok
               helyén és sötétbarnát az őszi szántáson. Áldott jó termőföld!</p>
				<p>Kastélya egy domboldalban épült, fölséges kilátással a Szamosra. Két hegy lejtőjében,
               melyek közül az északnak fekvő rengeteg erdővel büszkélkedik, a keleti vidám
               szőlőkkel s gazdag gyümölcsössel van beültetve.</p>
				<p>Az épület mögött nagy gonddal ültetett fiatal vörösfenyőerdő díszlik, melynek
               sötétjéből oly regényesen tűnik ki a piros tetejű fehér ház két sor ablakával.</p>
				<p>De - nem rossz ízlésük volt a derék uraknak! - e kis birtokocska testvérek között is
               megér egy hajtóvadászatot.</p>
				<p>Amint a három úr a donatiót markában érezte, sietett mindegyik azt érvényessé tenni.
               Ismétlem, hogy egyik sem tudott a másik szerencséjéről semmit.</p>
				<p>Legjobban sietett a jó Pozsgai Ferenc; ő már jó eleve kitudván az árvákat apjuk
               meghatalmazásának gonoszul értelmezett tartalma következtében, elébb mint gondnok,
               majd mint meghatalmazott, bitorlá a jószágot, végre az adománylevél által, mint annak
               új birtokosa, egészen otthon tevé magát abban, amije volt Boór Ádámnak, az mind jó
               volt neki, szállása éppen neki való, mentéi, mintha csak rászabták volna, sőt még
               csak a hálószobában levő képek helyett sem kellett újakat raknia, mert hisz Boór Ádám
               apja neki is olyan volt, mintha saját édesapja lett volna, oly szeretettel
               viseltetett hozzá, mint saját gyermekéhez.</p>
				<p>Ő tehát egészen megnyugvék szépséges szerzeményében, amidőn pár nap múlva több
               rendbeli hintók jártatnak be udvarába, csaknem egy és ugyanazon percben, s a
               kitekintő úr nemzetes Kapornaki és Kozár uraimékat látja azokból leszállni, kit-kit a
               maga nótáriusaival, írnokaival, hajdúival és diákjaival egyben.</p>
				<p>- Hozta Isten! hozta Isten! - szól egyik is, másik is, egymással kezet szorítva,
               mindenik azt vélte, hogy a másik látogatni jött hozzá, s ő lesz az úr a háznál.
               Pozsgait számba se vették, ő róla azt hívék, hogy csak ideig-óráig való sáfár, akin
               majd túl fognak adni.</p>
				<p>Bemennek szépen egymást kínálgatva a tornácba, onnan végigjárják az egész épületet;
               “e bizony szép ház, - mondogatják egymásnak - itt ugyan ellakhatik az ember, van
               konyha, pince, kamara elég jó, a kilátás is fölséges, minden jó kéz alatt lehet, a
               kútra sem kell messze járni”; ezzel visszatérnek a terembe, ahol már össze volt
               gyülekezve mind a kettőjök részéről az elhozott legale testimonium, egyikkel volt
               Kelemen diák, másikkal Salamon diák, s
               míg Kelemen diák a tollát faragta, Salamon diák a kalamárisával küszködött, úgy
               belevervén abba a dugót, hogy a fogával sem bírta kihúzni.</p>
				<p>- Nos, édes rokonaim - mondta kezeit dörzsölve Kozár uram -, tehát fogunk a hivatalos
               munkához.</p>
				<p>- Jó lesz bíz az, fogjunk hozzá - hagyá helybe Kapornaki uram. - Vegye kend, Kelemen
               diák, azt a levelet és olvassa fel.</p>
				<p>- Kérem alássan - szólt közbe Kozár. - Salamon diáknál van az írás.</p>
				<p>- De a donationalis levél Kelemen diáknál van.</p>
				<p>- Engedelmet kérek, én magam adtam neki a kezébe.</p>
				<p>- Mit adott kegyelmed a kezébe?</p>
				<p>- A donationalis levelemet.</p>
				<p>- Az én donationalis levelemet?</p>
				<p>- Dehogy! Az én donationalis levelemet!</p>
				<p>- Mit? hogyan? ki által? mi felől?</p>
				<p>- Erről a jószágról.</p>
				<p>- Kinek a donationalis levelét?</p>
				<p>- A fejedelem őnagyságáét, amit a gyergyói vadászaton írt.</p>
				<p>- Mit? Amit az én bodzabogyómból készült tintámmal írt alá?</p>
				<p>- És az én szalonkaorrú kalamusommal?</p>
				<p>Pozsgai hallgatott, pedig az ő háta is ott fungált, mint íróasztal.</p>
				<p>- De az nem lehet.</p>
				<p>- Az enyim lehet, a kegyelmedé nem lehet. Ehel a dátum, ehel az aláírás, a fejedelem
               kétségbevonhatatlan kezevonásával, még a tintapecsét is itt van, ahogy elcseppentette
               a tollból.</p>
				<p>- Uram Kozár uram, kegyelmed visszaélt az én vendégszeretetemmel, kegyelmed megitta a
               boromat, s elcsalta a jószágomat, ez stellionanus!</p>
				<p>- Ebnek kellett a kend bora. Kend a hamis ember, mert ha nem kényszeríti a
               fejedelmet, hogy olvasatlanul írja alá a folyamodását, hát akkor soha alá nem írta
               volna.</p>
				<p>- De már egyszer aláírta, s én ragaszkodom a jussomhoz, én birtokon
                  belül vagyok, s meglátom, hogy ki tesz ki belőle.</p>
				<p>- Meglátja? No kiteszem hát én - szólt felgyűrve dolmánya ujjait Kozár uram. -
               Tetszik-e választani Kapornaki uramnak, hogy az ajtón menjen-e ki, vagy az
               ablakon?</p>
				<p>Kapornaki uram megijedt Kozár tenyereitől, s Kelemen diák háta mögé kezde
               hátrálni.</p>
				<p>- Ah ez violentia, én protestálok, resistálok, opponálok - s eközben Kelemen diákot,
               mint eleven védfalat forgatá dühös antagonistája ellen, mindaddig, míg a szorongatott
               diák úgy nem segített magán, hogy elbútt az asztal alá, mire a demontírozott
               Kapornakinak nem maradt más menekülése, mint hanyatt-homlok kiugrani az ablakon,
               prédára hagyva nyusztos kalpagját és diákját a győztesnek, ki az ablakból sok szép
               válogatott titulust kiálta megugratott ellenfele után, s csak apródonkint téregetett
               vissza a terembe, oda-odafutva az ablakhoz, mikor valami jutott eszébe, s
               utánakiáltva azt ellenfelének.</p>
				<p>Pozsgai ezalatt szép csendesen beszólítá a terembe csatlósait, béreseit s más afféle
               fegyver- és fütykösfogható alattvalóit, s csak várta szép csendesen, hogy a két úr
               elvégezze a dolgát egymás között.</p>
				<p>Végre Kapornaki nagy furiával eltávozott az udvarról, iszonyúan fenyegetőzve; akkor
               aztán Kozár is kifújta magát, megtért a szobába, s az egybegyűlt lakossághoz
               fordulván mondta:</p>
				<p>- Íme látják kegyelmetek, miszerint én intra dominum vagyok,
               és pedig qui prior tempore, potior jure, ámbátor mindkettőnk donationalis levele egy
               napról kelt, de miután aki elébb jön, az őröl, azé a birtok,
               aki elébb kihirdetteti: tehátlan hallgassanak kegyelmetek, s olvassa Salamon
               diák.</p>
				<p>Salamon diák szép legény volt, kivált most, hogy a száját mind betintázta a
               kalamárissal, amint tehát fogná a hétrét hajtogatott írást, s kiterjesztené nagy
               teketóriával, hogy majd elolvassa, íme neki kerül Pozsgai egy hosszú mogyorófa
               pálcával, s úgy üti ki kezéből a papirost, hogy az felperdül a padlás tetejére.</p>
				<p>- Micsoda dolog ez Pozsgai uram? - kiált elförmedve Kozár.</p>
				<p>- Hát acsoda hogy majd elébb imezt a donatiót olvassuk fel; - s azzal ő is elővont
               a dolmánya zsebéből egy olyan szép papirost, s felemelvén ráüte öklével. - Ezt írta a
               fejedelem az én hátamon a gyergyói vadászaton.</p>
				<p>- Hű! - kiálta hajához kapva Kozár uram; - aki erre is, aki amarra is! még aki
               gondolta is! Ez rablás, ez zsiványság, ez alávalóság! Szedje fel kend azt az írást,
               Salamon diák, szaporán, s olvassa sebesen, ti pedig többiek lármázzatok, hogy amannak
               olvasásából senki ne értsen semmit.</p>
				<p>De Salamon diák, nyavalyás, amint lehajolna, hogy majd felvegye az írást, oly
               argumentumot kapott a posteriori Pozsgai uram sarkantyús csizmasarkától, hogy
               orrán-száján esett a túlsó szegletbe, s ez jel volt a többi fustélyos embereknek az
               általános nekirohanásra, kik is elkezdték legottan Kozár uram hajdúit irgalmatlanul
               püfölni.</p>
				<p>- Ne hagyjátok magatokat! - kiálta a derék úr, felemelve az írást; - kezünkben az
               igazság, kezünkben az adománylevél! - s ő maga is felkapván egy széket, dühösen
               opponált, míglen észrevevé, hogy ha ő tíz embernek fejenkint egy-egy ütleget ád, s
               tíztől szinte egy-egy ütleget kap, dacára a kiadások és bevételek egyenlő voltának,
               mégiscsak ő kap többet, s ennélfogva jónak találta az ajtóig visszahúzódni, ott
               azonban ismét visszafordult, s míg egy rész ki akarta zárni, ő nekiveté vállát az
               ajtónak, s lábát az ajtó és a küszöb közé tevé, amiből megint az lett, hogy
               odacsukták a sarkát, s mikor aztán már örömest ment volna, nem bírt szabadulni, mert
               egyik lába oda volt szorulva, s utóbb is csak azáltal bírt megmenekülni, hogy kihúzta
               a lábát a csizmából, s ott hagyta a fél saruját győzelmi trophaeum gyanánt, - fél
               csizmával a lábán és ökölnyi daganatokkal a fején vonulván vissza a csatatérről.</p>
				<p>Pozsgai uram pedig birtokon belül maradván, a két extra
                  dominium helyezett követelőnek cserbenhagyott kalpagját és saruját
               felszegezteté egy hosszú póznára, s úgy tüzeté ki a kastély tetejébe ország-világ
               csodájára.</p>
				<p>De nem soká viselheté békességgel Boór Ádám mentéit és jószágait, mert másnap korán
               reggel, midőn még ágyában heverne, nagy, ormótlan ordításra ébred, s amint egy
               papucsban fut az ablakhoz, hát már az egész udvarát ellepve látja baromsokaságú
               vasvillás és dorongos emberektől, kik között a legelébb, megszalasztott
               Kapornaki Demeter hadonázott parancsolva, s meglátván a maga
               nyusztkalpagját a ház ormán, - akárki tette mellé azt a csizmát, - parancsolá, hogy
               azt hajigálják le onnan, s tördeljék be a kapukat.</p>
				<p>Nosza elkezde irtóztató kopogás támadni erre, kövek, botok láncos golyóbisok kezdtek
               repülni a háztetőre, mint egy pokolbeli jégeső, melyhez a mennydörgést a
               fejszecsapások adták, mik a vasajtót kezdték döngetni kegyetlenül.</p>
				<p>- Micsoda csúnya lárma ez? - kiálta kidugva fejét az ablakon Pozsgai - törökök
               kendtek, vagy kutyafejű tatárok, hogy így rárohannak a tisztességes ember lakára?</p>
				<p>Kapornaki felnéze a szóra, s nem tudván, mi okból ellenkezik vele Pozsgai, bosszúsan
               rámordult:</p>
				<p>- Hát kendet ki bántja, Pozsgai uram, hogy úgy torzsalkodik, mint akit égetni
               visznek? Mink nem jöttünk kelmedért, hanem csak azt a sehonnai Kozár Ferkót akarjuk
               innen brachialiter kivetni.</p>
				<p>Még ő csak Kozárról tudott valamit.</p>
				<p>- No hát akkor sohase fárasszák kelmetek magukat, mert azt már kidobtam én még
               tegnap.</p>
				<p>- Ha kidobta azt jól tette; mármost hát eresszen be minket.</p>
				<p>- Soha bizony.</p>
				<p>- De igen bizony. Mert ha az itt nincs, akkor én vagyok itt az úr.</p>
				<p>- Hogyhogy, ha szabad tudnom?</p>
				<p>- Úgy, hogy itt az adománylevél a kezemben - szólt Kapornaki, s felállva egy szekér
               bakjára felmutatá a kiterjesztett írást.</p>
				<p>- Jaj, - az nem jó adománylevél - kötekedék Pozsgai az ablakból vitatkozva. - Innen
               is látom, hogy az nem a fejedelem írása.</p>
				<p>- Hamis a lelked, nézd meg, ha szemed van - kiálta nemes dühvel Kapornaki, s
               felszúrva egy hegyes hosszúnyelű papmacskaszedőre az írást, feltolta azt Pozsgai orra
               elé.</p>
				<p>- Hadd lám hát! - szóla ez, s amint oly közel jutott az íráshoz, hogy azt elérheté,
               lekapta a kertészolló hegyéről, s mielőtt Kapornakinak ideje lett volna
               protestálhatni, kétfelé hasítá azt, azután meg négyfelé, és azután nyolcfelé, és
               végre ezer meg ezerfelé.</p>
				<p>- Jaj! te semmirekellő, mit cselekszel? - ordította magánkívül Kapornaki - óh égetni
               való gazember, ne tépd össze az írásom! Fogjátok meg, dobjátok le onnan! - s midőn
               végre Pozsgai a marokra tépett papíros pilléket, mint valami hulló hópelyheket a
               szeme közé szórta, kétségbeesetten rohant a póznával a háznak, s beverte annak minden
               ablakát.</p>
				<p>Amint ekként gazdagítaná az üvegeseket, hát az udvar kerítésén kívül megint nagy zaj
               támad: Kozár uram érkezett vissza harmincadmagával. - Mind
               híres-nevezetes lúfő székelyek, kik jártak a kuruc háborúban is, s még a tatárt is
               kifosztották, ha kezökbe került.</p>
				<p>Most aztán elöl tűz, hátul víz!</p>
				<p>Kapornaki emberei bent az udvarban, Pozsgaié a kastélyban, Kozáré pedig a kerítésen
               kívül, egyik a másikat megszállva és ostromolva.</p>
				<p>Pozsgai emberei voltak legkevesebben, de mind jól fizetett szolgák, s helyzetük
               előnyeinél fogva a legkevésbé bánthatók; Kapornakié tette a legnagyobb számot, de
               többnyire jobbágyságból állott, kiket robotnak hajtottak verekedni, s az a fatális
               helyzetük volt, hogy Kozár emberei, kik mind példás verekedők voltak, elállván az
               udvar kijárásait, minden kőhajtás, akár kívül, akár belülről jött, emberére talált
               köztük.</p>
				<p>Amazok a kerítésen kívül szörnyen fenyegetődztek, hogy ahányan vannak, mind
               parasztvért isznak ma! s Kapornaki kezdé észrevenni, hogy emberei nagyon szeretnék,
               ha a kör nem volna gömbölyű, hogy számukra volna egy szeglet benne, ahova
               elbújhassanak. Meggondolá tehát a dolog kimenetelét; úgyis már a jogcím, az
               adománylevél túrós lebbencsnek volt tépve, fogá tehát magát, s odasompolyodék az
               egyik kapuhoz, megszólítván nagy alázatos hangon nemzetes Kozár uramat.</p>
				<p>- Hallja kegyelmed! Láthatja kegyelmed, hogy és intra dominium
               vagyok, s ha akarnám, ahány emberem van, úgy összeapríthatnám a kegyelmed maroknyi
               népét, hogy gulyáshús sem válna belőle, de minthogy én az ortályoskodást utálom, s
               jobb szeretem a sovány békességet a kövér háborúnál, úgyis nem én levén a kelmed
               ellensége, s nem kelmed az enyim, hanem az a rabló amott, ki a kastélyban bent
               dúskálódik; tehát ha kegyelmed akarja, lépjünk amicára, s egyezzünk meg akképp,
               hogyha kelmed átengedi nekem ebből a jószágból a monostori részt, szabad faizással és
               makkoltással a közös erdőről, én lemondok az egész jussomról, amit a jószághoz
               tartok, s akkor ahelyett, hogy egymást rongálnók, egyesült erővel kidobjuk ezt a
               harmadik embert la.</p>
				<p>Kozárnak tetszett az egyezség, parolát adott rá, melyre is Kapornaki megnyittatván az
               udvar kapuit, be engedé jőni az érdemes repositiót.</p>
				<p>- Hallod-e te ez és amaz! (itt következett egy csomó megtisztelés) - hangzék Kozár
               uram szava -: felszólítunk ezennel tégedet hivatalosan, törvényesen és hitelesen,
               hogy előttünk e kastély ajtait megnyitván, bennünket bebocsáss, különben...</p>
				<p>- Mi lesz különben? - gúnyolódék Pozsgai az ablakból.</p>
				<p>- Különben az ablakon megyünk be.</p>
				<p>- Az bajos lesz, mert az alsókon vasrács van, ide pedig munka lesz felmászni.</p>
				<p>- Ne félj tőle! - kiálta egy lúfő, s menten előcepelt egy nagy hágcsót valahonnan, s
               azt egyenesen azon ablaknak támasztá, melyből Pozsgai perorált.</p>
				<p>Ez is kezdvén észrevenni, hogy már ennek a fele se tréfa, befutott az ágyasházba, s
               lekapva a falról hosszú karabélyát, odaállt vele az ablakba, s azt az emberekre fogva
               fenyegető állásba tevé magát.</p>
				<p>- Aki egy lépést tesz fölfelé, halál fia!</p>
				<p>A puska látására az emberek tágítani kezdtek, akik távol álltak a hágcsótól, csak
               kiabáltak: “Ne hagyd magad, fel kell menni azon létrán!” De akik közel álltak,
               nemigen fogadták meg az utasítást.</p>
				<p>- Ezennel kitakarodjék mindenki e telekről! - zengett Pozsgai beszéde, ki vérszemet
               kezde kapni, midőn megsejté, hogy félnek tőle; - különben közibéjük lövök! - S erre a
               szóra csakugyan elkezdtek oldalogni az emberek, kivált a jámbor taksásoknak már
               szinte fele kitakarodott az udvarból, amidőn egy lúfő meghúzva magát a kútágas mellé,
               ahol gondolá, hogy meg nem lőhetik, találomra nekihajíta egy ökölnyi követ Pozsgai
               uramnak, s az ominózus békasó úgy találá képen a jó urat, hogy az éppen a dikciója
               elején a nyelvébe harapott.</p>
				<p>Pozsgai első mérgében, erre maga sem tudta, mit csinál, vaktában fogta a puskát,
               célozott, ahol legtöbb embert látott, s közibe durranta a sokaságnak.</p>
				<p>Ez szolgált vesztire! A puska négy golyóra volt töltve, egy azok közül keresztülment
               valamelyik taksás pofáján, a másik a szeredáson keresztül egy nemesúr oldalbordáját
               törte be, a harmadik, negyedik ki tudja, mi kárt tett? Egyszóval iszonyú pusztítást
               mívelt.</p>
				<p>A támadt ordítás, üvöltés és segélykiáltásra, akik már künn voltak, azok is
               visszatértek, az emberek vért látva, egyszerre részegek lettek a vértől, azonnal
               záporként kezde omlani a kő az ablakokra, a legmerészebbek a lábtónak rohantak, a
               többi dühös nép a házfalaknak tódult bőszült ordítozással; az ember azt gondolta
               volna, hogy mindjárt elviszik a helyéről azt a házat, úgy nekiestek. Egyik csákánnyal
               bontotta a falat, másik vasrudakkal feszegette az ablakrácsozatot, kettő-három
               tőkehasogató sulyokkal csapkodta a vasajtót, úgy hogy az meghajlott a közepén; “üsd,
               vágd, verd agyon!” hangzék mindenfelől, Kozár és Kapornaki uraimék pipacsvörös képpel
               rendezék az ostromot: “Fel kell a háztetőre mászni! Be kell ugrani azon az ablakon!
               Ki kell dönteni a fundamentomot!” s más efféle könnyen kivihető utasításokkal buzdítá
               az ostromlókat.</p>
				<p>Pozsgai uram ekkor látta, mily eszetlen dolgot cselekedék, amidőn az ostromlók közé
               lőtt; futott alá s fel a szobában, kikapkodva mindenfelé, s minden ajtónál szintén
               lótó-futó cselédjével csapódva össze, kik megrémülve a támadástól, odahagytak ajtót,
               ablakot, s nem hallgattak Pozsgaira akár kért, akár parancsolt.</p>
				<p>Künn a zaj egyre növekedett, Pozsgai bújt majd ide, majd oda, sehol sem volt
               maradása: ágy alatt? megtalálják; fülkében? rátörnek; kéményben? aláfüstölnek;
               hordóban? szekrényben? hombárban? megfullad; jeges veremben? megfagy; hová legyen?
               mit csináljon? A veszély percről percre nőtt, az ostromlók már bedugták fejeiket az
               ablakon, s úgy ordítottak be, az első emeleten már elfoglalták a szobát, s a
               lépcsőajtókat feszegették. Amint ekként futna padlástól pincéig nyavalyás, véres
               verítéket izzadva homlokán, már a halál szeplői verték ki arcát, midőn egyszerre
               észre kezdé venni, hogy az egész házban egyes-egyedül van, cselédjei nincsenek
               sehol.</p>
				<p>- Hol vagytok? - kiált siránk hangon. - Hová bújtatok el? Miért nem szóltok nekem?
               Vigyetek engemet is oda! Engedjetek odamennem, oh rejtsetek el engemet is!</p>
				<p>Künn az ajtó már recsegett. Pozsgai őrültként nyargalt körül az udvaron, midőn
               egyszerre egy akol mellett észreveszi a felnyitott rácsot, mely azon csatorna
               nyílását szokta fedezni, mi a kastélyudvarról egész le a Szamosig vezetett. Cselédjei
               azon keresztül szöktek meg, mint a patkányok.</p>
				<p>Pozsgai egy percig tétovázott, ha elfogadja-e ez undok menekvési utat, vagy inkább
               agyonveresse magát; de azon pillanatban nagy ropogással dült be a vasajtó küszöböstül
               együtt, s neki még csak annyi ideje maradt, hogy a szűk csatornába lebújjék, melyen
               át négykézláb mászva kellett haladnia több mint hatszáz lépésnyire.</p>
				<p>A betört ajtón aztán omlott be a sokaság a kastélyba.</p>
				<p>- Hol vagytok? gyertek elő! - kiabáltak nagy bolondul, s betördelve minden ajtót,
               összezúztak széket, asztalt, ágyat és almáriomot, elleneiket keresve, s hogy sem
               székben, sem ágyban és almáriomban nem találták őket, összetörték a tükröket,
               edényeket, mintha képesnek hitték volna Pozsgait, hogy féltében akármilyen szűknyakú
               korsóba bebúvik.</p>
				<p>Kozár uram váltig iparkodott őket kapacitálni, hogy ne törjenek semmit össze, mert az
               már most mind az övé, s csak neki tesznek vele kárt; nem lehetett azokat megállítani;
               csak annyira, hogy nagy nehezen rá tudta őket venni, hogy fel ne gyújtsák a házat,
               benne ugyan nem hagytak neki egy ép asztallábat, s még azután is feszegették az
               ablakvasakat, amikor már vígan járhattak az ajtón.</p>
				<p>Végre felfedezte valaki a titkos alvilági utat, melyen keresztül ellenfeleik
               megszöktek, mire lerohant az egész sokaság a Szamosra, s meglátva, hogy Pozsgai és
               emberei már akkor egy dereglyére kapva a Szamos mentében hajóztak lefelé ott azokkal
               sokáig tréfáltak, köveket és mindenféle szép szót küldözve utánuk.</p>
				<p>Kozár és Kapornaki uraiméknak azalatt volt annyi eszök, hogy bezárták az udvar
               kapuit, s mikor visszafelé kezde jőni a garázda nép, a kerítésen keresztül értekeztek
               vele, csak a józanabb részét véve fel a kastélyba, a többinek pedig az udvaron kívül
               süttetve egy ökröt s leküldve néhány akó bort, melynek is azok rögtön vérét
               vették.</p>
				<p>És így meglevén szépen, a két úrnak nem volt immár nagyobb gondja, mint a még
               helyreállítható székeket, asztalokat összetákoltatni, az ablakokat befoldatni
               üveggel, s a levert vakolatot újra kisimíttatni, s ajtófelet és ablakrámát
               beállíttatni a maga helyére.</p>
				<p>Ameddig ez meglett, addig is nyitva állott az erélyes csoport számára a pince és
               éléskamra, s közhasználatra bocsátva Boór Ádámnak több ezer akóra menő legjobb
               óborai; mikor pedig minden nagyjából helyre volt állítva, akkor elhozatták az örvendő
               urak saját házaikból legjobb boraikat, szekérszámra a fácányt, szarvast s minden
               drága vadat, megrendeltek sok mindenféle marcipánt és piskótát kolozsvári
               boltosoknál, s beinvitálták a környékbeli nemességet beiktatási vendégségre; kik is a
               határozott napra mindnyájan begyülekezének, hadnagyok és királybírák, s meguralván a
               két derék donatariust, kezökbe adák a hantot, közben
               egy kis vita is támada Kozár és Kapornaki uraimék között, ez utóbbi nem akarván
               semmit tudni az elsőbbnek faizási és makkoltatási jogáról; hanem a jelenlevők
               közbenjárulására abban aztán megegyeztek, hogy Kapornaki uram minden tíz emse után
               két malacot s jogelismerés tekintetéből faizásért egy kurta forintot adjon Kozár
               uramnak.</p>
				<p>Ezzel asztalhoz ültek mindnyájan, s jól ki levén éhezve a határjárás és a sok disputa
               miatt, vígan ellakozának, iván a háziurak és minden jelenlevők egészségeért, később
               pedig a jelen nem levőkért is. Az ebéd vége szinte vacsorává fajult már, amidőn
               valami késői hintó gördül be az udvarra, s hallatszik, hogy valakit a csatlósok
               odakinn nagyon uralnak; “ugyan ki jön ilyen későn? - mondogatják: - maradt még
               számára sült és cukros lepény” amidőn felnyílván az ajtó, belép rajta egy egészen
               hívatlan vendég, Naláczi István uram.</p>
				<p>Kozár Ferenc egyszerre ugrott a helyéről elfogadnia a derék urat, s kínálta üléssel,
               borral és ebéddel.</p>
				<p>- Köszönöm kegyelmed jóvoltát - válaszolt éppen nem mosolygó képpel Naláczi -, nem
               azért jöttem, hogy kegyelmednél ebédeljek, különben is túl vagyok már rajta, hanem
               egy barátságos tudósítást hoztam kegyelmetek számára Teleki Mihály uram
               őkegyelmességétől, a fejedelem őnagysága első tanácsosától.</p>
				<p>Kozár uram nagy orrfintorító képet csinált erre a szóra, mint aki előre érzi az
               illatot, de Kapornaki uram jó fejjel levén, s azt gondolva, hogy a fejedelem tán azt
               izente: hogy az övé legyen az egész jószág, amint fülheggyel meghallotta Naláczi
               szavait, az egész társaság előtt felkiálta:</p>
				<p>- Halljuk, halljuk azt az izenetet! Tessék felénk fordulni, méltóságos uram.</p>
				<p>Naláczi vállat vonított.</p>
				<p>- Ha kegyelmed is úgy kívánja, én nem bánom. Tehát értésére esvén Teleki Mihály uram
               őméltóságának, miszerint kegyelmetek egyszerre hárman impetráltak egy és ugyanazon
               dolgot a fejedelem úr őnagyságától, s azt a szégyent tették, hogy setétben,
               olvasatlanul, mulatságos szórakozás közben mind a három folyamodást aláíratták, s
               ennek következtében most egymást kölcsönösen kiszórva az országot
               erőszakoskodásaikkal háborítják; ámbátor mind a hárman megérdemelnék, hogy az
               adományozást elveszítsék, s magok törvénybe hívassanak, mindazáltal a főtanácsúr nem
               akarja mindnyájokat egyenlőn sújtani, s egyiket csakugyan kénytelen levén a jószágban
               megerősíteni.</p>
				<p>A két úr fellélegzett. Melyik lesz a kettő közül? Mindegyik arra gondolt, hogy mint
               perelje akkor vissza a másiknak átengedett részt.</p>
				<p>... - Tehát azt határozá a fenntisztelt főtanácsúr a többi tanácsurakkal egyben,
               miszerint a nálok panaszt tevő Pozsgai Ferencnek, az általa előmutatott írásbeli
               meghatalmazások s hiteles tanúk bizonysága szerint, legtöbb és legtörvényesebb joga
               lévén e jószághoz...</p>
				<p>A két úr a fellegekből cseppent alá.</p>
				<p>... - Ennélfogva felszólíttatnak kegyelmetek, miszerint e mai naptól számítandó
               tizenöt nap alatt mind a kastélyt, mind e jószágot minden hozzátartozandóikkal,
               cselédjeikkel és vendégeikkel egyetemben elhagyni, és átengedni kötelességüknek
               ismerjék; ellenkező esetben parancs adatván Béldi Pál uram őméltóságának, a
               székelység generálisának, hogy a keze alatt levő hadakkal nyomban kiinduljon, s
               minden törvényes eszközökkel e jószágot erővel is elfoglalja; akiket benne talál:
               akár urat, akár cselédet, akár pediglen vendéget megfogdossa, megkötözze s
               leszállítsa Fogarasra. Melyet is íme kegyelmeteknek a fejedelem s a tanácsurak
               nevében tudtul adva van szerencsém magamat szíves gráciájokba ajánlani.</p>
				<p>E szavakkal eltávozott Naláczi.</p>
				<p>Az ott maradtak elnémulának, s mindaddig nem bátorkodott senki egy igét se kiejteni,
               amíg nem hallatszott az eltávozó kocsijának zörgése. Csak ekkor jutott eszébe Kozár
               uramnak öklével az asztalra ütni.</p>
				<p>- Ezer milliom tatár ördög! Ezt nem hagyom. Így meg nem engedjük magunkat gyalázni!
               Így ki nem engedem magamat vettetni, ha a fejem utána is megy. Itt maradunk! Egy
               tappot se menjenek kegyelmetek. Majd meglátom én, ki meri az én
                  házamon belől az én vendégeimet bántani! Majd meglátom én: Béldi Pál uram
               hány arasz? ha engemet körül akar nyalábolni. Hisz ide jöjjön, ha veszteni való lelke
               van... Inkább kész vagyok kimenni Törökországba, mint Zólyomi Dávid! Majd találok én
               még valakit, akit tanácsuraimék őkegyelmöknek parancsol! Inkább tatárt hozok az
               országra! Igyunk, uraim, sohse törődjünk vele, amit az a tányérnyaló beszélt! Bánom,
               hogy a kútba nem dobattam, csak ne sietett volna olyan nagyon! Igyunk uraim!</p>
				<p>A vendégek ittak, hozzá is fogtak egy-egy nótához, de csak nem ment az olyan vígan,
               mint azelőtt, s utóbb Kozár uram úgy elázott maga is a sok kínálgatásban és
               biztatásban, hogy végre eszmélet nélkül esett az asztal alá, s aludt másnap délig,
               mint a félholt.</p>
				<p>Dél felé feltápászkodván, midőn kinyújtózá magát, s szemeit kitörölgetve meggyőződék
               róla, hogy él, s bizonyossá lett, hogy hol van, bekurjantá egy csatlósát, s nagy
               rekedt mámoros hangon kérdi tőle:</p>
				<p>- Mit csinálnak a vendég urak?</p>
				<p>- Mind elmentek azok, uram, még hajnal előtt, ki-ki a maga kocsiján haza.</p>
				<p>- S nem mondták, hogy visszajönnek?</p>
				<p>- De biz úgy örültek, hogy elmehettek, képpel se’ fordultak erre többet.</p>
				<p>- Gyáva népek! - mormogá magában Kozár úr. - Jól van hadd menjenek, ellehetek nálok
               nélkül; hát Kapornaki uram mit csinál?</p>
				<p>- Az is elment minden hozzátartozandóival egyben.</p>
				<p>- Az is? - förmedt fel Kozár uram. - Jól van. Csak az ő baja lesz; nem bánom, ha
               felfalják is az ő jószágát. Hát a lúfők?</p>
				<p>- Azok is elmentek, nagyuram.</p>
				<p>- Azok is elmentek! - ordítá Kozár, s már erre felugrott ágyából. - Jól van. Azaz,
               hogy már ez nem jól van. De tán a cselédség csak nem szökött még meg?</p>
				<p>- Bíz uram azoknak is nagyon kifelé áll már a rúdjok.</p>
				<p>- Hajh aki adta! hajh aki vette! Hát ilyen emberekkel van tele a világ! Nincs hát egy
               ember az egész országban, hogy egy szóra mindenki elhagyja az igaz embert. No de
               hiszen, ha ide kell hagynom ezt a jószágot, fogadom lelkemre, hogy rajta hagyom
               utoljára a kezem szennyét, hogy az édesapja képére sem ismer rá, aki utánam jő, s
               lesz neki mit siratni harminc esztendeig!</p>
				<p>Kozár uram be is váltá, amit megígért, emberül. Látva, hogy az elfoglalt birtokban
               meg nem tarthatja magát, a hátralevő két heti határidőt arra fordítá, hogy amit
               lehet, elpusztítsa azon. A szép fenyűerdőt a ház mögött kivágatá tőbül; kitépette a
               gyönge gyümölcsoltványokat; meghordatta terméskővel a veteményes kertet, s a gátokat
               elszakíttatva, mik a patakot a Szamosba vezették, elöntette iszappal az egész lapályt
               az őszi vetésekkel; ökröket, lovakat kiveretett az erdőbe, vadvizes nyirokra hajtatta
               a juhnyájat; a pincébe ecetet töltött a borok közé, avas zsírral mázolta be a szobák
               falait, ólommal öntette be a zárakat, lakatokat; s minden még meglevő bútort
               darabokra szedvén széjjel, úgy szétrakott, hogy amely széknek a lába a padláson
               forgott, annak a vánkosa a pincéből került elő; csak a tizenötödik nap reggelén hagyá
               oda a birtokot, amidőn nem volt már mit elrontani többé, úgy hogy amint azon nap
               estéjén Pozsgai Ferenc uramat a törvényes segítség bevezette, az alig talált haza a
               puszta kastélyba. Az utak el voltak árkolva, a szántóföldek elöntve vízzel, a kertek
               kővel terítve, fenyő-, erdő- és gyümölcsfák a földön feküdtek, pásztor nélkül
               őgyelgett a juhnyáj, felére olvadva a kiütött métely miatt, elvadultak a paripák az
               erdőhöz szokva, kipállott a vetés, ecettel tele a hordók, s a házban egy zárt sem
               lehete felnyitni, mind úgy kelle az ajtókat betörni, s belépve a szobákba, nem volt
               azon mit látni, mint ocsmányságot és pusztulást, s három napig lehetett a háznál
               mindent tűvé tenni, amíg az ember egy bútordarabot a másikhoz bírt illeszteni.</p>
			</div>
			<div type="chapter">
				<head>VI. A JÁMBOR EMBER ÉS SZOLGÁJA</head>
				<p>A jó Apafi Mihálynak ezalatt mindinkább meggyülekezének a gondjai. A török portáról
               egyik követ a másikat érte sürgetve a még le nem fizetett adót, mely tiszteletbeli
               összeg Bethlen Gábor óta tizenhatezer tallérból nyolcvanezer tallérra szaporíttatott;
               Erdélynek akkori viszonyait tekintve iszonyú összeg! A lengyelországgali viszályok
               miatt a kereskedés pangott, a korábbi harcos évek az ipart és a földművelést
               összerongálták, a tatárjárás s az azt követett harácsok sok ércpénzt kivittek az
               országból, éppen ezen évben dühöngött az országban egy irtózatos marhavész, mely az
               igavonó állatok kétharmadát elpusztítá, tavasszal gyilkos gyújtogatók jártak az
               országban, kik többet kétszáz falunál felperzseltek, rá következett egy hosszú száraz
               nyár s egy árvizes ősz, mely azt is elpusztítá, ami megmaradott; az arany- és
               ezüstbányák rosszul míveltettek, a helységekre kivetett adót nem volt mód behajtani,
               mindegyik helységnek lévén valami oka azt nem teljesíteni, az egész székelyföld
               tökéletes pénzaszályban sínylett, s az egyedüli pénztermő városok a szászokéi,
               annyira körül voltak sáncolva kiváltságokkal, szabadalmakkal, miket majd egy, majd
               más megszorult fejedelem osztogatott nekik utódaik rovására, miszerint azokhoz alig
               lehetne szépszerével hozzáférni. Emellett még a jó fejedelem maga oly bőkezű és
               jószívű volt, hogy nem jöhetett hozzá ember olyasmit kérni, ami ha az övé volt, neki
               nem adta volna, úgy hogy egy ízben tökéletesen elajándékozva az utolsó tallérját is,
               kénytelen volt a fiscus kölcsönpénzt venni fel a számára, hogy elutazhassék.[9]</p>
				<p>Ehhez járult még az, hogy a nagyváradi basa, mindazon erdélyi és magyarországi
               helységekből, mik a fejedelemségekhez tartoztak, önhatalmúlag saját maga felszedte az
               adót, duplán, triplán, ahogy neki tetszett, s mégis a szegény fejedelmen követelték
               az egészet.</p>
				<p>Evégett többször küldtek már a portára okos, ékesen szóló férfiakat, hogy
               világosítsák fel a szultán elméjét, s engeszteljék ki ő szívét a szegény magyarok
               iránt, hogy vagy engedjen le az adóból, vagy intézkedjék, hogy a nagyváradi basa ne
               szedje be felét a maga számára, de mindannyiszor csak azt az ítéletet kapták, hogy ne
               beszédet küldjenek a szultánnak, hanem pénzt.</p>
				<p>Legutoljára éppen azon izenetet hozta vissza vitézlő Paskó
                  Kristóf uram a portától, hogyha a legrövidebb idő alatt az adót meg nem
               küldik, majd küldenek ők valakit, aki azt kétszeresen be tudja hajtani, s ha még egy
               követet bátorkodnak elbocsátani, aki nem fizetni, hanem fecsegni jön, azt menten
               karóba húzatják, hasonlóul járandván, ha a küldendő adóbul avagy csak egy tallér fog
               is hiányzani.</p>
				<p>Bizony pedig abból még nagyon sok tallér hiányzott.</p>
				<p>- Mit csináljunk? - szólt Teleki. - Azt kell tennünk, amit eddig tettünk. Pénzünk
               nincs elegendő, hogy az adót kifizessük, de annyi van, amennyi elég, hogy a vezéreket
               hallgatásra bírjuk, hogy várjanak és adjanak időhaladékot, s azután “qui habet
               tempus, habet vitam”, azalatt ki tudja, még mire fordulhat a sors? Addig is
               megizenjük, hogy mindent teljesíteni fogunk.</p>
				<p>- Megizenjük! Könnyű azt mondani, hogy megizenjük, de ki lesz olyan bolond, hogy az
               izenetet elvigye, s a kedvünkért magát karóba húzassa?</p>
				<p>Teleki egész biztossággal fordult Paskóhoz.</p>
				<p>- Megteszi azt egyszer a hazáért Paskó uram.</p>
				<p>Az érdeklett lesüté szemeit, felsóhajta és hallgatott.</p>
				<p>- Az, úgy segéljen, meg nem teszi! - kiálta a fejedelem. - Most házasodott meg
               szegény, alig egy félesztendeje, elvett egy szép özvegyasszonyt; nem ment el az esze,
               hogy úgy odavesztegesse ifjú életét. Én ugyan nem küldöm.</p>
				<p>Paskó felemelé szép, becsületes arcát, s mosolyogva válaszolt.</p>
				<p>- Elmegyek bíz én, nagyságos uram, nagyságod és Erdély jóvoltaért, ha kell a világ
               végire is, ha kell még Plutóhoz is; s ha Isten ő szent felségének úgy tetszik, hogy
               ott bevégezzem életemet: történjék meg szent akarata. Egyébiránt sokszor és sok
               mindenfélével fenyegettek meg már engemet anélkül, hogy csak egyszer is a szememet
               meghunyorítottam, vagy arcon színét változtatta volna előttük; ámbátor készen voltam
               rá, hogy egyszer teljesítik rajtam. Lám, az oroszlán sem bántja azt, akit lát, hogy
               tőle nem fél.</p>
				<p>- Ember kegyelmed, Paskó uram! - szólt közbe Teleki, megveregetve a férfi vállát -
               tudtam én, hogy nem fog vonakodni.</p>
				<p>- No, én mosom kezeimet - mondta Apafi -, én nem küldtem kegyelmedet halálának s
               felesége özvegységének.</p>
				<p>- Kap az még férjet, nagyságos uram, ha én meghalok; - szólt Paskó, különösen
               mosolyogva.</p>
				<p>- Tehát a kezünk közt levő pénzből vigyen kegyelmed négyezer tallért és ezer darab
               aranyat magával - mondta Teleki. - Ezer darab aranyat adjon át a fővezérnek azért,
               hogy engedjen időt az adó begyűjtésére, s tiltsa el a váradi basát a foglalástól.
               Háromezer tallért pedig osszon ki a szultán tolmácsa s a keresztyén fejedelmek
               követei között, hogy érettünk a szultán előtt esedezzenek, miszerint a nyolcvanezer
               tallérnyi adót szállítsa az eredeti összegre, ami Bethlen Gábor alatt volt.
               Legrosszabb esetben iparkodjék kegyelmed személyesen esedezni azért, hogy vagy
               engedje a szultán, hogy a váradi basa által bitorolt falvakból az adót beszedhessük,
               vagy tudja be az adóösszegbe azt, amit a basa előttünk elfoglalt. - A negyedik ezer
               tallér pedig kegyelmednek marad az út és az ottani mulatás költségeire.</p>
				<p>- Sok lenne az nekem, kegyelmes uram; - szólt mentegetőzve Paskó; - inkább majd abból
               a pénzből ötszáz tallért átadok még a szultán tihájának, háromszázat pedig a kiaja
               bégnek; - no még majd a fő ulemának is adok vagy háromszázat belőle...</p>
				<p>- Hohó! - kiálta közbe a fejedelem. - Már akkor százat a magáéból fizetett rá
               kegyelmed!</p>
				<p>- Nem tesz semmit. Kaptam most egy kis pénzt hazulról. Majd esztendőre meggazdálkodom
               azt.</p>
				<p>A fejedelem felugrott székéről.</p>
				<p>- No, Paskó uram, kegyelmed ritka ember. De amit én tehetni fogok: - nem fogok
               megfeledkezni kegyelmedről.</p>
				<p>- Köszönöm, nagyságos uram. Tiszta szívből cselekszem, amit tehetek; s nem kívánok
               érte jutalmat.</p>
				<p>A két úr megszorongatá a követ kezét, s áldásaik között útra bocsáták őt; ki is csak
               annyi időt kérve magának, hogy házát rendben hagyhassa, azonnal sietve
               eltávozott.</p>
				<p> Félév előtt szép özvegyasszonyt vett nőül Paskó Kristóf: ennyit tudunk már a
               fejedelemtől. Lássuk a jó urat mézesheteiben.</p>
				<p>Tizenöt óra múlva a fentebbi beszélgetés után Paskó már odahaza van, s alig engedve
               magának néhány órai mulatást, készül a hosszú, - meglehet, a másvilágon végződő
               útra.</p>
				<p>Hárman vannak együtt, ő és neje és János, az öreg szolga.</p>
				<p>Paskó irományait szedi rendbe. Komoly arca, szelíd, esengő kék szemeivel, szép
               metszésű ajkai, alásimuló szőke bajuszával, s redőtlen homloka oly csendes bú
               árnyéklatát viselik magukon, mely látni engedi magát, de hallani nem.</p>
				<p>Neje, egy halovány arcszínű hölgy, bágyadt, élveteg vonásokkal egy kereveten
               heverész, epedő barna szemeit körülhordja olykor kedvetlenül az őt környező
               tárgyakon, s ideges termetének nyugtalansága, reszkető ajkainak duzzogása által
               láthatóvá teszi zivataros kedélyét.</p>
				<p>A vén János ezalatt bőrládákat tömöget ruhákkal és fehérneműkkel, háttal fordulva, s
               csak néha fordítva meg ősz, bozontos fejét, s láttatni engedve torzonborz fehér
               bajusza által egy harmadrészben elfoglalt barnapiros pofáját, két szeme, mint a
               vasvilla öklel olyankor jobbra-balra.</p>
				<p>- Tehát nem fogsz velem jöhetni? - szólt kérlelő, bánatos hangon Paskó nejéhez
               fordulva.</p>
				<p>A szép Berta asszony elébb meggondolja magát, ha
               feleljen-e.</p>
				<p>- Hiszen látod - szól azután kényes, fáradt hangon -, milyen beteg vagyok; két éjjel
               nem alhattam szívgörcseim miatt, s a legkisebb rázkódásnál megfájdul a fejem, majd
               szétszakad; ha elmennék most, megőszülve térnék vissza.</p>
				<p>- Igaz; igazad van; - sóhajtja Paskó, s tovább rakosgált; később újra megszólalva: -
               pedig azt gondoltam, hogy majd a levegőváltozás, szórakozás, mulatságok talán még
               enyhítenék bajodat.</p>
				<p>- S te levegőváltoztatásnak nevezed Sztambul ronda utcáinak illatát - szólt
               türelmetlenül a nő -, szórakozásnak a basák unalmas látogatásait, kik odajönnek az
               emberhez reggel pipázni, s este mennek el anélkül, hogy egyebet mondtak volna, mint
               jó reggelt és jó éjszakát? azokat a kiállhatatlan fürdőket, ahol az embert
               agyonizzasztják és összetörik?</p>
				<p>- Jól van, jól, édes lelkem: - szólt Paskó szelíden. - Hisz én nem kívánom, hogy
               értem ez áldozatot tedd; csak ne indulatoskodjál; - látod, máris oly ingerült
               vagy.</p>
				<p>- Mostani betegségemnek is egyenesen ez az oka - folytatá a nő -, hogy egész
               Sztambulban létem alatt mindig azokkal a kiállhatatlan faggyúval és olajjal főtt
               fűszeres ételekkel kellett élnem, hogy lázt kapok, ha csak rágondolok is.</p>
				<p>- Édesem, ne ingereld magadat, hisz nem viszlek magammal.</p>
				<p>De az asszony csak nem hagyta magát kihozatni a témájából.</p>
				<p>- Éppen most hallom, hogy Pérában a dögvész is kiütött.</p>
				<p>- Az reád nézve mindegy, miután te nem jössz oda - felelt némi kis élességet engedve
               meg magának Paskó; mire Berta asszony dacosan felugrott a kerevetről, s el akarta
               hagyni a szobát; erre aztán megint a férj került alul, engesztelő nyájassággal állva
               útját feleségének, s megcsókolva kezét.</p>
				<p>- Hisz édesem, nem kell mindenért oly ingerültnek lenned.</p>
				<p>- Igen! - beszélt a nő sírva fakadva - te nem hiszed, hogy én beteg vagyok, te csak
               tréfának, szenvelgésnek veszesz mindent, te úgy bánsz velem, mint a gyermekkel; pedig
               ha tudnád, mennyire odavagyok? más feküdnék régen! Azért, hogy én nem panaszkodom
               minduntalan, én tudom, hogy mi bajom, de te csak kinevetsz vele.</p>
				<p>- Lelkem, édes szívem - szólt Paskó, s a könny csaknem kicsordult szeméből - hogyne
               hinném én, hogy beteg vagy? hogyne aggódnám miattad? Lásd, Kolozsvárott Mikó Ferenc
               orvosdoktor uramnak meghagytam, hogy téged mindennap meglátogasson, s egészségedre
               ügyeljen.</p>
				<p>Berta asszony e szóra meg hagyá magát engesztelni, s kibékülten vált meg férjétől, ki
               az ajtóból ismét visszatért.</p>
				<p>János gazda hátrafordított fejjel nézett az asszony után, s nagyot mordult:</p>
				<p>- Jobb volna bizony, papot rendelnének mellé, aki a lelkére vigyázzon.</p>
				<p>Paskó meghallott valamit a monológból, s bosszúsan rivallt szolgájára:</p>
				<p>- Mit mondott kend?</p>
				<p>- Semmit! - felelt az, vissza sem fordulva.</p>
				<p>- Akarom hallani, mit mormogott kend az elébb?</p>
				<p>Erre még csak nem is felelt János.</p>
				<p>- Mindjárt egybe kettéváglak; ha nem felelsz! - kiálta rá haragba hozva Paskó.</p>
				<p>- No, hát tessék kettévágni, - morgott János félbe sem hagyva munkáját.</p>
				<p>Paskónak mit volt tenni más, mint elhallgatni. Pedig tudta, hogy mit morgott János, s
               meg nem állhatta, hogy feleségét ne mentse előtte.</p>
				<p>- Hisz betegen csak nem hurcolhatja az ember oly hosszú útra a feleségét, mikor a
               legkisebb mozgásra görcsöket kap, elájul.</p>
				<p>- Az ám - dörmögé János, - ma egy hete reggelig táncolt Dénesfalviné lakodalmán.</p>
				<p>- Az nem a kend gondja! Kend szamár az ilyen dolgokhoz.</p>
				<p>- Tudom, hogy az vagyok, azért nem is szólok én egy szót se, csudálom, hogy vitézlő
               uram beszédbe állhat velem.</p>
				<p>- Az egészen más: táncolni, mint kocsira ülni, s rossz utakon rázatni magát.</p>
				<p>- Persze, hogy más. Az is más, ha az ember három napig el van a szabad ég alatt Pekri
               uram vadászatán, s lovon ülve hajtja a szarvasokat, az a világért sem ráz, s azt a
               leggyöngébb asszony is kiállhatja.</p>
				<p>Paskó erre már nem tudott mit felelni; mert azt maga is csakugyan furcsának találta,
               hogy felesége lovagolhasson, és kocsira ne ülhessen; János gazda pedig egy szót sem
               monda többet puszta ténynél, amiért gazdája leszidhassa, hanem elhallgatott
               diadalmasan, úgy hurkolva a szíjakat a bőrzsákokon, s úgy dömöckölve azoknak
               tartalmát, mintha tele volnának rossz asszonyokkal.</p>
				<p>Paskó látszólag fel volt indulva, semmit sem talált, amit keresett.</p>
				<p>- Hja-jaj! - sóhajta kis idő múlva János, nagyon is fennhangon.</p>
				<p>- Mit sóhajtozik kend? - kiált rá bosszúsan Paskó.</p>
				<p>- Ahol van ni! Már sóhajtanom sem szabad. Sóhajtson vitézlő uram is, ha megkívánta
               tőlem.</p>
				<p>- Az bolond ember aki semmiért sóhajtozik!</p>
				<p>- No én bolond nem vagyok, mert én tudom, hogy mire gondoltam, mikor sóhajtottam.</p>
				<p>- Hát mire tudott kend gondolni?</p>
				<p>- No, hát ha akarja tudni, azt gondoltam, hogy vitézlő uram milyen derék, bátor, okos
               ember, mikor a török császár előtt áll.</p>
				<p>- Hát aztán?</p>
				<p>- Hát azért sóhajtottam.</p>
				<p>Paskót ette a méreg, jól tudta ő, hogy a vén szolga e gondolat másik felében azt
               ragasztá hozzá: “és mily ügyetlen, gyáva és ostoba a felesége előtt!”</p>
				<p>És ismét megnőtt a hallgatás kettőjük között. János egyre fojtogatta a bőrzsákokat,
               Paskó pedig írásokat hasogatott szét, mik azt vétették, hogy kezébe akadtak, midőn ő
               másokat keresett.</p>
				<p>- Bizony csak okos emberek a törökök - szólalt meg minden apropos nélkül János.</p>
				<p>Paskó azt gondolta, hogy más tárgyra akarja vinni a beszédet az öreg, s
               megkérdezé:</p>
				<p>- Miért legyenek a törökök olyan okos emberek, János gazda?</p>
				<p>- Csak azért, hogy zár alatt tartják az asszonyokat.</p>
				<p>- Hallja, kend! - rivalla rá egészen felindulva Paskó. - Én megtiltok kendnek
               mindenféle impertinens kifejezéseket, s ha még egyszer kérdetlenül megszólal,
               akárhogy tisztelem, becsülöm kendet, kénytelen leszek kendet - - (azt akarta mondani,
               hogy “elűzni”, de előbb megbánta, mint kimondta volna) - - elhagyni magamtól.</p>
				<p>Az öreg szolga letett mindent a kezéből, s odafordulva az urához, reszkető hangon
               mondta:</p>
				<p>- S azt hiszi vitézlő uram, hogyha én azt látnám, hogy van a háznál egy élő teremtés,
               aki kegyelmedet csak egy századrésznyire is szereti, mint én, nem ma hagynám el a
               házát inkább, mint holnap? Elmaradhat kegyelmedtől mindenféle pereputtyja, de én
               ugyan el nem maradok kegyelmedtől, ha a pokol országába megy is! még ha a feleségét
               magával viszi is! azt mondom.</p>
				<p>E szókkal kifordulva a szobából a szabadalmas vén goromba szolga, ki a családnál
               őszült meg, s az öregapát szolgálta, és az unokáját karjain hordozá, s együtt érzé e
               családnak baját és örömét. Paskó pedig, midőn egyedül maradt, és senki sem látta,
               leborult íróasztala szélére, és sírt keservesen.</p>
			</div>
			<div type="chapter">
				<head>VII. A BETELT FOGADÁS</head>
				<p>Kukucsné ezalatt valahány követ ment az ő határán keresztül a seraskiertől, vagy
               hozzá, azokat mind elfogatta, bezáratá, s a nálok található irományokat elszedte.</p>
				<p>Ezek folytán, mint előre sejté, sajátságos tervezeteknek kezde nyomára jönni. A
               seraskier levelezésben állt a moldován herceggel, ki hatezer moldvai lovas élén
               Ismail basa táborához volt rendelve, mely a Rába partján a római császár magyar és
               német hadaival állt szemben, s ottan parancsot kapott újabb hatezer embert vonni maga
               után Moldvából egyenesen Erdélyen keresztül.</p>
				<p>Egy napon tehát jön egy követ Magyarországból, kinek lefoglalt iratai között ily
               tartalmú levél találkozott.</p>
				<p>- “Nagyérdemű seraskier, dicsőséggel teljes Baruch Tavaif.</p>
				<p>Amire még otthon létemben kértelek, azt ne felejtsd el. Meg vagyok felőle győződve,
               hogy te a keresztyének romlásának most sem vagy óhajtója, s ennélfogva nem átallasz
               nekem módokat szolgáltatni, hogy mindazon törekvéseket, melyek az ő elpusztításukra
               vannak intézve, mint igaz keresztyén, ha erővel nem is, legalább erőtlenséggel
               meghiúsítsam. Egyszersmind azonban kérve kérlek, hogy eljárásod által gyanúra ne
               szolgáltass okot, mert az igen siralmas állapot lenne, ha másokat akarva szabadítani,
               magamat veszteném el. Ezen levelemet vivő embert azonnal küld vissza válaszoddal, s
               ne engedd senkivel beszélni, hogy valamit ki ne fecsegjen; azon tízezer aranyból
               pedig, melyet neked hála fejében ígértem, ötezret most mindjárt átvehetsz
               ispánaimtól, a többit majd, ha visszatérek. Egyúttal tudakozódjál a feleségem felől,
               ha nem betegedett-e még le. Lekötelezett barátod és legalázatosabb szolgád *** U.i. E
               levelet, amint olvastad, küld vissza megnyugtatásomra.”</p>
				<p>Katalin újra lepecsételé szépen a levelet, s egy meghitt szolgájától elküldé azt a
               Baruch Tavaifnak. Néhány nap múlva visszaérkezék az, magával hozván a herceg levelét
               s a választ rá a derék seraskiertől, mely is eképpen hangzott:</p>
				<p>“Becsületes keresztyén úr (itt az “úr” helyett az állott, hogy “kutya”, amit a
               seraskier szójárásból ejtett oda, hanem aztán kitörölt), nekem legalázatosabb
               szolgám!” (Gondolta a seraskier, hogyha a herceg maga is így nevezi magát ez lesz a
               leghelyesebb címe.)</p>
				<p>“Megértettem a leveledet, és azt találtam benne, hogy nekem a te keresztyénségedhez
               semmi közöm, akár éltek, akár haltok; hanem azt a tízezer aranyat nem bántam volna,
               ha egyszerre lefizetteted, mert ámbátor véghetetlenül tisztellek, attól tartok, hogy
               megcsalsz. Ami az óvatosságot illeti, ne taníts te arra engem; tudván, miszerint te
               úgy kívánod, hogy az újabb hatezer ember hozzád ne juthasson, akként fogom intézni a
               dolgot, hogy előre kitudom, mely úton akarja őket utánad szállítani az effendi. Ha ő
               a Bozzai szoroson át rendeli a bevonulást, az én dolgom levén az élelmi és
               fegyverbeli szereket utánok küldeni, ezeket a Tömösi szoroshoz utasítom. Azok ott
               várni fognak a poggyászra, fele a várakozásban elszéled, s akkor az effendi vagy
               élelmezés nélkül bocsátja őket Erdélynek, amidőn a székelyek szanaszét fogják őket
               verni, és soha azokból egy sem jut el hozzád, vagy megtudja a tévedést, s odaküldi
               őket a Tömösi szoroshoz, de mire odaérnek, már akkorra én, mintha legnagyobb
               szorgalommal tenném, a Borzai szoroshoz küldtem a poggyászt, s ők ismét annyira
               vannak tőle, amennyire voltak. Ilyenformán a hiba egyikünkre sem fog áramlani, csak
               te magad vigyázz magadra, s amint ezen levelemet vivő ember hozzád érkezik, nagyobb
               biztonság okáért rögtön vetesd fejét, hogy senkivel ne beszélhessen. Ami végre a
               feleségedet illeti, ahhoz nekem semmi közöm. Allah írtson ki minden asszonyi állatot
               e földről.”</p>
				<p>Kukucsné, midőn e levelet olvasta, éppen kertjében sétált, s történetesen egy nagy
               bibircsós úritök akadván lábai elé, azt úgy találta felrúgni, hogy imitt-amott állt
               meg. Soha még lábbal gondolatot ki nem fejezett senki, amióta a pantomimica fel van
               találva.</p>
				<p>E percben a seraskier feje nyilván alig állt erősebben a szárán, mint az a felrúgott
               dinnye - vagy mi.</p>
				<p>S néhány nap múlva csakugyan ki lehete hallani, hogy a küldött segédcsapatok,
               félreértett rendelkezések miatt, nem indulhattak ki Moldvából.</p>
				<p>Katalinnak ugyan módjában lett volna e félreértéseket a felfogott levelek által
               azonnal felderíteni, de attól tartott, hogy még akkor a seraskier pénzzel és
               helyrehozással tisztára moshatja magát, s engedte odáig haladni a dolgot, míg a
               sükertelenség dühre fogja gerjeszteni a vezéreket, s keresni fogják annak
               okozóját.</p>
				<p>Ez is bekövetkezett nemsokára, csakhogy Katalinnak sokkal nagyobb rémület, mint öröm
               jutott benne.</p>
				<p>Egy napon sebes hírnök érkezék a hercegtől, levelet vivén a seraskierhez, mely nem a
               fejedelem kezével, hanem annak íródeákja által volt írva; a felbontott levél így
               szólt:</p>
				<p>“Érdemes - (ez - meg amaz:)</p>
				<p>Futtában írom e sorokat, mint aki két nap óta le nem szálltam a lóról.</p>
				<p>Hátunk mögött nagy a veszedelem, mert hajnal óta tart az ütközet. A múlt éjjel a
               janicsárok két hidat vervén a Rábán, azon észrevétlenül átmentek, s megrohanták a
               keresztyén tábort, mely az átelleni parton egy helység mellett (úgy gondolom,
               Szentgotthárd) elsáncolta magát, s hajnalra elfoglalták a sáncokat, s háromezer
               embert leöltek benne. Ekkor a vezér aga és Ismail basa riadót fúvattak az egész
               tábornak, s mindnyájunknak rohamra kelle menni a keresztyén tábor ellen. Nekünk
               sehogy sem jutott alkalmunk célunk kivitelére, mert a keresztyén gyalogság, mihelyt
               kétszáz lépésnyire értünk hozzá, mindenütt elkezdett futni, s nekünk amellett az a
               fatális helyzet jutott, hogy egyfelől Kucsuk basa, másfelől Feriz bég dandárai által
               voltunk közbeszorítva, kik félszemmel mindig bennünket őriztek...</p>
				<p>Katalin szíve sebesebben kezdett dobogni, amint férje és fia neveit olvasta, s
               habozni kezde, ha tovább olvass-e? öröm lesz-e, vagy gyász ami ott következik? Erőt
               vett magán, és tovább olvasott.</p>
				<p>“A keresztyén sereg már-már verve volt, tábora prédára jutott, s maga az erdőbe kezde
               menekülni, s mi kénytelenek voltunk az elmaradandókat lovaink patkói által
               elgázoltatni, amidőn egyszerre végső kétségbeeséssel kiválik a futók közül két csapat
               lovasság, egyik Petneházy huszárjai, másik Toggendorf vértesei, s visszafordulva
               ránk, nekivágtattak Ismail basa mamelukjainak... Ez volt a pillanat, melyben
               tervünket kivihetők. Amint egy osztály huszárság vakmerően nekünk rohant, mi
               egyszerre, mintha ki nem állhatnók a rohamot, az egész dandárral visszafordultunk, s
               futni kezdtünk a part hosszában. Futásunk zavarba hozta a török tábort, s új erőt
               adott a keresztyénnek. Egy perc alatt sáncot vontak magok körül szekereikből, s
               iszonyú tüzeléssel fogadták a közel jutott oszmánokat. Az egész csata megfordult
               egyszerre, a támadókból támadottak lettek, s mi, amidőn futásunk közben egy halomról
               visszatekintenénk, már a keresztyének által láttuk elfoglalva a tért; Ismail basa
               dandárjai összetörve futottak a Rábának, s a vezéraga lófarkas zászlói közül nem
               láttam többet egyetlen egynél lobogni. Csupán Kucsuk Mehemed basa és fia, Feriz bég
               harcoltak még megáltalkodottan az összegyűjtött szpáhik élén; úgy látszott, mintha
               élve nem akarnák elhagyni a csatatért. Mi lett az ütközet vége, nem tudhatom, mert az
               éjszaka eltakarta szemeink elől a csatatért. A muzulmánok vesztesége igen nagy; a
               szultán dühös fog lenni; vigyázzon kegyelmed, az egekre kérjük, dolgainkból valami ki
               ne tudódjék, mert ha csak gyanú érhet is bennünket, sem a keresztyén, sem a török
               szentek minket a megfojtogatástól meg nem őriznek.”</p>
				<p>A levél kihullott Katalin kezéből. Férje és gyermeke! ők voltak az utolsók a
               csatamezőn! mintha élve nem akarnák azt odahagyni...</p>
				<p>A két gyermek fogadott anyjok mellett ült, míg ez a levelet olvasá, s aggodalmas
               tekintettel kísérék annak mindinkább elsápadó arcvonásait, s midőn végre a nő kiejté
               kezéből az elolvasott levelet, s kezeit könnyes arcára tapasztva elkezde hangosan
               zokogni, a két gyermek odaborult ölébe, s átölelve őt, ők is sírva fakadtak, anélkül,
               hogy tudnák miért, s midőn Katalin térdre borult kezeit imára kulcsolva, ők is
               letérdeltek mellé, ők is imádkoztak. Hangja, gondolatja nem volt az imának, de az, ki
               a szívek érzelmeiben olvasni tud, s ki előtt a néma sóhaj egy kitárt könyv s a
               gyermeksírás ékesen szóló beszéd, megérté a szótalan imát, s még alig borult el
               lelkeiken a vihar, melynek zápora könny, már utánaküldé a napsugárt, mely azt
               felszárassza.</p>
				<p>Azon pillanatban robogott be az udvarra Ilk Hasszán, Kucsuk
               basa hírnöke egy levéllel asszonya számára.</p>
				<p>A küldött néma volt és sánta. Ezért szokta őt Kucsuk hírnökül használni, mert semmit
               sem beszélhetett, s részt nem vehetett a harcban.</p>
				<p>Sietsége tanúsítá, hogy még a harcból érkezik, csaknem utolérve a herceg futárját, ki
               legelső hagyta el a csatatért.</p>
				<p>Katalin megismeré a levél borítékán fia vonásait, s reszkető kézzel és dobogó szívvel
               bontá fel annak zsinórjait.</p>
				<p>“Kedves anyám! - szólt a levél. - Csatát veszíténk, de dicsőséget nem. Atyám megmenté
               zászlóit, én is az enyimet, még nyertem is hozzá egy sebet...”</p>
				<p>Katalin felsikoltott! A heves fiú dicsekvék sebével, nem gondolva meg, hogy anyja nem
               dicsőséget, hanem fia vérét fogja látni abban.</p>
				<p>“Árulás ragadta ki kezünkből a diadalt; - folytatá a levél - de hátra van a vesztést
               helyrehozni, s árulást megbosszulni. Isten veled. Fiad
               Feriz.”</p>
				<p>- Láttad a fiamat? - kérdé Katalin a hírnököt aggodalmas arccal.</p>
				<p>Az mutatá fejével, hogy “igen”.</p>
				<p>- Hol kapta a sebét?</p>
				<p>A hírnök mutatta kezével a vágás helyzetét, hosszát, alakját homlokán.</p>
				<p>- Mindig a fején! Már ez a harmadik seb a homlokán. Éppen mint az apja.</p>
				<p>A hírnök mosolygott, s ujjaival krikszkrakszokat csinált arcán, azt akarva mutatni,
               hogy hát még ha úgy keresztül-kasul lesz szabdalva arca, mint a basának, akkor fog
               még csak hasonlítani apjához!</p>
				<p>- Csakhogy élnek! - sóhajta fel megkönnyebbült szívvel Katalin, nem sokat törődve
               azzal, hogy vesztettek, sőt némileg még örült is rajta: gondolva, hogy e veszteség
               kényszeríteni fogja a portát békekötésre, s férje és gyereke nem leendnek tőle többé
               távol. E reményét nemsokára igazolá azon hír, miszerint a porta és a római császár
               között a szentgotthárdi csata következtében tíz évi fegyverszünet köttetett, s
               mindkét fél szétbocsátá seregeit a vitatott térről.</p>
				<p>Néhány nap múlva csakugyan hazaérkezék a moldvai herceg vert hadával együtt, s az ő
               megérkeztének tudomásával együtt vevé Katalin az örömhírt, hogy Kucsuk basa is útban
               van, s már Erdélyben kell lennie, s Feriz bég is utána sietend, mihelyt sebéből
               felgyógyul.</p>
				<p>Mint örült előre e találkozásnak! Mennyi szépet gondolt el róla, egész nap felőlük
               beszélt fogadott gyermekeivel, kik annál közelebb látták atyjok szabadulását, minél
               közelebb jött az idő, melyben Kucsuk basának meg kelle érkeznie.</p>
				<p>Egy napon azonban, midőn már órárul órára lesték a basa jöttét, azon hírt veszik,
               hogy Kucsuk régen megérkezett már Moldvába; de saját lakát kikerülve, egyenesen
               Jászvásárban szállt meg, s nejét nem is tudósítá megérkezte felől.</p>
				<p>Katalint leveré e hír; mi oka lehetett férjének, ki nejéhez oly szeretettel
               viselteték mindenha, oly hosszú és veszélyes távollét után, - tudva mint eped, mint
               vár utána, - őt kikerülni, s szó nélkül haladni el mellette? Egészen zavarba hozta e
               gondolat.</p>
				<p>Egy hírnököt külde rögtön Jászvásárba, hogy férjétől megtudja e megfoghatatlan
               mellőzés okát, s nem volt nyugta, míg az vissza nem érkezék. Három ló dűlt ki a futár
               alól; de négy nap alatt megjárta a hosszú utat.</p>
				<p>- Beszéltél uraddal? Megtudtad idegenkedése okát? - kérdé tőle Katalin.</p>
				<p>- Nem beszéltem vele, mert senkit sem bocsát maga elé, akit nem hívatott; de azért
               mindent megtudtam. A szentgotthárdi ütközet a moldvánok megfutamodása miatt veszvén
               el, a fővezér Kucsuk basát bízta meg, hogy tegyen vizsgálatot Moldvában, s ha bűnöst
               és árulást talál, azt büntesse meg; ekkor Kucsuk basa megesküvék a Korán szavaira,
               mik az ’Aja Sofia boltozatára arany betűkkel vannak felírva,
               hogy addig ne lássa családját, ne beszéljen nejével, ne hallgasson meg semmi
               kérelmet, s ne fogadjon el semmi ajándékot; hogy addig ajkait sem bor, sem asszony
               csókja ne érintse, füleibe zene ne hangozzék, és orcájára mosolygás ne térjen, amíg a
               bűnösöket fel nem fedezte! Ezért került ki téged, és nem fogod őt látni, amíg esküje
               be nem telt.</p>
				<p>- Siettetni fogjuk annak teljesülését, - mondta Katalin, s még aznap útnak indult
               Jassy felé a két gyermeket magával vive.</p>
				<p>Egész odáig akadály nélkül eljutott, s midőn férje szállására érkezék, maga elé
               hívatá annak legbizalmasabb szolgáját, vele értekezendő: mint lehetne némely iratokat
               annak kezére juttatni?</p>
				<p>- Az nehéz lesz, asszonyom - válaszolt a szolga -; a basát annyira elkeserítik a
               hamis tanúk, hogy most éppen nem enged magához jutni mást, mint akit tegnap hívatott,
               s aki egy iratot adna kezéhez, fejével játszanék; mert azáltal meglehet, hogy ismét
               újabb csalódásra adna okot. Ha tehát valakinek van kockáztatni való feje, melyet
               átnyújtott írásával együtt a basa kezébe tegyen, az megtalálhatja őt, mikor kertében
               sétál.</p>
				<p>- Van nekem - szólt határozottan Boór Ádám fia. - Én szólok vele.</p>
				<p>- Akkor estefelé bocsáttathatod a kert mellékajtaján. A basa leginkább a hosszú
               hárssor alatt szokott alá s fel sétálni. De ha magadra vonod haragját, rám ne vallj,
               mert én eltagadom, hogy bebocsátottalak volna, s kötélhágcsót akasztok a falra,
               mintha ott másztál volna fel.</p>
				<p>- Ne búsulj, - mondta bizakodva a fiú -; fejestül fogok visszatérni.</p>
				<p>Estefelé átadá Katalin az elfogott leveleket Károlynak, s megcsókolva annak homlokát,
               bebocsáttatá azt a kertajtón. De maga és a kis testvér ott maradtak az ajtó küszöbén
               ülve, s dobogó kebellel várták küldöttük visszatérését.</p>
				<p>A bátor fiú, amint a kertbe lépett, széttekinte, megpillantá a kijelölt hársfasort, s
               amint a bokrok közül bekerülne, egyszerre véletlenül szemközt találta magát az ott
               sétáló basával.</p>
				<p>A basa meglepetve tekinte a fiúra, ki most is azt gondolá, hogy Erdélyben van, ahol
               elég az emberek előtt megemelni a süveget köszöntés fejében, s nem szükség háromszor
               a földig borulni, mielőtt az ember beszédhez kezdene, s ennélfogva bátran lépett a
               török úr elé, s anélkül, hogy legkevésbé zavarba jőne, bizton megszólítá.</p>
				<p>- Nemde, nem kegyelmed-e az én uram, Kucsuk basa?</p>
				<p>A basa meg volt lepetve a fiú bátorsága által.</p>
				<p>- Az vagyok, szolgám, hogy jössz ide?</p>
				<p>- Kerítéseden másztam keresztül, hogy veled beszélhessek.</p>
				<p>- Ej, ej. Könnyen meglőhettek volna őreim. S miért akarsz velem beszélni?</p>
				<p>- Egy kérelmem van hozzád és egy
                ajándékom számodra.</p>
				<p>- Fiú, te vakmerő vagy! Nem hallottál-e esküvésem felől, hogy kérelmet meg nem
               hallgatok, s ajándékot el nem fogadok?</p>
				<p>- De meghallgatod a kérelmet, ha azon bűnös fejét kérem, s
               elfogadod az ajándékot, ha azon bűnös fejét adom, akit te
               keressz.</p>
				<p>- Ifjú ember! veszélyes játékot kezdtél, ha az ügybe avatod magadat.</p>
				<p>- Tudom, jó uram. Fejekre játszunk; én a másét akarom elnyerni, illő, hogy a magamét
               tegyem fel érte.</p>
				<p>A basát mindinkább meglepé a fiú merész hangja.</p>
				<p>- S ki legyen az, akit vádolsz?</p>
				<p>- Az alseraskier! Baruch Tavaif.</p>
				<p>- Valóban súlyos fejet kérsz.</p>
				<p>- Ha testi súlyát vagy bűneinek terhét méred, akkor igen.</p>
				<p>- Vannak bizonyítványaid?</p>
				<p>- Íme lássad.</p>
				<p>E szavakkal átadá Károly az elfogott leveleket Kucsuk basának.</p>
				<p>A basa arca föllángolt, amint e leveleket végigolvasá, levont szemöldökei alól úgy
               szikráztak sötét szemei, mint felhőből a villám, minden íze reszketett az éktelen düh
               miatt.</p>
				<p>- Ez az ember, - hörgé magán kívül -, ki a porból emelkedett ki hízelkedése által!...
               Allahra: porba fog visszaesni árulása miatt! - Mi jutalmat kérsz e tudósításért,
               ifjú?</p>
				<p>- Apámat add nekem, kit a seraskier fogva tart magánál.</p>
				<p>- Vidd a seraskier minden foglyait. Halála napján tieid leendnek.</p>
				<p>- Akkor mind szabadok fognak lenni.</p>
				<p>- Most távozzál, amerre jöttél: senkinek a titokrul ne szólj; mindaddig, amíg nem
               leend titok.</p>
				<p>De a fiú nem távozott, csak állt ott, s a basa szemeibe nézett.</p>
				<p>- Mire vársz még?</p>
				<p>- Uram, te megesküdtél, hogy nődet látni nem fogod addig, amíg az árulót fel nem
               fedezted; ím amire esküdtél az már teljesült; most nincs többé okod, hogy nődet ne
               lásd.</p>
				<p>A basa arcán önkénytelen mosoly derenge át.</p>
				<p>- Látod, már mosolyogsz is. Nődet nem kívánod-e látni?</p>
				<p>S mielőtt a basa felelhetne kérdésére, megfogá annak kezét, s magával vonta a kert
               ajtajáig. Perc múlva megnyílt az, s a basát két gyöngéd kar ölelése fogadta, s három
               szerető szív dobbanása összhangzott az övével.</p>
				<p>A seraskiernek gonosz álmai voltak az éjjel. Nálunk nemigen divat az álmokat
               elbeszélni; de az igazhívő muzulmán sokat ad azokra, s értelmeiket Allah
               nyilatkozatának s jövendők beszédének tartja.</p>
				<p>Azt álmodá a seraskier; mintha ismét maga előtt látná azt a villogó szemű delnőt,
               azokkal a sűrű fekete szemöldökökkel, amint annak erőszakos kérelmére megesküvék,
               hogy elébb oda nem adja a rabszolgaságból a kétszarvú embert, hogysem tulajdon fejét,
               látta, mint fordul vissza a nő fenyegető arccal, szikrázó szemekkel, és monda: “Jól
               vigyázz hát arra a te fejedre!”</p>
				<p>Jól vigyázzon a fejére! Könnyű azt mondani. Hiszen ha az embernek egyéb dolga sem
               volna, mint a fejére vigyázni; vagy azt rábízhatná másra. Ha elöl-hátul szemei
               volnának: akkor csak meglátná, ha valaki el akarja lopni... Furfangos gondolatja
               jött... Levette a fejét onnan, ahol állani szokott, s letette maga elé... Így
               bizonyos volt, hogy meg nem lephetik orozva; mert mindig ráláthat a fejére, ráteheti
               mind a két kezét, s őrizheti bizton... De hátha alunni fog?... Hm... Mit tegyen
               akkor?... Keresett, kutatott eldugó helyeket szobáiban; végre talált egy nagy
               vasládát, s abba elzárta a fejét; - azután megint kinyitotta azt, megnézni, hogy
               benne van e még? - ott volt; - ismét bezárta, s a kulcsot keblébe dugá... Azután azt
               álmodta, hogy lefeküdt alunni, s azt álmodta, hogy álmodik... A sötét szemöldökű
               asszony s a kétszarvú ember ki- s bejártak szobájában, melynek mindenütt volt ajtaja,
               ahol csak nekik tetszett... Ott elkezdték feszegetni a vasládát, a kétszarvú ember
               nekiakasztá szarvait, s addig lyukgatta, addig feszegette e hegyes szarvakkal a zárt,
               hogy végre fölpattant az;... ekkor nagyot ordított a seraskier, s azt álmodá, hogy
               felébredt;... hálát adott az Istennek, hogy csak álom volt, amit látott, s azzal ment
               a ládáját keresni. - Hát az igazán nem volt sehol. Kétségbeesve rohant végig minden
               szobán; nem került elő sem fej, sem láda. - Ordítva kérte a prófétát, hogy engedje
               meg neki, hogy amit most érez, az is csak álomlátás legyen, s hogy meggyőződjék
               felőle, ha nem álmodik-e, egy nagy fekete tükör állt szobájában, ahhoz futott, s íme,
               amint beletekinte, hát fej nélkül látta benne magát, termete a vállain kezdődött.
               Erre kétségbeesetten veté magát hanyatt, s beleüté a koponyáját úgy az ágya
               oszlopába, hogy most már igazán felébredt, de elébb mégsem győződött meg
               ébrenlétéről, míg a fekete tükörbe pillantva meg nem látá, hogy a keresett fej most
               is ott áll a törzsökén a maga rengeteg terjedelmében.</p>
				<p>- Allah nagy! Mit jelenthet ez álom? Csak a próféta tudhatja a jövendő titkait.</p>
				<p>Ez álmot éppen azon éjszakán látta Baruch Tavaif, melyen Boór Ádám fia átadta a
               veszélyes leveleket Kucsuk Mehemed basának.</p>
				<p>Néhány nap múlva tetszett a prófétának megfejteni a seraskierrel láttatott
               rébuszt.</p>
				<p>Ugyanis, éppen a Thora mennyből alászálltának napján egyszer
               csak híre futamodik a vidéken, hogy a seraskier házánál nagy ünnepélyt rendezett, s
               összehívatta rá a környék minden főurait, törököket és oláhokat.</p>
				<p>Nagy lakoma fog lenni! A kert paradicsommá van átvarázsolva, a fákon aranygyümölcs, -
               hímes virág a fák alatt, - zengő tarka madarak arany kalitokban a bokrok között; -
               színes lámpák kínai lógókkal, a perzsaszőnyegek sátorul vonva egyik fától a másikig,
               - rózsavízből mesterséges szökőkutak...</p>
				<p>Bejrútból tizenkét bajadér érkezett, - szépségre egy-egy huri
               mindegyik, s táncolnak és énekelnek, ahogy még senki sem látta és hallá...</p>
				<p>Aleppóból jöttek szakácsok, kik oly ételeket főznek, hogy az
               ember azt sem tudja, húst evett-e vagy gyümölcsöt...</p>
				<p>Az urak a kertben fognak lakomázni; - a népség a rácsozaton kívül fog állani, s onnan
               hallgatja majd a szép zenét, melyet a ház tetején elhelyezett zenekar kilenc dobbal s
               huszonhárom trombitával fog előidézni. - Ugyaninnen fognak cukros pogácsákat s
               kiivott poharakat hajigálni a sokaság közé.</p>
				<p>Midőn ekképpen minden szépen el vala rendezve, utoljára odaizent a seraskier Kucsuk
               basához, hogy legyen ez s ez nap szerencséje hozzá, de a feleségét is hozza el
               magával.</p>
				<p>Kucsuk basa el is jött szépen a kitűzött napra. A seraskier csak délre várta
               vendégeit, s a basa már délelőtt megérkezett.</p>
				<p>A seraskier rangjánál fogva felette levén a basának, Kucsuk a szokott módon üdvözlé
               őt, mire a seraskier nagy leereszkedéssel leszálla hozzá, s gonoszul mosolyogva
               kérdé:</p>
				<p>- Hát a feleségedet miért nem hoztad magaddal?</p>
				<p>- Mi dolgod neked a feleségemmel? - szólt Kucsuk idegenül.</p>
				<p>- Őt is meghívtam veled együtt.</p>
				<p>- Én nem hívásodra jövök. Egyenesen Sztambulból érkezem a nagyúr fermánjával.</p>
				<p>E szókkal egy pecsétes iratot vont elő kebléből a basa, a homlokához és ajkához
               érintve azt átnyújtá a seraskiernek.</p>
				<p>A seraskier átvevé a fermánt, s mintha kedvesétől kapott szerelmes levél volna oly
               hangos cuppanásokat ejte rajta, szívéhez szorítá, homlokára tette, s azzal
               felbontatlanul visszaadta a basa kezébe.</p>
				<p>- Megbocsátasz, szelíd basa, ha fogadásom tartja ez órában nem foglalatoskodni világi
               ügyekkel, ez óra imádkozásra van szentelve nálam.</p>
				<p>- Jól van, tehát imádkozzál elébb, s azután olvasd a fermánt.</p>
				<p>A seraskier bement szobájába, ott álló óráig a Korán előtt guggolt, s olvasott az
               Asorathból, akkor felkelt és kijött.</p>
				<p>A basa ott ült ajtaja előtt a fermánnal a kezében.</p>
				<p>- Megbocsátasz, jószívű basa, ha most nem olvasom még el a fermánt, szolgáim
               elkészíték fürdőmet: ha nem használom, elhűl, illatja elpárolog, s kénytelen leszek
               bosszúból szolgáim fejét elüttetni.</p>
				<p>- Jól van, tehát fürödjél meg elébb.</p>
				<p>A seraskier félóráig mosatta, lúgoztatta, dörzsöltette magát, s midőn kijött, a
               fürdőajtóban lelte a basát.</p>
				<p>- Megengeded, hogy felöltözzem elébb?</p>
				<p>- Ám öltözzél fel, ha jónak látod.</p>
				<p>Az öltözés ismét egy jó óráig tartott: míg a fejét megborotváltatta, - a turbánját
               felköttette, - övet, papucsot, salavárit rendbehozatott; - úgyhogy mire kaftánját
               felvette, már a vendégek nagy része felgyülekezett. Kucsuk basa nézte mindezt
               rendületlen komolysággal. A seraskier nevetett magában; - gondolva, hogy milyen
               bolonddá tartja ő a basát!</p>
				<p>Midőn az öltözésnek vége szakadt, akkor ismét arra kérte, hogy engedje meg neki
               vendégeit néhány szóval üdvözölni.</p>
				<p>E néhány szó abból állt, hogy leültette őket a rakott asztalokhoz, maga is odaült
               velök; jelt adott a zenészeknek, azok pokoli lármát csaptak trombitáikkal; poharat
               adott vendégei kezébe, poharat adott magának is, ett-ivott valamennyi egészségeért;
               felhordatta az ételeket, és torkig ette magát valamennyiből.</p>
				<p>Kucsuk basa leült egy pamlagra, s nem evett, nem ivott és nem szólt; csak nézte
               komoly arccal a tobzódó seraskiert, kinek ha több esze lett volna, meg kellett volna
               rettennie azon körülményen, hogy e szigorú férfi most oly engedékeny, úgy engedi
               húzni-halasztani a rábízott dolgot órárul órára, - reggeltől délig, - déltől estig; -
               hanem az ő rövid eszével ez engedékenységet az ő személye iránti alázatosságnak
               tulajdonítá, s végtelenül mulatta magát azon, hogy midőn ebéd múltával ismét
               megszólítá a basa a jóllakott urat, maga sem ételből, sem italból nem részesülvén, -
               ez ismét azt felelheté neki:</p>
				<p>- Megbocsátasz, bárányszelíd basa, láthatod, hogy Allah nagyon sok jóban részesíte,
               lelkem a második égben jár azon nedvnek erejéből, melyet a próféta a paradicsom
               örömeinek kóstolójául csorgatott poharainkba; ily állapotban képtelen vagyok írott
               betűket megérteni; azért tehát légy annyi időhaladékkal, míg táncnak látása s zenének
               hallása által lelkem felhői ismét eltisztulnak.</p>
				<p>A basa meghajtá magát szótlanul, s ismét visszaült kerevetére.</p>
				<p>Egy intésére előszökelltek az éteri almék mandolinjaikat pengetve, csengős nakaráikat
               ütögetve, s táncoltak és keringtek, hogy csupa gyönyörűség volt látni, s ha egy-egy
               el talált szédülni közülök, bizonyos lehetett felőle, hogy nem esik a földre.</p>
				<p>A seraskiert telehintették damaszkuszi rózsalevelekkel, ki szuszogva bámult utánok, s
               midőn a legsebesebb pörgéssel ellejtének mellette, midőn a lengeteg öltönyök
               boszorkánykaréjt vágtak a légben, az égő bájarcok egymás után tünedezve ragadták
               magukkal az utánok tekintő szívét, midőn a seraskier kapkodva nyújtá ki mindkét
               kezét, hogy egyet a földi tündérek közül elfoghasson, azok helyett Kucsuk basa
               vashidegségű kezétől érzé a magáét megragadtatni, ki szigorú arccal tekinte reá a
               fermánt elémutatva.</p>
				<p>A seraskier vörös volt a bortól és a szép hölgyek látásától.</p>
				<p>- Mit akarsz, mézédességű basám? Gondolod-e, hogy a bor részegsége elmúlik a szerelem
               részegsége által? Napba néztem! - ezek az almék mindmegannyi napok - tizenkét napot
               láttam egyszerre; elvesztém szemeim világát. Magamat sem ismerem többé, nemhogy a
               betűket ismerném.</p>
				<p>A vendégek mind jónak látták kacagni a seraskier ötletén, s még e dísztelen kacagás
               sem vette ki a komoly török urat nyugalmából, csupán azt kérdezé:</p>
				<p>- Mikor fogod tehát a nagyúr parancsát elolvasni? Az éj közelg, s a nap utolsó
               óráiból nem szabad annak kimaradni.</p>
				<p>- Magad is mondod, hogy az éj közelg; tehát setét van. Már pedig az Alkorán azt
               mondja, hogy mikor setét van, akkor semmi Istennek tetsző élő állat nem lát; melynél
               fogva én sem látok, hanem ha várni kívánsz, amíg a próféta tiszteletére s a Thora
               mennyből alászálltának emlékére készíttetett tűzijátékot elgyújtatom, s annak
               világánál elolvasom a fermánt.</p>
				<p>- Legyen úgy; - mondta Kucsuk, s ismét visszaült helyére. A vendégsereg kacagott.</p>
				<p>Következett a tűzijáték; forogtak a tűzkerekek, - tűzokádó sárkányok nyargaltak a
               kerten keresztül; - emelkedtek a röppentyűk, - hullott a tűzeső, - pattogtak a
               bombák, s végül egy mesterséges tűzhányó hegy nyílt meg égi kráteréből millió
               csillagot lövellve az égre, mik kékre, zöldre és pirosra válva szálltak ismét
               csendesen alá, mint égő tűzpillangók.</p>
				<p>- Most már láthatsz: - szólt Kucsuk, előmutatva a fermánt.</p>
				<p>- Csak egy van még hátra az ünnepélyből; az utolsó tréfa, melyet elébb meg kell
               látnod; mert hisz azt éppen feleséged kedvéért szereztem, s legalább te majd elmondod
               neki odahaza. Hozzátok elő a nagy poharat!</p>
				<p>Mindenki feszült kíváncsisággal várta, hogy mi lesz az.</p>
				<p>E szóra nyolc szolga előhengerített egy kerekeken álló óriási ólomserleget, mely tíz
               akó borral volt megtöltve...</p>
				<p>Azt odaállították a vendégsereg közepébe...</p>
				<p>- Most hozzátok elé a kétszarvú embert!</p>
				<p>Egy láncokkal megterhelt alakot vezetének elé, kinek csodás tekintetén felkacagott a
               vendégsereg; csupán Kucsuk borzadt vissza, szánalom és irtózat állva el szívét.</p>
				<p>- Micsoda ember ez? - kiálta előlépve.</p>
				<p>- Ez egy rabszolga, kit feleséged meg akart tőlem venni, s hogy nem adtam neki, jól
               megfojtogatott miatta. Most előhozattam az állatot rejtekéből. - Sokáig bujdokolt
               előttem, de az éhség végre előhozta. Én ugyan megesküdvém, hogy csak akkor adom őt ki
               kezemből, midőn a fejemet a nyakamról; de most mást mondok; én elbocsátom őt, ha
               poharát ki bírja inni. - Vessétek őt e pohárba; - ha kiissza, jó; ha belefullad, az
               az ő baja...</p>
				<p>A vendégek hangos hahotával fogadták e szókat. Ez derék tréfa; valakit a pohárba
               fullasztani, mint valami legyet! Ott igazán agyonihatja magát, s vígan megy a
               másvilágra!... A hajdúk már megragadták Boór Ádámot, hogy a serlegbe vessék.</p>
				<p>- Megálljatok! - kiálta mennydörgő szóval Kucsuk, hogy mindenki reá nézett, s a
               torkokban elakadt a hang. - Ellébb e fermánt olvasd!</p>
				<p>- Majd azután! - szabódék a seraskier, és kacagott, hogy nagy potroha rázkódék bele,
               - elébb hadd végezzük ezt.</p>
				<p>- Nyomorult! Ez halálítéleted!...</p>
				<p>Mintha a villám csapott volna le közöttük, egyszerre elnémult a tivornyázó sereg, s
               midőn Kucsuk basa a fermánt felemelte, arcra borultak mind; a seraskier hanyatt esett
               kerevetére.</p>
				<p>- Árulásodért te halsz meg! - mondta Kucsuk -; s ahogy te akartál megölni mást, úgy
               halj meg magad. E halál nemét tenmagad számára találtad fel.</p>
				<p>Azzal inte a hajdúknak, s Baruch Tavaif kétségbeesve látta, hogy ugyanazon szolgák,
               kik egy pillanat előtt az ő szavait fogadták, most őt ragadják meg, s viszik a
               billikom felé sebtében összekötözve kezeit. Senki sem iparkodott őt védni, senki sem
               könyörgött érte, nem voltak sem jó barátjai, sem hű szolgái!</p>
				<p>Egy vadállati ordítás hangzott. A roppant test belezuhant az iszonyú billikomba, s a
               szerteloccsanó bor, mely annak szélein túlömlött, tanúsítá, mennyi tért foglalt el
               ottan.</p>
				<p>Még néhányszor felmerült a bor felszínére kidülledt szemekkel, elkékült orcával, s
               hörgő ordítása ijesztően hangzott szét a teremben, azután végképp elmerült: néhány
               buborék úszkált utána még; abba volt a roppant test parányi lelke beszorulva, - az is
               szétpattant azután - s a lélek hova lett?</p>
				<p>Kucsuk basa ott nézte hideg tekintettel a különös kivégezést, egy vonás nem mozdult
               arcán.</p>
				<p>A vendégek, a zenészek, a bajadérek szétfutottak, mint akiket kísértetek űznek; a
               vigalom termei, a pompás kertek ezernyi lámpáikkal üresen maradtak.</p>
				<p>A seraskier fogadása betelt. - Lőn neki az ő szavai szerint.</p>
				<p>Akkor ígérte odaadni a kétszarvú embert a rabszolgaságból, amikor a fejét a nyakárul;
               - Kucsuk basa egyszerre vivé el levágott fejét s megszabadult rabját.</p>
				<p>Egy feje már le van szedve a hidrának, de még hátra van a másik.</p>
				<p>A seraskier bűnhődött, de a hűtlen barát, ki jóltevőjét rabszolgaságban hagyta, ki
               vagyonát elorzá, s gyermekeit elűzte, még él, és vígan dúskálkodik a csalt
               vagyonban.</p>
				<p>Kucsuk basa megértve a szerencsétlen Boór Ádám sorsát, ki már egészen el volt fásulva
               önmaga iránt, s csak gyermekeiért élt még, - azonnal személyesen felment a portára, s
               a díván elé terjesztette az égbekiáltó visszaélést, nemcsak a bitorolt vagyonok
               visszaadását követelte, hanem azonfelül méltó büntetést is az undok árulásnak.</p>
				<p>A fejedelem követe, Paskó Kristóf, éppen akkor nyert kihallgatást a portán, s
               elmondva amikért küldve volt, s egy időre megnyugtatva a török fennuraság haragját,
               rögtön visszaküldetett a szultán által Erdélybe, s meg sem pihenve az úton mindenütt
               váltott lovakon sietett gyorsan hazafelé egyenesen Brassón keresztül.</p>
				<p>A titkos parancson kívül tán egy más titkos érzelem is volt szívében, mely neki
               sietést parancsolt.</p>
				<p>Amint az utolsó faluba ért Brassón innen, ott figyelmeztették rá, hogy térjen vissza,
               vagy kerülje ki Brassót, mert ott most a dögvész dühöng; de Paskó nem sokat
               hallgatott az intésre; hisz úgysem volt szándéka egy percig is megállapodni a
               városban: aminthogy szerencsésen keresztül is vergődött rajta, s útjában egyetlenegy
               temetéssel sem találkozott, sem harangzúgást nem hallott: aminek egyébiránt az volt
               az oka, hogy a halottakat éjjel temették, s a harangok nyelveit kiszelték eleve,
               nehogy még jobban elterjedjen a rémület a nép közt.</p>
				<p>Alighogy azonban hátrahagyta Brassót, még nem haladhatott háromezer lépésnyire, midőn
               egy erdő széléhez érve egyszerre kiáltást hall maga előtt: “megállj azzal a
               szekérrel!”</p>
				<p>János gazda hallván a kiáltást, kivette a kocsis kezéből az ostort, s még jobban
               közibe vagdalt a lovaknak.</p>
				<p>- Megállj! - hangzott ekkor egyszerre húsz oldalról, s puskás, lándzsás emberek
               ugráltak elő, mintegy ötven lépésnyi távolban körülfogva a szekeret, de közelebb egy
               sem jött, csak onnan kiabáltak, hogy egy lépést se tegyen senki tovább, mert
               lelövöldözik!</p>
				<p>János gazda előkapá erre a szóra a szekérderékból a hosszúnyelű rézfokosát, s
               felállva a bakra elkiáltá magát:</p>
				<p>- Gyertek hát no, aki lelketek van, ha velünk akartok kikötni! Vitézlő uram, fogja
               azt a puskát; aki hozzánk nyúl, halál fia! Ti gyalázatos kupcihér lókötők, nem
               szégyenlitek a fejedelem követét megtámadni? aki az egész országért és így tiértetek
               is fut, fárad, mint egy marha! De csak ide merjetek jönni, mind kettőbe
               hasítalak!</p>
				<p>A puskások nevettek János gazda beszédén, s egy sem jött közelebb.</p>
				<p>- Tedd le azt a fokost öreg - szólt közbe Paskó csitítva, s a körülállókhoz fordulva
               monda szelíden:</p>
				<p>- Jőjjenek hát kegyelmetek szaporán, s vigyék el, amim van. Száz tallérom van
               magamnak, azon osztozzanak meg Isten hírével, csak az ajándékokat ne bántsák, miket a
               fővezértől a fejedelemnek hozok.</p>
				<p>E szavakra egy vén székely, - ki úgy látszott, hogy a többiek szája volt, -
               megszólalt nagy mosolyogva.</p>
				<p>- Nem vagyunk mi zsiványok és fosztogatók, fiaim. Nem is azért állítottunk meg
               benneteket, hogy kiraboljunk, hanem csak maradjatok ott szépen, ahol vagytok,
               fogjátok ki a lovaitokat, s ne iparkodjatok egyikünkhöz sem közelíteni, mert
               meglövöldözünk.</p>
				<p>- Hát mit csinálnak itt kendtek?</p>
				<p>- Kordont csinálunk, jó uram, ha nem bánja. Brassóban kiütött
               a mirigy, nehogy odább terjedhessen, jónak láttuk elfoglalni minden utat, ami kifelé
               hoz, s innen ugyan egy tappot sem mennek kegyelmetek, amíg a kontumáciát ki nem
               állták.</p>
				<p>- Hol? Itt a szabad ég alatt?</p>
				<p>- De majd adunk be gallyakat, építhetnek belőle sátrat maguknak.</p>
				<p>- S meddig kell itt maradnunk?</p>
				<p>- Nem tovább, csak negyven napig.</p>
				<p>- De az Istenért, gondoljátok meg, barátaim, én a legsürgetősebb izenetekkel jövök a
               portáról, miktől az ország sorsa függ, mikre nézve negyven óra is halálos késedelem,
               nemhogy negyven nap.</p>
				<p>- Hát hisz az izeneteket mondja el kegyelmed nekünk, majd mi odább adjuk. De
               kegyelmed itt marad lovastul és huszárostul.</p>
				<p>- Tudósításaimat csak a fejedelemnek magának szabad hallani.</p>
				<p>- Már hiszen, ha olyan fontosak a kegyelmed üzenetei és olyan titkosak amellett, hát
               megtesszük, hogy ide híjuk a fejedelmet, beszéljen vele kegyelmed, de innen ugyan
               negyven napig meg nem mozdul.</p>
				<p>Paskónak tetszett a bohó ajánlat, s gondolva, hogy ha a fejedelem megtudja sajátságos
               helyzetét, majd sietni fog őt abból kiszabadítani, ráhagyá, hogy küldjenek hát mentül
               elébb gyorsfutárt Fehérvárra, aki hívja oda a fejedelmet.</p>
				<p>A jó székelyek szót fogadtak hűségesen, s kiválasztva egy jó lovas legényt szájába
               rágták jól a szót, s útnak eresztették.</p>
				<p>Azzal nekifogtak, elkezdtek nagy cövekeket faragni, s ötven lépésnyi átmérőjű körben
               sűrűen körülkarózták Paskó szekerét.</p>
				<p>- Hát mit cselekszenek kendtek? - kérdé János gazda.</p>
				<p>- Majd meglátjátok, fiaim - felelt a furfangos öreg. - Nem szeretnők, ha éjszaka
               szerét ejtenétek a megszökésnek, hát majd csak elejét vesszük annak.</p>
				<p>S azzal hosszú fűzfavesszőket vagdalva nekiálltak, körülfonták embermagasságú
               sövénnyel a lefoglalt utasokat, betüskézve a sövény tetejét, hogy át ne mászhassanak
               rajta, s úgy strázsálták őket a rögtönzött vesztegintézetben, még csak egy
               ajtónyílást sem hagyva rajta, amelyen valaha kijöhessen az ember.</p>
				<p>- Hát mi itten belül mivel fogunk élni? - kérdé János gazda
               igazán aggodalomba esve; míg gazdája megadta magát sorsában, elővett egy kötet
               Horatiust, s csendesen olvasgatott.</p>
				<p>- Lesz gondunk rátok - biztatá az öreg, s azzal egy hosszú dárdát előfogva, annak a
               hegyére feltűzött egy derék kolozsvári cőkös cipót, s azt átnyújtva a sövényen,
               odainté a vén szolgát.</p>
				<p>- Nesze, fogjad, de vigyázz, hogy a dárdához hozzá ne nyúlj, mert a vasa meg van
               tüzesítve.</p>
				<p>Az ugyan nem volt megtüzesítve, hanem csak azért óvta a vén székely a Jánost a
               hozzányúlástól, nehogy a pestis azon keresztül találjon elragadni.</p>
				<p>János szép óvatosan levonta a kenyeret a dárdáról, s odavivé az urához, mire Paskó
               egy félkoronás tallért adott a kezébe, hogy adja meg az árát a kenyérnek.</p>
				<p>János odajárult a sövényhez, s fogván a tallért, monda az érdemes őröknek:</p>
				<p>- Ehen van ez a darab pénz, fogják kentek azért a cipóért, nem kívántuk ingyen! s
               azzal áthajítá az ezüstpénzt.</p>
				<p>Hát egyszerre kilenc dárda hegye szaladt neki a sövényen keresztül, csak alighogy
               elugorhatott előlük, s a vén székely nagy haraggal támadt reá fenyegetőzve.</p>
				<p>- Elviszed a pestises pénzedet, te gyilkos, országháborító!
               Így akarod te az egész székely nemzetet megmérgezni egy tallérral? Rajta, komék,
               targallyat kell gyorsan erre a gyanús pénzre hordani, s tüzet rakni rajta, mielőtt
               elterjedne róla a mirigy.</p>
				<p>S tüzet raktak a tallérra.</p>
				<p>- Így ám, fiam, - szólt az öreg. - Ez meglévén; - és ide mihozzánk többet semmit át
               ne hajíts, mert magatokat égetünk meg. A pénzed majd, ha kiállottad a kontumáciát,
               kikaparhatod innen a hamuból; ne félj, senki sem viszi el.</p>
				<p>Ezen tárgy fölött azután János gazda és a székely atyafiak között hosszú perpatvar
               támadt, mely a késő éjszakáig elhúzódott, János nem kevésbé győzvén szóval, mint a
               komék, s ámbátor annyira ment a dolog, hogy a vitatkozó felek egymást szásznak és
               góbénak kezdték csúfolni, tettlegességekre mégis nem kerülhetett sor, miután Jánosnak
               több esze volt, mint hogy egymaga száz embert megrohanjon, ő maga pedig biztosítva
               volt pestises hírénél fogva attól, hogy valaki kezeit rávesse.</p>
				<p>Ilyenforma mulatság közt telt lassankint az idő.</p>
				<p>Aki tudja, hogy Brassótól Gyula-Fehérvár nem egy szaladás, elképzelheti, hogy míg a
               fejedelem megtudhatta követe szorult helyzetét, addig annak meglehetős ideje maradt
               az elmélkedésre.</p>
				<p>Valljuk meg őszintén, hogy a szegény magyar úr diplomatikus gondjaival nem csekély
               arányban állottak a férji aggodalmak is, hogy szinte bajos volna meghatározni, melyik
               okozott neki nagyobb nyugtalanságot.</p>
				<p>Mindig az állt előtte, hogy feleségét betegen hagyta, s ha még csak a betegség lett
               volna a legnagyobb baj! Akárhányszor elgondolá magában, mint fog egyenesen
               Gyula-Fehérvárra hajtatni, hogy keresi fel a fejedelmet
                legelőször, s mit fog neki mondani; de mihelyt azon helyre érkezett, ahol az
               országútról egy kis jegenyefákkal beszegett út letér, az ő eszméi is letértek vele;
               azon vette észre, hogy otthon van. Százfélét gondolt azután, mint fog a szép fiatal
               nő kedvesen, kedélyesen eléje futni, s őt átölelni, csókjaival elhalmozni, vagy tán
               fekszik most is betegen, s a viszontlátás után eped, s mint fog meggyógyulni férje
               egy szavától. Óh, miért nem siethet, hogy orvosságát megvinné?... Azután mindegyre
               borúsabb gondolatjai jöttek; hátha nagyon beteg, s ő csak a haldokló ágyához érkezik
               haza, hogy végsóhaját felcsókolja ajkairól? Hátha meg is halt, s ő csak sírhalmát
               fogja feltalálni?... Arca mindegyre sötétült, a ború nem volt magában elég, a
               villámnak is meg kelle jőni: Hátha amíg ő eped, vágyódik és szeret, addig annál,
               kiről gondolkozik, emléke feledve van, s míg a rossz fátum őt e kelepcében fogva
               tartja, az tán egy bűnös boldogságáért történik, ki nevet akkor, amidőn ő zokogva
               sír!... Homlokán mély barázdát vontak a ráncok, szemei mereven néztek magok elé, arca
               mindegyre sötétült; - mígnem János gazda, megszánva gondolataitól gyötört urát, meg
               nem szólalt mellette: “bizony szép idő van ma.”</p>
				<p>Mintha tudná a jó öreg szolga, hogy az urának jólesik, nem szűnt meg vigasztalni a
               maga modorában, s erőt véve a természetén, elkezde az asszonyárul beszélni:</p>
				<p>- Hiszen ne búsuljon vitézlő uram, nem lesz a nagyasszonynak semmi baja; majd
               meglássa, hogy olyan egészséges lesz, mint a makk, mire hazaérünk.</p>
				<p>(Pedig azt tartom, nem sokat törődött volna vele az öreg, ha valami szép természetes
               úton-módon megszabadult volna tőle a ház.)</p>
				<p>Paskó restellte, hogy szolgája észrevevé nyugtalanságát, s iparkodott türelemmel
               várni, míg a fejedelem kiszabadítja ez önkénytelen veszteglésből.</p>
				<p>Már három nap múlt el; a kordonra rendelt székelyeket Küküllő megyei magyarok jöttek
               felváltani, aminek János gazda véghetetlen örült, mert ezek kevésbé voltak
               garaboncások, hagytak beszélni magokkal, közel engedték az embert menni, később pedig
               igen jó tüzelőnek találva a székelyek által font sövényt, azt szétszedték, és
               feltüzelték, sőt utoljára János gazda még egy ismerősére is talált köztök, egy
               emberre, aki éppen Paskó helységében lakott, s odament hozzá beszélgetni.</p>
				<p>- Adjon Isten, János gazda! Hát megint Törökországban járt? Már azt hittük, vissza
               sem jön többet urastul együtt.</p>
				<p>- Üm. Talán nem is kellünk már idehaza?</p>
				<p>- Bizony nem tudom én.</p>
				<p>- Mikor volt kend a kastélyban? Nem beteg-e az asszony?</p>
				<p>- Van eszében, hogy beteg legyen. Amint kendtek kihúzták a lábukat a házból, olyan
               dáridót csapott, hogy hetedhét országra szól, még tán most sincs vége a
               dínomdánomnak. Egyik vendég a másik kezébe adja a kilincset, s a hegedű ki nem kopik
               a házból.</p>
				<p>- No, ez szép lesz - dörmögé magában János, s odasomfordált az urához, ki türelmesen
               ült a rögtönzött góré alatt.</p>
				<p>- Vitézlő uram, ugyebár, ha innen szabadulunk, csak egyenesen
               Gyula-Fehérvárra megyünk?</p>
				<p>- Hová mennénk máshová?</p>
				<p>- Hogy nem teszünk egy ugrást Majosfalva felé?</p>
				<p>- Nem tudom, János. Ahogy az idő kiadja. Mért kérded?</p>
				<p>- No, merthogy idáig is nagyon sokat késtünk, s tudja kegyelmed, hogy a fejedelem
               milyen hirtelen haragú, megdorgálna érte, ha megtudná, hogy elébb hazamentünk. (János
               gazda, mikor az uráról beszélt, mindig odaértette magát is.)</p>
				<p>- Igazad van, János. Nem megyünk haza. Ráérünk azután is.</p>
				<p>János gazda megint visszament az ismerőséhez beszélgetni, ha nem tudhatna-e ki tőle
               még más egyebet is.</p>
				<p>- Hát mi újság még odahaza? - kérdé az ismerőstől.</p>
				<p>- Nincs minálunk semmi egyéb, mint hogy a ludak mezítláb járnak; kend mondhatna
               valamit, mert messze földet bejárt. Megtanult-e kend olaszul?</p>
				<p>- Én? Hát már minek tanultam volna én olaszul?</p>
				<p>- No, mert akkor nem tudom, hogyan beszél kend odahaza az új lokajjal.</p>
				<p>- Új lokajjal? - kérdé elbámulva János.</p>
				<p>- No, mert azalatt a nagyasszony kend helyett olasz lokajt fogadott.</p>
				<p>János gazda sóbálvánnyá meredt.</p>
				<p>- A biz a - folytatá az ismerős -; senki sem tud azzal beszélni, csak az asszony
               maga.</p>
				<p>- Milyen?... - kérdé János véghetetlen szomorúsággal.</p>
				<p>- Bizony furcsa képe van annak, se bajusza, se szakálla, tarkabarka öltözete, farka
               van neki a fején, piros harisnya a lábán, hosszú, menyétszín fecskefarkú köntöst s
               hupikék plundrát visel.</p>
				<p>Jánosnak egy mentő gondolatja érkezék.</p>
				<p>- Hallja kegyelmed: ember az? - No, mert madár is van ám olyan, aki majd úgy beszél,
               mint az ember.</p>
				<p>- Szép madár, aki a falubeli lyányokat mind elbolondítja pántlika-osztogatással.</p>
				<p>De János csak váltig nem tett le a gondolatjáról.</p>
				<p>- Hát mondja meg kend, mivel él?</p>
				<p>- Az még csak furcsa. Nyersen eszi a halat, olajjal a salátát, s délutánonkint
               gombostűvel horgássza a tóban a nagy zöld kecskebékákat; azt mondja, kendet is
               rákapatja, csak hazajusson.</p>
				<p>János gazda olyan képet csinált, mint aki tüsszenteni akar, aztán nem jön; sehogy sem
               tetszett neki az újság. Visszasompolygott a gazdájához, s addig-addid settenkedett
               körülötte, míg szerét ejtette, hogy belekössön.</p>
				<p>- Vitézlő uram! Mégiscsak furcsa ám az, hogy az ember elmenjen a maga háza mellett
               anélkül, hogy csak egy órára is betekintsen, ha nem beteg-e a felesége, nem történt-e
               valami baj a gazdaságban, ez, amaz s más efféle.</p>
				<p>- Biz az furcsa, János gazda.</p>
				<p>- Már ha én vitézlő uramnak volnék, én meg nem állhatnám, hogy félre ne térjek egy
               kicsinyt Majosfalvára; nem sok időre, csak úgy egy órára, vagy mi.</p>
				<p>- De hisz az elébb mondtad magad, hogy a fejedelem meg talál haragudni érte.</p>
				<p>- (Még akkor nem tudtam, gondolá magában János, hogy olasz inas került a házhoz.)</p>
				<p>- Hiszen nem fogja az azt megtudni. Majd olyan szépen letérünk az útról, hogy senki
               sem veszi észre, s mégis elébb ott leszünk, mint a fejedelem várna.</p>
				<p>- Majd meglássuk.</p>
				<p>Ez órától fogva János sokkal nyugtalanabb volt, mint gazdája; elhagyta álom és
               étvágy.</p>
				<p>Hetednapra érkezett vissza a székely futár, kinek a fejedelmet Radnóthon kellett
               fölkeresni, s mint Paskó előre látta, vele együtt jött a fejedelemnek is egy hadnagya
               parancsul adva a vesztegzárőröknek, hogy követét kivételképpen bocsássák szabadon;
               ami legottan meg is történt.</p>
				<p>Pihenés nélkül hajtatott a megszabadult Paskó előre. A mellé adott hadnagy nem bírt
               vele érni, s még feleúton kidűlt. Csupán János gazda győzte ki az éjen-napon
               keresztül folytatott sietséget, s úgy segített a váltott lovakat befogni, s az ostort
               elnyűni rajtok, mintha neki még több oka volna a sietségre, mint urának.</p>
			</div>
			<div type="chapter">
				<head>VIII. MEGLEPETÉSEK</head>
				<p>Úgy történt.</p>
				<p>Amint az országútról a jegenyékkel beszegett út túl Szebenen letér, a Paskót vivő
               szekér elhagyta a főutat, s mire Paskónak eszébe jutott volna tiltakozni, már
               közelebb jártak Majosfalvához, mint az országúthoz, s azután nem volt kedve
               visszatérni.</p>
				<p>János gazda az első hírhallásra jobbnak hitte, hogy ura ne érkezzék hamarabb haza,
               mint megérkeztének híre; de az olasz lokajróli hallomás egyszerre kiölt minden
               keresztyéni és felebaráti érzelmet szívében, most már azt kívánta, hogy bár minél
               nagyobb iszonyatra jutnának haza, s lenne ölés, gyilkolás a házban.</p>
				<p>Amint a falu alá értek, hegedűszó kezdé fülelő érzékeit ütögetni, melyre meg nem
               állhata, hogy vissza ne forduljon a bakról, urához szólva:</p>
				<p>- Hallja csak, vitézlő uram, hogy megbúsulnak rajtunk itthon!</p>
				<p>Paskó mosolygott.</p>
				<p>- Hát csak nem kívánod, hogy az egész világ minket gyászoljon, s még a korcsmában is
               megtiltsák a hegedülést, mint a nagyszebeniek tették, mikor a küldöttségüket Apafi
               Mihály uram megnádpálcázta?</p>
				<p>- Kocsmákban? - kérdé János, nagy szemeket meresztve.</p>
				<p>- Igen, igen. Mert hisz itt a faluvégi csapszékben hegedülnek.</p>
				<p>- Igaz biz az - monda János, most az egyszer nagyon felsülve.</p>
				<p>Néhány perc múlva a kastély udvarára robogott a hintó. János minden ablakon egy
               megriasztott lovagot várt kiugrófélben látni, s minden ajtóból egy tarkabarka olasz
               lokajt lesett; mindezek helyett az úrnő maga állt az erkélyen egyedül, s férjét
               meglátva, lefutott elé, úgy, ahogy őt Paskó képzelé magának: frissen, kedvesen,
               kedélyesen nyakába borult az érkezőnek, s csókjaival halmozta el, ezer örvendetes
               kérdést intéze hozzá, s magánkívül volt örömében. János gazda megszégyenülve csókolt
               neki kezet.</p>
				<p>A boldog férj, szép nejét átölelve, termeibe távozott.</p>
				<p>Csak egy órát ígért magának az otthonlételre, s ezalatt mennyi mondanivalója volt
               neki, s mennyi éreznivalója szívének! s választhat-e az ajk csók és beszéd között,
               midőn hosszú távollét után egy rövid órára van bízva minden boldogsága?</p>
				<p>A nő nyakában csüggött mellette ülve a kereveten, s szerelmes tekintettel nézett
               szemeibe. Sohasem volt olyan szép, mint most.</p>
				<p>- Szólj és ne kérdezz; miért maradtál oly sokáig távol? Miért nem izentél? Álmodni,
               nyugtalankodni hagytál magad miatt, egy szóval sem tudósítva jó vagy balsorsod
               felől.</p>
				<p>- Óh, kedves nőm, borzalmas utakon jártam én. Ha Isten keze nem ótalmaz, százszor is
               ott lehetett volna vesztem. Igazad volt, midőn nem akartál velem jőni. Hányszor
               gondoltam a szorongattatások óráiban borzalommal arra: ha te is velem volnál! s
               vigasztalt az a gondolat, hogy te ekkor nyugodtan alszol csendes hajlékunkban, s nem
               tudsz semmit azon rémekről, amik engemet környeztek.</p>
				<p>- Rosszul gondolád. Én minden éjjel vérpaddal, viharral,
                  tengervésszel álmodtam, ott látva téged. Tengeri kalózok üldöztek, s te
               futottál előlök idegen partok felé.</p>
				<p>- Lám, minő csodák vannak a természetben: míg te vérpadon, viharos tengeren láttál
               engem, én valóban ott voltam. Sztambulba érve le akartak fejezni rögtön, s csupán
               Kucsuk basa közbenjárása mentett meg a haláltól; a nagyvezér, kinek pártfogására
               számítottam, éppen akkor Candia szigetének ostromán volt a
               velencések ellen; utána kellett mennem, hogy az ország szomorú
               ügyeit elintézzem vele. Tudod, hogy soha sem voltam még tengeren, s mint ekkor
               életemben először hajóra szálltam, hogy Candiába vitorlázzak, valami kimondhatatlan
               szorongás fogta el érzékeimet; testem, lelkem tehetetlenné vált s oly oktalan halálos
               aggodalom fogott el, mintha sohasem kellene többet a szárazföldet látnom. Alig tűnt
               el szemeim elől a part, mielőtt a másikat megláthattam volna, egyszerre nagy vitorlák
               tűnnek elő a láthatáron, s egyenesen felénk tartanak. A török gálya hajósai, mely
               engem szállított, erre rémülten kezdtek kiáltozni: “A velencések, a velencei hajók!”
               s felhúzva minden vitorláikat hanyatt-homlok kezdtek előlük rohanni, mint akit
               veszteni visznek. Amazok üldözőbe vettek bennünket, s a mi gályánk, bármint erőtettük
               is, mindig közelebb kezde jutni az üldözőkéhez, kik szüntelen ott cirkáltak Candia
               körül, s minden török hajót elfogtak, ami arrafelé tartott, s számot sem véve a
               rajtok levő emberekről, rendesen el szokták azokat süllyeszteni. Nekünk is így
               kellett volna járnunk, mert miután hat óra hosszat futottunk előlük, délfelé
               szélcsend kezde lenni, úgy hogy mind mi, mind üldözőink megálltunk a tenger közepén,
               csak olyankor tehetve egy-egy ugrást, midőn egy elsikamló szellő vitorláinkba kapott.
               A török nép ordítva hányta magát arcra, szelekért könyörögve
               Istenéhez; estefelé megsokallta a próféta hívei rimánkodását, s külde ránk egy olyan
                  zivatart, hogy egy pillanatban a tenger fenekére vetett,
               másikban a felhők közé hajított bennünket a hullám. Árbócaink, vitorláink
               összetörtek, hajónk minden eresztékeiben recsegett-ropogott, hogy azt hittem,
               szerteszét fog menni. A hullám keresztülcsapkodott rajtunk kioltva minden tüzet a
               hajón, s facsaróvá áztatva mindnyájunkat. Hajh, mennyiszer áldottam magamban a mi jó
               sáros országutainkat, nem repül azokon a szekér! Három napig hányt-vetett bennünket a
               zivatar mennykőhullás, felhőszakadás közt, nem világította nap az eget, csak a
               villám; hallottuk sokszor a hullám ordítását, amint a tengerből kiálló fekete
               sziklákhoz csapódott, s Isten őrzött, hogy ott nem vesztünk mi is. Negyednapra
               tisztult fel csak az égbolt felettünk; üldözőink hajóhadát is szétszórta ugyan a
               vihar, de minket is egész az egyptomi partokig elvert. Ott
               kénytelenek voltunk hátrahagyni megroncsolt gályánkat, s tizenkét napig bujdostunk
               ellenkező szelekkel küzdve egy korhadt dereglyén, míg Chous és
                  Cyprus szigeteket érintve Candiába
               eljutottunk.</p>
				<p>- Szegény, szegény férjem... - szólt Berta, szép sima kezeivel hízelgően cirógatva
               végig férje arcát, s lecsókolva homlokárul a barázdákat, miket a viszontagságok
               emléke arra vont. - De úgy hiszem, nem jártál hiába, s ezen utad, reménylem, utolsó
               volt Törökországba?</p>
				<p>- Jó gyermekem, utolsó utam az lesz, amikor ott marasztnak, s mind e küzdéssel nem
               nyertem egyebet, mint egy rövid hónapot a készülésre, egy hónap múlva ismét ott lesz
               az ország, ahol elébb.</p>
				<p>- Hogy érted ezt?</p>
				<p>- Országos gondok, gyermekem, mik csak untatni fognak.</p>
				<p>- De ha én szeretném azokat ismerni.</p>
				<p>- A szultánt arra kértük, hogy vagy engedjen el az adóból annyit, mennyit Haly basa
               falvainkból beszed, vagy tiltsa el azt attól. Erre ily különös választ nyertünk a
               dívántól, hogy ám szedjük be mi az adót azon falvakból, mik a
                  váradi basa keze ügyébe esnek, a többit pedig engedjük a török basáktól beszedetni
                  Erdélyben, azután ne legyen többet gondunk az adófizetésre.[10]</p>
				<p>- Nos? hisz ez nagyon jól van. Így leráztátok a gondját vállaitokról.</p>
				<p>- Látod, hogy nem érted! Mi, Erdélyország rendei, mi, szabad egyesült hármas nemzet
               megengedjük, hogy török, tatár hajtsa végre határozatait országunkban? Inkább
               fizetünk kétannyit! Fejünk meghajol hatalma előtt, de orcánk meg nem pirul, uraljuk,
               de nem szolgáljuk!</p>
				<p>A szelíd ember egészen tűzbe, indulatba jött ezeket mondva.</p>
				<p>- Hisz azért ne légy haragos - csitítá őt mosolyogva a hölgy. - Én nő vagyok, nem
               látok oly mélyen az ügyekbe. Mit fog tehát tenni a fejedelem?</p>
				<p>- Ki fogja fizetni az adót egy hónap alatt az utolsó fillérig, s többet meg nem
               alázza magát, hogy kérjen ott, ahol kigúnyolják kérelmét. Adtunk török uramnak
               kardcsapásokat is a maga idejében, tudunk adni pénzt is, s nem halunk bele.</p>
				<p>A csendesvérű embert ez egyetlen gondolat volt képes hőssé varázsolni. Ilyenkor ő
               bátor, lelkesült, vakmerő volt - még feleségével szemben is. - Azt gondolta, most is
               a török szultán előtt áll.</p>
				<p>- Igen, kedvesem, de ha a fejedelem nem szedheti be a falvakból az adót, honnan kerül
               elő annyi tömérdek pénz?</p>
				<p>- A föld alól, ha nincsen másutt! De lesz. Fizetni fognak a szabadalmas városok.
               Fizetni fog a nemesség, a főurak, én is, más is. A becsület több, mint néhány ezer
               tallér... Most jut eszembe: nem izent valamit Thúri László, míg odavoltam.</p>
				<p>- De igen. Azt izené, hogy felmondott tőkepénzedből ötezer arany mindenkor
               rendelkezésedre áll. Képzelheted, minő örömem volt rajta. Rég fáj a szívem egy oly
               függő hintóért, minő Bánfi Dénesnének van, s a múltkor Teleki Mihály ötvöse gyönyörű
               ezüsttálakat aranyozott, mik nekem úgy megtetszettek.</p>
				<p>- Édesem, - szólt Paskó, ki lelkének azon egyetlen gondolatjában volt erős, mely a
               közügyeket érdekelné - tégy le örömeidről, mert a felmondott ötezer aranyból nem fog
               telni sem függő hintóra, sem ezüsttálakra. Az másra van szánva.</p>
				<p>- Talán éppen az adófizetésre? - mondta Berta kedvetlen ajkpittyesztéssel.</p>
				<p>- Úgy van, - szólt szárazon Paskó, s azzal felkölt neje mellől, s indult kifelé.</p>
				<p>- Hová készülsz? - kérdé a nő visszatartva férjét kezénél fogva. - Egy órája, hogy
               megjöttél, s már elhagysz. No, maradj. Nem fogok országos dolgokról kérdezősködni
               többé. Látom, hogy olyankor kedvetlen vagy.</p>
				<p>Paskó erre elővonta zsebéből nagy gömbölyű, zafírokkal kirakott óráját, s megnézve
               rajta az időt aggódva monda:</p>
				<p>- Sietnem kell Fehérvárra, a fejedelem tudja, hogy útban vagyok, s neheztelni fog, ha
               itthon töltöm az időt.</p>
				<p>- Ne siess oly nagyon; maradj legalább ebéden itthon, hisz a fejedelem sem kívánja,
               hogy az útban ne ebédelj: ha most elindulsz, őt is éppen asztalnál kapod, s tudod,
               olyankor mindig haragszik, ha háborítják. Ne készülj hát, a rossz hír úgyis elég
               jókor jön ha nem siet is.</p>
				<p>Paskó mentegetőzni akart.</p>
				<p>- Nem csupán evégett van a sietségem, hanem egy különös ügy van a lelkemre kötve a
               szultántól, melynél a legkisebb halogatás nagy bajt okozhat.</p>
				<p>- Minő ügy az? - kérdé Berta úgy belekapcsolva magát férje nyakába, hogy az nem
               mozdulhatott tőle.</p>
				<p>- Lásd: az imént fogadtad, hogy nem fogsz kérdezősködni tőlem.</p>
				<p>- Nem országos titkokról, de te magad mondád, hogy ez magános ügy.</p>
				<p>- De rám bízott titok, amit senkinek sem szabad megmondanom.</p>
				<p>- Hát idegen vagyok-e én? Hát van nekem titkom teelőtted? Te engem megvetsz,
               lenézesz; óh, ezt nem érdemeltem.</p>
				<p>Paskó, látván, hogy neje elszomorodott, - egészen ellágyult.</p>
				<p>- Minő bohó vagy te! Pedig oly érdektelennek fogod találni az egész esetet, ha
               megmondom.</p>
				<p>- Mindegy; engemet nyugtalanít az, hogy te titkolózol.</p>
				<p>- Az egész dolog annyiból áll, hogy egy magyar nemes kit a tatárok elfogtak, a
               fogságból egy rabtársát hazaküldte, hogy az vagyonait eladva őt váltsa ki, s azon
               ember nemhogy kiváltotta volna jótevőjét, hanem gyermekeit elűzte jószágukból, s azt
               mint megürültet, felkérte a fejedelemtől. Most azonban a fogságban nyomorultul
               eléktelenített férfi Kucsuk basa által kiszabadíttatva ugyane török úr közbenjártára
               a dívánhoz folyamodott, hogy őt igazaiba visszasegítse, s erre adott nekem a szultán
               titkos utasítást a fejedelemhez, hogy azon embert rögtön vasra verve küldje fel
               Sztambulba a nagyúr elé.</p>
				<p>- Hogy hívják azon férfit?</p>
				<p>- De hát mi szükség azt tudnod?</p>
				<p>- Csak, hogy ismerem-e?</p>
				<p>- Biztosítlak, hogy hírét sem hallottad soha: Pozsgai Ferenc.</p>
				<p>Ha Paskó e pillanatban felesége arcára tekintett volna, látandá, mint elváltozott
               annak színe; de a másik pillanatban újra mosolygóvá lett az; a hölgy elővette minden
               bűbájos hatalmát a női csábnak, hízelgés, rábeszélés által annyira bírta férjét, hogy
               még egy kis órát engedve magának otthon maradt családi körében, átengedve magát rég
               nem élvezett örömeinek.</p>
				<p>De ez óra alatt sem az ízletes étel, sem a gondűző bor, sem a mosolygó hölgy csókja
               nem esett jól neki, valami titkos gondolat megmérgezte minden örömét, szüntelen azt
               súgva lelkébe, hogy nem jól cselekszik, amidőn hivatalos kötelességét meglopja, hogy
               otthon egyék, igyék s feleségét ölelgesse!...</p>
				<p> János gazda ez idő alatt összevissza járt minden szobát, tornácot, pitvart, mint az
               ordító oroszlán, keresve, hogy kit egyen meg?</p>
				<p>Csak egy akkora olasz lokajt talált volna, mint a kisujjam, vagy csak legalább egy
               cipőt, egy harisnyát belőle! Sehol semmi nyoma. A cselédségtől sem akart
               kérdezősködni, nehogy azt gondolják, mintha őt ez az ember
                érdekelné; azok pedig úgy látszott, azért nem szóltak neki, hogy el ne
               rontsák a meglepetést.</p>
				<p>Amint ekként bujdosnék szobából konyhába, konyhából pitvarba, egyszerre felpattan egy
               ajtó, melyet ő is éppen akkor készült kinyitni, s szinte orron üté a jó János
               gazdát.</p>
				<p>- Che bestia! - kiálta a szemközt jövő, még neki állván feljebb, hogy az ajtóval
               megütötte kollégáját. János gazda is pedig nem vala rest, hanem mintha tévedésből
               tenné, olyat hágott a sarkantyús csizmájával az ellenség tyúkszemére, hogy ez majdnem
               a padlásig ugrott kínjában, s azzal bevágta rá az ajtót, s csak úgy szidták egymást
               zárt ajtón keresztül egyik olaszul, másik magyarul.</p>
				<p>Ez volt az első összeütközés a két érdemes férfiú között.</p>
				<p>Innen dúlfúlva haragjában lement János a konyhába, ahol a cselédek számára szoktak
               főzni, elkülönítve az úri konyhától, s szokása szerint odament a tűzhelyhez, melyben
               láncra akasztva fortyogott egy nagy rézüstben valami; azt a bennelévő kanállal
               megkavará, s nem ismerve rá sem színéről, sem szagáról, kérdezősködve fordult az
               egybegyűlt kukta, béres és szolgáló néphez:</p>
				<p>- Mi ez?</p>
				<p>- Hát hal, meg hús, meg gyömbér, sárgarépa, tatárka, földimogyoró, aprószőlő,
               kenyérmorzsa, meg paradicsomalma.</p>
				<p>- Üm. Jó lehet ez. Ettem én ennél furcsábbakat is Törökországban. Hát ki tanított
               benneteket erre?</p>
				<p>- Nem látta még kend? Nem találkozott vele?</p>
				<p>- Nem én, fiaim, senkivel ezen a földön - felelt János farizeus pofával.</p>
				<p>A cselédek összenevettek, s integettek egymásnak, hogy senki se szóljon.</p>
				<p>- Hát aztán ebből esztek ti valamennyien?</p>
				<p>- Igen ám; még akkor is csak az kap belőle, aki a nevét ki tudja mondani.</p>
				<p>- Hát hogy híjják?</p>
				<p>- Olla potrida.</p>
				<p>- Olla potrida? Könnyű azt megtanulni, hát miért ne tanulnók meg?</p>
				<p>Ezzel a szóval kivéve a főzőkanalat az üstből, műértő képpel néhány cseppet meríte rá
               a kérdéses főzeményből, s megkóstolá szakértő arcfintorgással.</p>
				<p>- Valamit kifelejtettek ebből... A bizony... Nincs megadva sava borsa... Tudom már...
               Hozzatok egy kis paprikát.</p>
				<p>S azzal belerántott két tele kanál jó piros törött borsot az olla potridába János, s
               befedve azt a fedővel hagyta főni és leült maga egy szegletbe, mint aki semmit sem
               vétett.</p>
				<p>A cselédek lakatot vetettek a szájukra, nem akarván elrontani a mulatságot, melyet
               János és Gondolfo (így hívták a legényt) legelső találkozása
               okozni fog nekik. Azt János arca el sem árulá, hogy már a találkozás megtörtént.</p>
				<p>Nemsokára ebédre csengettek. Begyülekezett az egész cselédség, körülülték a hosszú
               keresztlábú asztalt, tudtára adván Jánosnak, hogy az első
                  hely, mely máskor őt szokta illetni, most magasabb rangú egyéniség számára
               van felhagyva.</p>
				<p>- Elülök én akárhol - szólt jámborul János, s mindenki bámulatára csendes vérrel
               húzta meg magát a pad végén, saját maga faragta karosszékét, melynek támasza annyi
               idő óta az ő dolmányától volt fényes, átengedve másnak.</p>
				<p>Végre belépett a várt egyéniség, feltett sipkával s felsőbbséget éreztető tekintettel
               leült az asztalhoz, s míg a többiek ájtatosan felkelve, leszedett süveggel mondták el
               az asztaláldást János gazda után, azalatt ő egy szép marsot dobolt el a cintányérján
               egy késsel és egy villával.</p>
				<p>Ezzel leemelték az üstöt a láncról, s feltették az asztal közepére. Gondolfo levevé
               róla a fedőt, s gyanúsan szaglálta a kiszabadult párát, mely között idegen elemeket
               kezde sejteni; csak miután a nagy merőkanállal megforgatta annak tartalmát
               egynéhányszor, s meggyőződött róla, hogy minden benne van és semmi azon kívül,
               kezdett magának kimerni egy jó tele tányérral, gyönyörködve annak cinóberszínű
               levében, s tulajdonítva azt egyedül a paradicsomalmának.</p>
				<p>De mégis pihenteté addig étvágyát, amíg a többiek is szedtek maguknak, mert ilyenkor
               azon különös gyönyörűsége jutott, hogy elébb jól kimulatta magát a cselédség
               arcfintorgatásain, kik nyögve nyelték az ő kedvenc eledelét, s szidni szokták őt
               miatta, de amit ő mind nem értett.</p>
				<p>Most az egyszer azonban nagy meglepetéssel tapasztalá, hogy a cselédség rendkívül
               vidámon fogyasztja az ételt, s amire legjobban számolt, János gazda nem piszkolja az
               ebédet, sőt inkább igen is mohón fogyasztja azt, dicsérve szemhunyorgatással
               szomszédai előtt. Igaz ugyan, hogy csak a húsát válogatta.</p>
				<p>- Hozzá szoktak a jóhoz, a pimaszok; - gondolá magában
               Gondolfo, kinek asszonya szabadságot adott azt főzetni az egész cselédségnek, ami
               neki ízlik; s azzal ő is megmeríté kanalát az aranyos lében, s beönté szájába.</p>
				<p>Hah! hogy ugrott fel székéről egyszerre düh és rémület miatt, hogy csapta a földhöz a
               kanalat és ordított, mint akit égetnek, és beszélt idegen nyelvű szavakat, kezeivel
               hadonázva, a sipkáját összetépve mérgében.</p>
				<p>János gazda azt gondolá, hogy a sok szóra felelni kell valamit, s látva, hogy az
               ember mindnyájokhoz beszél, s valamit kérdezni látszik; azt gondolá bölcsen, hogy a
               lokaj nem kérdezhet egyebet, mint hogy ki tette a paprikát és a vereshagymát a
               potpourri közé? ő tehát nyugodt lélekkel magára mutatott, és
               mondta szép csendesen: “Magam la”.</p>
				<p>Erre Gondolfo felkapta a tányérját, s levesestül úgy vágta Jánoshoz, hogy a hátán
               csorgott végig a leve.</p>
				<p>De Jánosnak sem kellett több! nosza felugrott a lócáról, s megragadva a lokaj
               tarkóját lenyomta annak fejét az asztalra, bele egyenesen a levesestálba, s beleverte
               annak orrát, száját emberül.</p>
				<p>- Nesze! főzted; - egyed!</p>
				<p>E csetépeté közepette megnyílik az ajtó, s maga Berta asszony lép be a
               cselédházba.</p>
				<p>- Mi történik itt? - kérdé, meglátva a tusakodást.</p>
				<p>János elereszté erre Gondolfot, s letörölgetve magáról a levest nagy nyugodtan
               felelt:</p>
				<p>- Főzni tanítjuk egymást.</p>
				<p>- Kend vén iszákos semmirevaló, még ma elhagyja a kastélyt! - kiálta rá hevesen az
               asszony.</p>
				<p>- Tudom, a gazdámmal megyek.</p>
				<p>- És többet a kastély küszöbét át nem fogja lépni.</p>
				<p>- Az is megeshetik, asszonyom - felelt János.</p>
				<p>Berta erre hevesen kezde Gondolfohoz olaszul beszélni, melyből János bárhogy mereszté
               is rájok szemeit, egy szót sem bírt kitalálni, csupán annyit hallott, hogy
               “principé”-t sokat emlegették, s annyit már tudott, hogy
               princeps-nek Erdélyben Apafi Mihályt hívják.</p>
				<p>Már hiszen, gondolta magában, ha a fejedelemnek adnak is fel, én ott sem leszek más,
               mint aki vagyok.</p>
				<p>Gondolfo, megértve asszonya szavait, rögtön paripát hozatott elé, s felülve rá,
               elnyargalt; mégpedig nem a főkapun, hanem az angolkerten keresztül. Berta asszony
               férjéhez sietett vissza.</p>
				<p> Félóra múlva útban volt Paskó. Valami nyugtalanságot vitt magával szívében. Oly
               különös megmagyarázhatatlan érzelem lopózott lelkébe. Alig várta, hogy Fehérvárott
               legyen, s gondjai egy részét lerakhassa.</p>
				<p>Már késő éjszaka volt, midőn megérkezék. Mégis rögtön sietett a fejedelmi palotába:
               gondolva, hogy tán Teleki Mihályt még ébren találja, ki néha reggelig szokott
               dolgozni szobájában.</p>
				<p>A kapuőrök azonban nem akarták bebocsátani a késői órában, mire ő megmondva nevét az
               udvarnoknak, kérte, hogy menjen el Telekihez, és jelentse be őt, ha elfogadja-e.</p>
				<p>Az udvarnok nemsokára visszajött két alabárdossal, s felvezeté a követ urat, kit
               János gazda nyomban kísért utána hordva a nagy nyaláb írást, melyre szüksége
               volt.</p>
				<p>Bebocsáták a kihallgatási terembe; ott szemközt jött rájok Naláczi István uram hat
               alabárdos és a várporkoláb kíséretében, ki nagy láncokat hozott magával.</p>
				<p>- Adja át kardját, Paskó Kristóf uram... - szólt Naláczi.</p>
				<p>A megszólított azt hívé, álmodik.</p>
				<p>- Én? Mért? Mit vétettem én?</p>
				<p>- Azt én nem tudom. Parancsom van a fejedelem őnagyságától, kegyelmedet, amint
               megérkezik, vasra veretni. Holnap kihallgatást nyerend.</p>
				<p>Paskó felemelé méltóságteljesen szép, nemes arcát, s meg nem gyalázta magát azzal,
               hogy egy szót szóljon tovább. Szótlanul nyújtá kezét a porkolábnak; az fellakatolta
               rá a nehéz bilincset.</p>
				<p>János csak hallgatott eddig; de amint meglátta, hogy urát vinni akarják, földhöz
               csapta írásait, s odaállt a porkoláb elé.</p>
				<p>- Én is itt vagyok, hallja!</p>
				<p>- Kend mehet Isten hírével - szólt hozzá Naláczi. - Kend nincs az árulásba keverve.
               Kend csak szolga.</p>
				<p>- Áruló, aki mondja! - kiálta vakmerően a vén szolga. - S ha szolga vagyok is, de
               hűséges szolga.</p>
				<p>- Örüljön kend, hogy semmi baja.</p>
				<p>- Én akarom, hogy bajom legyen! Én vagyok olyan bűnös, mint a gazdám, s ha az ilyen
               embereket a pokolba küldik, én is oda akarok menni.</p>
				<p>- Éppen mondani akartam kendnek, hogy menjen oda.</p>
				<p>- Ősz vagyok, uram, fehér a szakállam, azért engem ne csúfoljon; hanem vagy csukasson
               le a gazdám mellé, s veressen engem is vasra, vagy dobassanak ki innen erőhatalommal,
               mert én ugyan magam jószántából el nem megyek.</p>
				<p>Naláczi mosolyogva intett az alabárdosoknak, kik az ajtón a láncokkal terhelt Paskót
               elvezették, a másikon pedig kidobták Jánost, ki addig meg nem nyugodott, míg a
               lépcsőkön le nem ráncigálták, s azután sem ment el a palota elől, hanem letette a
               fejét annak egyik szegletkövére, s ott aludt egész éjjel; fölkelve az első kakasszóra
               s már hajnalban tudakozódva, ha nem lehet-e még a fejedelemhez fölmenni.</p>
			</div>
			<div type="chapter">
				<head>IX. A TANÚ</head>
				<p>János ott várt sokáig a palota kapujában, minden ki- vagy bemenőtől megtudakozva,
               mikor lehet már a fejedelemmel beszélni. Természetesen, hogy kinevették.</p>
				<p>- Kend a fejedelemmel akar beszélni? Tán biz a fogarasi várnagyságot akarja elkapni?
               - mondta az egyik.</p>
				<p>- Nem az, szegény, csak a cinkotai itcét kívánja behozatni Erdélybe - kötekedék vele
               más.</p>
				<p>- Tréfálkozzatok csak; - mondta magában az öreg; - azért én mégis fogok beszélni a
               fejedelemmel.</p>
				<p>S ott várt étlen-szomjan késő délutánig, mikor a fejedelem hintaja a kapu alá
               gördült, s jól látta, mint ül fel Apafi Mihály bele nagy örömére egyes-egyedül, senki
               által nem kísérve.</p>
				<p>János nem sokat törte a fejét az ékesen szóláson, hanem egyszerre odaállt a fejedelem
               fogata elé, s hangos szóval felkiálta:</p>
				<p>- Én uram, nagyságos fejedelem! hallgassa meg kegyelmed egy szegény szolgájának
               könyörgését.</p>
				<p>A kocsis a lovak közé vágott, s azok elkezdtek ágaskodni, mire János elszántan
               odaveté magát a lovak elé, s belekapaszkodva azoknak zabláiba, indulatosan
               felordíta:</p>
				<p>- Gázoljatok hát rajtam keresztül, ha nem engeditek, hogy a fejedelem meghallgassa a
               könyörgő szavát! Tiporjatok el, de csak a holttestemen át fogtok odább mehetni, mert
               én meg nem mozdulok innen!</p>
				<p>A fejedelem meg volt lepetve a vén szolga merészsége által, s inte csatlósainak, hogy
               engedjék őt hozzá járulni. Az öreg letérdelt a hintó hágcsójára.</p>
				<p>- Mi kell? Miért állítád meg kocsimat?</p>
				<p>- Mert szobáid, nagyságos uram, zárva vannak oly rongyos ősz szolgák előtt, mint én
               vagyok, pedig ha megőszített a gond, az ország gondja volt az, s a váradi és
               nagyszőllősi csatákból több sebhelyet viselek testemen, mint ezek az urak itten
               paszomántot köntöseikre varrva.</p>
				<p>- Jól van, fiam. Mi kell? Kihallgatlak.</p>
				<p>- Nem jutalomért esengek hozzád, óh uram! Azt azok szokták kérni, akik meg nem
               érdemelték. Nem magamért szólok, az én egész életem nem ér már egy kiáltást, hanem
               uramért könyörgök, kit elfogattál, tömlöcre vetettél, a szegény szerencsétlen Paskó
               Kristófért.</p>
				<p>- Öreg, egy szót se szólj érte!</p>
				<p>- Nem, nem, uram, el nem bocsátalak -; kiálta a vén szolga, megragadva Apafi
               köntösét; - egy ember, ki százszor szembenézett a halállal érted és a hazáért, ki a
               közügyekért nem kímélte fáradságát, vagyonát, házi boldogságát, - ki nem beszélt
               egyébről, nem álmodott másról, mint hona jóvoltáról, - ki a vérpad lépcsőire ment
               fel, s a bakó zsinegével a nyakán beszélt miérettünk, - ki tizenhat napig hányatta
               magát a szélvészes tengeren, hogy az ország balsorsán könnyebbítsen; - megérdemli,
               hogy midőn hazájába érve tömlöcre vettetik, ha meghallgatád azokat, akik vádolták,
               hallgasd meg azt is, aki mentségére szól; mert ártatlan ő mint az angyalok, s oly
               tiszta még a legtitkosabb gondolatja is, mint az arany. Én ismerem őt, mert kezemen
               hordoztam, mint gyermeket.</p>
				<p>Az öreg szemeit egészen ellepte a könny; a fejedelem elérzékenyülve szóla hozzá.</p>
				<p>- Keljen fel kend. - Kend derék szolga. Kár, hogy jobb ura nincsen.</p>
				<p>- Sohase szolgáljak jobb urat, óh, fejedelem. Ne hozz ítéletet rá, mielőtt
               kihallgattad volna. Ezt az ősz fejemet teszem rá, ha csak annyi vétke is van ellened,
               mint egy ma szülött gyermeknek; - de ha volna is valami vétke, - én ugyan nem tudom,
               mi lehetne az? - hisz ő is ember, könnyen hibázhatott; de légy te is ember, óh,
               fejedelem; jusson eszedbe, mily hű volt ő hozzád, és bocsáss meg neki...</p>
				<p>Apafi felemelé a szolgát térdepeltéből.</p>
				<p>- Kelj fel előttem, öreg szolga. Te ritka becsületes ember vagy. Íme, ne mondja
               senki, hogy énelőttem a szegény ember nem olyan kedves, mint a gazdag; holnap reggel
               jőjj fel palotámba; parancsomra be fognak vezetni a kihallgatási terembe. A vád
               súlyos, mely uradat terheli, s a tanú fontos, ki ellene föllép: - rettenetes tanú! Az
               ember szíve magáll, ha rágondol is, s borzadva száll Istenhez, hogy hihesse-e amit
               alig szabad. De én megbecsüllek azzal, hogy szemközt állítalak e tanúval, annyi súlyt
               adok a te szavadnak, mint az övének. Pedig mondom neked, hogy az ő szavai igen
               súlyosak. Légy békével addig.</p>
				<p>Az öreg szolga összecsókolá a fejedelem kezét, s könnyes szemekkel távozott el a
               palota kapujából. Az emberek nem tréfáltak többé vele.</p>
				<p> Másnap korán reggel ott volt a vén szolga a tanácsteremben, még a testőrökön kívül
               senki sem volt jelen.</p>
				<p>Oly hosszú volt neki az idő, míg a tanácsurak mind egyenkint felgyülekeztek s helyet
               foglaltak a hosszú zöld asztalnál, s beszélgettek közömbös tárgyakról, vagy
               elhallgattak egészen, s nem hallatszott egyéb az unalmas időközben, mint Sárpataky
               ítélőmester írótollának szomorú percegése a papíron.</p>
				<p>Végre nagy zajjal kétfelé nyíltak a fejedelem szobáiból vezető ajtók; s Naláczi
               István és Teleki Mihálytól kísérve megjelent a fejedelem.</p>
				<p>Az urak fölkeltek előtte mind, és meghajták magokat. A fejedelem inte nekik, hogy
               üljenek le, s maga elfoglalta az elnöki széket. Ott voltak az országtanács
               legtekintélyesebb tagjai, ott Béldi Pál, Kornis Gáspár, három Bethlen, Kapi, Haller,
               Lázár, Kendeffy, kiknek komoly arcain remegve tekinte végig a vén szolga, elgondolta,
               hogy ezen urak előtt ő máskor még köszönni is némán szokott, s most beszédet kell
               majd előttük tartania.</p>
				<p>Apafi inte Naláczinak, mire az eltávozott, s a feszült figyelem közepette az ajtón
               kívül lánccsörrenést lehete hallani.</p>
				<p>Még a szívek is halkabban dobogtak.</p>
				<p>Megnyílt az ajtó, s két alabárdostól kísérve belépett a vádlott; láncait kezével
               emelve, mintha nem akarna azok csörgésével szánalmat gerjeszteni maga iránt.</p>
				<p>Nyugodt, komoly tekintete végigjárt az előtte ülők arcain, s midőn legutóbb szolgája
               arcát megpillantá, szelíd érzelgésre vált rajta a szigor.</p>
				<p>Az öreget senki sem gátolhatá, hogy oda ne járuljon urához, s annak bilincseit meg ne
               csókolja.</p>
				<p>Paskó távozást intett neki, s maga határozott léptekkel a tanácsurak elé járult, s az
               asztaltól néhány lépésnyire megállt, úgy hogy a legszélrül ülők kezet szoríthattak
               volna vele, - ha akartak volna.</p>
				<p>Néhány percnyi szünet után fölállt Teleki Mihály, s éles szemeivel keményen arcába
               nézve a vádlottnak így kezdé:</p>
				<p>- Uram, kegyelmed vitézlő Paskó Kristóf, kinek kezeit pár hónap előtt hálateljesen
               szorongatók, s kit most láncokkal terhelten látván magunk előtt bámulva kérdezzük: ha
               kegyelmed-e az, vagy mi vagyunk-e ugyanazok, akik voltunk? kegyelmednek egykor
               mindmegannyi barátja, rokona, hon- és tiszti társa, jelenleg pedig szigorú
               ítélőbírái... Abból, hogy kegyelmed mindazokat itt látja, akik kegyelmedet szerették,
               becsülték, előmozdíták; gyaníthatja kegyelmed, mily súlyos legyen az a vád, mely
               ellene emelve van, s ha arcaink sápadságát tekinti, s a lesütött szemeket, melyek
               kegyelmedre feltekinteni nem mernek, előre tudhatja, mily fájdalmas kötelesség az,
               mely bennünket kényszerít kegyelmeddel ily hangon beszélni, s mily öröm lenne reánk
               nézve, ha a vád eloszlanék kegyelmed fejéről, és ismét itt láthatnók soraink között
               ülni.</p>
				<p>- Nyugodtan hallgatom vádamat - mondta Paskó -; lelkem tiszta minden bűntől.</p>
				<p>- A vétek, mellyel kegyelmed vádoltatik, semmivel sem kevesebb; mint -
               hazaárulás.</p>
				<p>Paskó arca felhevült e szóra.</p>
				<p>- Engem vádolnak hazaárulással, ki hazámért, fejedelmemért száz alakban láttam a
               halált, értök megaláztam fejemet az ellenségek legnyomorultabbjai előtt, s bátran
               emeltem föl, ha úgy kellett, a legfélelmesebbel szemközt? Kinek csak egy intés
               kellett, hogy elhagyjam jószágomat, nyugalmas lakhelyem, családi boldogságom, s
               menjek vészek, viharok közé, holott élhettem volna nyugodtan a magam kapuin belől,
               mint a többiek itt Erdélyországban. Nem, uraim, ne vádoljatok engem e bűnnel.
               Mondjátok meg annak, ki ellenem tör, hogy találjon ki számomra elhihetőbb vádat.
               Mondja, hogy apámat öltem meg, nevezzen istenkáromlónak, szentségtelennek; távolabb
               van tőlem mindezeknél ama bűn, melyet kimondani is irtózat nekem.</p>
				<p>- A vád éppen azért súlyos, mert ily külszín alól takarja fel a vétket. Midőn
               kegyelmed kértünkre oly kész volt mindannyiszor a portára menni, olyankor kegyelmed
               sohasem a mi általunk rábízott ügyeket sürgetni járt, hanem saját magának alkudta a
               fejedelemséget; ha a vezérekkel beszélt, azoktól sohasem az adó leszállítását kérte,
               hanem még nagyobb adót ígért, ha fejedelemmé teszik; s az általunk ajándékul küldött
               összeget mindig saját nevében osztogatta ki. Mindezekről pedig oly személy tesz
               tanúbizonyságot, aki kegyelmed körül mindeneket tud!</p>
				<p>Paskó szédülni érzé agyát e vádakra. Lelke nem bírt elég erővel ennyi képtelen
               ellentétnek megfelelhetni. Mint a hermelin, mely meg hagyja magát inkább fogatni,
               minthogy a sárba belemenjen.</p>
				<p>- Az csak az Isten - szólt rebegve -; aki mindeneket tud.</p>
				<p>- De tudok én is - kiálta közbe, nem tartóztathatva gerjedelmét a vén szolga -; s
               rágalomnak, ocsmány hazugságnak mondok mindent, és azt kívánom, hogy aki közülünk
               hamisat mondott, azt az Isten vágja ketté!</p>
				<p>Nagy bajba került a testőröknek a tűzbejött öreget elhallgattatni; de e buzgósága
               szolgájának új erőt látszott Paskónak kölcsönözni.</p>
				<p>- Ennyi vád között, uraim: - monda nemes büszkeséggel - semmi sem sérti annyira
               lelkemet, mint az, hogy énrám bízott országkincsét osztogattam ki magamé gyanánt, a
               vád többi része csak vért hoz fejemre, de ez gyalázatot! Éppen azon nap, talán
               ugyanazon órában, melyben ez irtózatos vád ellenem elmondatott, én családi
               boldogságomat keserítém meg azzal, hogy ötezer aranyat felmondva adósomnak, abból
               egyetlen fillért megtagadtam nőm örömeitől, az egészet az ország által fizetendő adó
               kipótlására szánva.</p>
				<p>Apafi és Teleki bámulva néztek Paskóra; a főtanácsúr szájában megakadt a szó.</p>
				<p>- Bizonyára - folytatá Paskó -; ha méltóságtok elfogadná a nő bizonyságtételét férje
                  mellett ily esetekben; nőm legjobban megmondhatná, ha egy
               szóval eltér-e az állításom az igazságtól.</p>
				<p>- Szerencsétlen ember! - sóhajta Apafi, s félrefordítá arcát.</p>
				<p>Maga Teleki is oly megzavarodottnak látszott, hogy egy szót sem talált, amit erre
               mondjon.</p>
				<p>- Uraim, méltóságtok! - szólt Paskó mindig bátrabb hangon. Én követelem, hogy azon
               ember vagy ördög, ki engem oly pokoli bűnnel vádol, velem szembesíttessék; hadd
               nézzek arcába, midőn e vádat szemembe mondja, hadd lássam, lesz-e elég bátorsága
               engemet látni és ellenem szólani?</p>
				<p>- Kegyelmed követeli? - kérdé Teleki mindjobban elhülve.</p>
				<p>- Jogom van ezt kérni.</p>
				<p>- Boldogtalan; - sóhajta a főtanácsos úr, s inte, hogy nyissák meg az ajtót.</p>
				<p>Mindenki feszülten nézett oda, düh és harag tekintetével Paskó és az öreg szolga.</p>
				<p>Az ajtó megnyílt, s a tanú, ki belépett rajta, - Berta volt, - Paskó neje...</p>
				<p>- Itt áll a tanú kegyelmed ellen... - szólt reszketeg hangon Teleki.[11]</p>
				<p>Paskó eltántorult állóhelyéből; fejéhez, szívéhez kapva támaszkodék a mellette álló
               alabárdos vállaira, - a világ elfordult vele, arcán halálos sápadtság terült el;
               “vigyetek vissza börtönömbe”, hebegé, s összerogyott, mint egy hulla. Élettelenül
               hurcolták el a teremből. Többen a tanácsurak közül eltakarták arcaikat, nem nézhettek
               oda; maga a fejedelem fehér volt, mint a fal.</p>
				<p>És bizonyára a tanú sem mert maga elől föltekinteni e jelenet alatt, s úgy adta
               Isten, hogy még a szépség is elmúlt arcáról e pillanatban, oly visszataszítónak
               látszék, képe megnyúlt, s friss színe helyén szederjes foltok ültek; ajkai szép
               metszését úgy eltorzítá a dac és nőietlen merészség, s szemeit erős ónszín karikák
               fogták körül.</p>
				<p>Ott állt a terem közepén szemeit lesütve, inkább bűnöshez, mint vádlóhoz hasonló, s
               bármint erősíté magát, meglátszott tagjain a reszketés, s csaknem visszarettent,
               midőn a legelső hangban, mely megszólalt, ismerősre talált.</p>
				<p>Jánosé volt az, ki, míg az általános levertség mindenkire látszott hatni, egymaga
               emelkedék fel, s a tanácsurak elé járulva bátor hangon megszólalt.</p>
				<p>- Méltóságos uraim, nagyságos fejedelem! Ámbátor felfordult világ az, amidőn a
               legutolsó szolgájának kell védelmezni urát tulajdon felesége ellen, mindazáltal az én
               uramnak, a nagyságos fejedelemnek kegyelme, nekem, alázatos jobbágyának megengedvén,
               hogy uram mellett szívem szerint szólhassak, cselekszem azt; és hogyha nem tudok is
               ékesen szólani, miként mások, de tudok mondani igazat, s tudom jól, hogy méltóságos
               uraim ott is megértenek engem, ahol szavam elhal, s csak zokogásom beszél. - Mert
               égre kiáltó és Istent kísértő cselekedet az, amidőn asszony támad tulajdon férje
               ellen, hogy azt elveszítse, kinek ha még volnának is bűnei, azokat fedezni,
               rejtegetni volna kötelessége; és nem is cselekedhetik senki így más, mint aki azon
               kötelességeit rég elfeledte, melyekkel Isten előtt esküdt férjének tartozik, ki
               bűnnel takarja el a bűnt, hazugsággal fedezi a csalást, hamis esküvéssel mossa az
               árulást!</p>
				<p>- Méltóságos uraim! - kiálta közbe a nő. - Ne engedjenek kegyelmetek engemet e szolga
               által így meggyalázni. Azért, hogy én többre becsültem az ország nyugalmát, mint
               saját szívemét, megérdemlem talán, hogy én, gyönge nő, egy cseléd ronda beszédei
               ellen itt méltóságtok színe előtt védelemre találjak, s ha feláldoztam fejedelmemért
               férjemet, kit mint embert szerettem, de mint árulót elvetek magamtól, úgy hiszem,
               jogom van követelni, hogy az áldozatért ne piruljon orcám.</p>
				<p>Erre Sárpataky uram kapott az alkalmon, s nekifordult Jánosnak dorgáló szóval:</p>
				<p>- Hallja kend, ez nem csárda, nem pitvar, ahol mocskolódni szokás, ha kegyelmednek
               megengedtetett szólni vétkes ura mellett, szóljon a dolog érdemére, és ne térjen
               félre oly dolgokra, amik ide nem tartoznak.</p>
				<p>- Kérem - szólt Teleki, Sárpatakyhoz fordulva. - Nem szükség a tanút rendre
               igazítanunk, mert ha kifogásai vannak az ellentanú irányában, azokat elmondani igenis
               idetartozó dolog. Mi nem bűnt keresünk, hanem igazságot.</p>
				<p>- Köszönöm alássan, méltóságos uram - szólt az öreg -, kegyelmedről azt mondják, hogy
               szigorú ember, de én azt mondom, hogy igazságos is.</p>
				<p>- Attól függ, hogy be tudja-e kegyelmed bizonyítani, hogy urának neje bármi
               tekintetben okokkal bír férjének személyes ellensége lenni. Mert ha ezt
               bebizonyíthatja, akkor világosan álland, hogy a borzasztó vád csak borzasztó
               költemény, s visszahull az okozó fejére.</p>
				<p>János néhány pillanatig gondolkozék.</p>
				<p>- Méltóságos uraim. Én most jöttem messze földről haza. Mindent sejtek, de semmit sem
               tudok. De engedjenek nekem csak egy hónapi határidőt, hogy azalatt amaz asszony
               lépteit szemmel kísérhessem, és én bizonyára mondom, hogy napnál fényesebben be fogom
               mutatni, hogy ő a bűnös, nem ura.</p>
				<p>- Ah, nagyságos fejedelem! - kiálta közbe Berta. - E megalázó őrködést nem fogja
               nagyságod rajtam megtörténni hagyni; egy nyomorult szolga puszta vádja miatt, mely
               vádnak még csak alakja sincs; s ki csak azért gyűlöl engem, mert mint részegest,
               verekedőt, elűztem házamtól, s azért költ ellenem vakmerő vádakat.</p>
				<p>- Szóljak, méltóságos uraim? Elmondjam-e, hogy e derék asszonyság, midőn férje
               magával akarta vinni, oly beteg volt, alig bírt mozdulni, s amint férje eltávozott,
               elkezdte a dínomdánomot, s addig el nem hagyta, míg ismét vissza nem tért;
               elmondjam-e, hogy idegen nyelvű lokajt tart a háznál, hogy senki se érthesse, mikor
               vele beszél?</p>
				<p>Egypár a tanácsurak közül nevetni kezdett e szóra.</p>
				<p>- Nem oly nevetni való dolog ez, uraim - feddőzék a fejedelem. - Ki kell hallgatni,
               amit mond.</p>
				<p>- Engedelmet kérek, méltóságos uraim - szólt Berta -, hogy eltávozhassam.</p>
				<p>- Maradjon kegyelmed; - szólt ekkor Béldi Pál felállva; - azon vádra, amit kegyelmed
               férje ellen tett, nagyon természetesen következik az a másik, amit szolgája tett
               kegyelmed ellen, ezt kegyednek előre kellett volna tudni. Mi tehát, hogy az
               igazságnak végére járjunk, kénytelenek leszünk a vádlónak hatalmat adni a kegyelmed
               fölötti őrködésre, oly módon, hogy kastélyának kulcsait kezére adva, annak kapuján az
               ő tudta nélkül senki be nem mehet, és ki nem jöhet az ő tudta nélkül.</p>
				<p>- Uraim! - kiálta fel megrettenve a nő. - Ez ember képes lenne engemet meggyilkolni,
               vagy a házam rám gyújtani, ha udvaromba bocsáttatik.</p>
				<p>- Egy szót kérek - monda János, ki nagyon meg volt elégedve a határozattal -, s
               azzal, úgy hiszem, mind a ketten meg vagyunk nyugtatva. Uram kastélya széles, mély
               árokkal van körülkerítve, melyen át csak egy hídon lehet a várkapuhoz jutni, és a
               hídnak szinte kapuja van. Adassék át tehát nekem a hídkapu kulcsa, s legyen a várkapu
               kulcsa a nagyasszony kezében; ilyenformán sem én nem juthatok a várba az ő akarata
               ellen, sem pedig más az én tudtom nélkül. Magam a hídon túl egy kis góréban majd
               ellakom.</p>
				<p>- Legyen úgy - hagyá helyben a fejedelem.</p>
				<p>- Ah, ez megalázó! - kiálta fel a nő magánkívül.</p>
				<p>- Kegyelmed kastélyába fog visszatérni - szólt Apafi -, s abban egy évig felügyelet
               alatt marad. Addig férjének ügye felfüggesztetik.</p>
				<p>A tanácsurak többsége helyesli a határozatot, János kezet csókolt a fejedelemnek,
               csak Berta asszony sápadt és kékült el bele; oly rút volt e pillanatban, nem lehete
               reá nézni. - A fejedelem elé akart borulni, hogy megmásíttassa határozatát, de az
               kikerült előle, s szobáiba távozott.</p>
				<p>Apafi nagy pártolója volt a puritán tanoknak, s ha első bűn
               volt előtte, amit legkönnyebben hitt s legsúlyosabban büntetett, a
                fejedelemkeresés, de a második volt a
               házasságtörés.</p>
			</div>
			<div type="chapter">
				<head>X. AZ ŐR</head>
				<p>A majosfalvi kastély éppen a legnagyobb tatárjárásnak útjába esvén, akként volt
               épülve eredetileg, hogy kisebb rablótámadások ellen azt belülről védni lehessen.
               Körös-körül egy mély s több ölnyi széles árok övedzé, s ez árkon túl ismét mintegy
               száz lépésnyire nagy szorgalommal ápolt angol, vagyis helyesebben francia kert
               foglalta körül a kastélyt, azon XIII. Lajos korában támadt csodakertészet mintájára,
               mely egyenesre faragta a fákat, s merev falakat és zsinórral kimért szűk folyosókat
               épített megcsonkított cserjékből.</p>
				<p>A kastély is így volt beépülve, hogy mintegy négy öl magasságnyira ablakai nem voltak
               egyebek lőréseknél, csak a középről felmeredő magas donjonnak voltak nagy gót
               ívezetű, ónkarikákba foglalt ablakai, s a négy szegleten látszottak kiálló
               belvedérek, mikről a szabadba lehete látni.</p>
				<p>A palotának két oldalán volt kapuja, mik közül az egyik a majorsági szekerek, másik
               az urasági hintók számára szolgált bejárásul, az árkon pedig egyetlen híd vezetett
               keresztül, melyet erős, kőből épített portále őrzött, s előtte egy toronyszerű épület
               volt rakva, melyet valaha azon célra építének, hogy benne valaki lakjék, aki a
               hídkapura vigyáz; de ez már annyira kiment a szokásból, hogy tán félszázad óta sem
               lakott benne senki; tetejéről nagyobbára lekopott a zsindely, s a denevérek egészen
               magokévá tették, ami még lakható volt rajta. Mind a négy oldalán volt egy-egy
               gömbölyű ablaka, melyen egy közönséges emberi fő kidughatta magát, s bejárását erős
               vaspántos ajtó őrzé, de melynek szegletét nagyon kirágták a legutolsó toronyőr
               kutyái, mikor éjszakánkint be voltak zárva, míg gazdájok a faluban mulatott.</p>
				<p>Ezt a szép tanyát választá János gazda a fejedelem határozata folytán magának
               lakásul, ami valóban nem volt irigylésre méltó állapot, de annál célszerűbb az ő
               szándokára nézve.</p>
				<p>Mikor beköltözött, nyár volt; de azt mérsékelt emberi tehetség mellett is el lehete
               előre gondolni, hogy majd egyszer tél is lesz, és akkor hideg fog lenni, s az öreg
               majd megunja a maga választotta hivatalt.</p>
				<p>Az alvilág őrei nem voltak szigorúbbak, mint ő. Aki csak a kastélyba akart jutni,
               előtte kellett elmennie, s ha gyanús arcra talált, azt oly keresztül-kasul
               kikérdezte, hogy azt sem tudta, melyik lábán álljon. Este pedig, amint besetétedett,
               s János gazda elgondolá, hogy immár ideje lesz az alvásnak, megvárta, míg a
               kastélyban elsötétültek az ablakok, akkor fogott egy darab viaszt, s az urának reá
               bízott kardját magához véve a kardmarkolatra vésett címerrel
                lepecsételte a ház kapuit, melyek kulcsai az úrnő kezében voltak, s a híd
               kapuját, melynek kulcsát ő maga bírta. Ilyenformán minden éjjel szigorú
               sequestrum alá zárva aludt az egész háznép, s János gazda már
               hajnal előtt fent volt a pecséteket levenni, nehogy okot adjon azoknak erőszakos
               felszakításukra.</p>
				<p>Amily bosszantó volt e felvigyázat a ház asszonyára, éppoly terhesnek hívé ő azt
               magára az őrre nézve, s várta szentül, hogy majd ha a tél bekövetkezik, felhagy
               őkegyelme a strázsálással, s ugyanazért ez időköz alatt oly szigorú életmódot viselt,
               mint az apáca; még az olasz lokajnak sem volt szabad a kastélyba lépni, s János gazda
               minden kutatásának sem sükerült kitudni, hogy hol lakik ez antagonistája.</p>
				<p>Azonban a tél is eljött, csikorgó hideg napok kezdődtek, meghosszultak az unalmas
               éjszakák, s az ember még az ablakán kinézni is fázott, csak Jánost nem zavarta
               mindez. Kifogott még a fagyon is. Az árokból annyi nádat vágott, amennyi elég volt
               neki tüzelni; s ha nem volt teteje a lakásának, legalább kimehetett rajta a füst
               kémény nélkül, s ha nyirkos volt palotájának fala és földje, legalább nem kellett
               féltenie, hogy a láng belekap. Évek óta megtakargatott fizetése elég volt neki
               élelemre ítéletnapig, s ha egy kenyeret megevett, az tovább tartott neki, mint egy
               akó bor.</p>
				<p>Ilyenformán múlt el a december száraz, szeles, fagyos napok mellett, hó nem esett ez
               ideig. János gazda ekkor is rendesen egyedül virrasztgatott odujában, mert látogatót
               nem tűrt magánál, mindenkiben kémet, árulót gyanítva. Éppen esztendő utolsó előtti
               éjszakája volt, a várban sokáig fenn voltak, mert sütöttek, főztek az újévre, s
               Jánosnak meg kelle várni, míg lefeküsznek, mely után lepecsételte az ajtókat, s
               hazatérve bezárta nehéz ajtaját; nagy tüzet rakván a tornya közepén, leteríté mellé
               subáját és nekiheveredett, amidőn egyszerre kopogást hall az ajtaján, elébb lassan,
               azután mindig erősebben, s mintha valaki nevéről szólongatná.</p>
				<p>Sokáig hallatlanná tevé a zajt; végre, hogy nem állhatta tovább, fogá a hágcsóját,
               mely éppen arra való volt, hogy a harmadfél öl magasban levő ablakig felérjen, s azon
               felmászva kidugá fejét az ablakon, hogy megnézze, ki zörget.</p>
				<p>Ismeretlen embernek találta. Bő szürke köpenybe volt burkolva, csákós kalpaggal;
               nagy, kipödrött bajusza volt, hogy éjszaka is észre lehete venni.</p>
				<p>Még ott is elnézte egy darabig, hogy dörömböz az ember ajtaján, s majd a kulcslyukon,
               majd a hasadékon kukucskál be, s szabódik erősen, hogy nyissák ki neki.</p>
				<p>- Hát mit akarsz odalenn, öcsém? - szólalt meg elvégre az öreg.</p>
				<p>- Ah! ott van kegyelmed? - kiálta örvendő hangon az ember. - Adjon Isten jó estét
               kendnek, János bátya! Hát nem ismer kend rám? Én vagyok kendnek az öccse, az édes
               testvéröccse. Están! A bizony.</p>
				<p>- Elhiszem, ha mondod. Hát mi kell?</p>
				<p>- Csak eresszen kend be, mert megfagyok idekinn.</p>
				<p>- Hát minek jöttél ide?</p>
				<p>- Ejnye de házsártos kend ma, János bátya. Hogy megigazgat! Sz’ nem így kellene
               kendnek engemet fogadni, az édes testvéröccsét.</p>
				<p>- Biz öcsém - szólt János gazda, meggondolva, hogy mit mondjon - nem azért mondom,
               hogy elbízd magadat rajta; mert azt tudod, hogy nekem hízelkedni nem szokásom; nem is
               azt tekintve, hogy édes testvérem vagy; de annyi bizonyos, hogy mindazon emberek
               között, akiket becsületben tartok, te vagy a legeslegutolsó;
               hanem hát mi dolgod velem?</p>
				<p>- Ej na. Hát csak ezen járok, s rég nem láttam kendet. Csak nem tagad meg kend
               magától? Ha akarná, sem tehetné, mert úgy hasonlítunk egymáshoz, mint két makk;
               csakhogy a kend bajusza ősz, az enyim pedig még fekete.</p>
				<p>- Hát magad vagy-e? - kérdé János gyanúsan széjjelkémlelve.</p>
				<p>- No, bizony, csak nem fél kend tán tőlem?</p>
				<p>- Én félni? Az volna még csak hátra! s hogy éppen tetőled féljek!</p>
				<p>Már erre a szóra csakugyan leszállt János gazda, s kinyitá az ajtót Estánnak, s be
               engedte azt lépni a tűz mellé, s mondá neki, hogy akassza fel a köpenyét a
               szegre.</p>
				<p>Ott pedig nem volt több egy szegnél, amelyen a kard lógott.</p>
				<p>- Ejnye be szép kardja van kendnek, János bátya.</p>
				<p>- Hagyd el azt a kardot, öcsém, beszélj egyébről. Szedd le magadat, s ha ehetnél, hát
               aludjál; mert én nem adhatok egyebet mint egy veder bort.</p>
				<p>- Az is jó lesz - mondta Están, félszemmel mindig a kardot lesve, s még János az
               átalagot előhozta valamelyik szegletből, azalatt ő a kard markolatát vizsgálgatta
               nagy gondosan.</p>
				<p>János gazda előhozá a kérdéses edényt, mely is tele volt legújabban kiforrt új
               borral, azon minőségűvel, melyből egy pár kupa úgy leteszi holmi vékonypénzű legényt,
               hogy egyik szélitől a másikig méri az utcát, s minden házat a magáénak néz; azt tehát
               lehelyezve a tűz mellé odaadott egy fakupát az öccse kezébe, a másikkal pedig maga
               merített.</p>
				<p>- Hát mit csinál Kökényesdi uram? - kérdé az első kupa után öccsétől.</p>
				<p>(Az a Kökényesdi volt a leghíresebb haramiavezér azon időben.)</p>
				<p>- Nem tudom - felelt Están. - Mert már régen eljöttem tőle, s most már úrnál
               szolgálok.</p>
				<p>- No, ezt már szeretem hallani - kivált ha hinném.</p>
				<p>- Elhiheti azt kend. Itt szolgálok, hogy is híják uramnál.</p>
				<p>- Sohase törd rajta a fejedet. Az én kedvemért egyszer se hazudj. Jobb, ha iszol;
               zsivány korodban ugyan jobb borokat is láttál, hanem ezt úgy idd, mint aminek meg van
               adva az ára.</p>
				<p>E párbeszédből annyit gyaníthatunk, hogy Están úr nem a legjobb hírben állt urabátyja
               előtt.</p>
				<p>- No de igyék hát kegyelmed is; különben azt hiszem, méreg van a borában.</p>
				<p>- Üm - mondta magában János gazda. - Ez a fickó azt hiszi, hogy engem le fog itatni.
               No, iszen majd móresre tanítom mindjárt. Jól van öcsém, hát lássunk hozzá.</p>
				<p>Ezzel fogta az egyik kupát, öccse a másikat, s kezdtek fenekére törekedni az
               átalagnak.</p>
				<p>Egy óra múlva üresen állt előttük a veder. A két hős ült mellette tántorítlanul, s
               csodálta egymást. Még csak dalolni sem kezdtek tőle.</p>
				<p>Están megcsóválta a fejét, mintha azt gondolná, hogy nem várta volna ilyen kemény
               legénynek az öreget, s azzal fölkelt, előkeresett a köpenye alól egy csikóbőrös
               kulacsot, s bátyjára köszöntve mondta:</p>
				<p>- A magunk egészségére, bátya! Kóstoljuk meg most ezt is.</p>
				<p>János látva, hogy Están is iszik, meggyőződött felőle, hogy nincs benne bolondító, s
               elfogadá a kulacsot.</p>
				<p>Tele volt az a legkegyetlenebb lengyel pálinkával, amitől, ha a kozák teleissza
               magát, elfekszik három nap, három éjjel félholtan, s egy hétig ki nem józanul. A
               kulacs tartalma pedig elég lett volna négy kozáknak.</p>
				<p>- Nem rossz - mondta János gazda -, s elkezde a kulacs vándorolni, s amint az óra
               lefolyt, egyszer csak üres lett a kulacs is. A két bajnok meg sem rezzent
               helyében.</p>
				<p>- Mármost próbáljunk mást is - szólt ekkor János, felkelve helyéről, s egy magas
               polcról levett valami kobakot.</p>
				<p>- Ezt én Törökországbul hoztam. Tatárital. Nem bánod meg, ha belőle iszol.</p>
				<p>Fertelmes gonosz nedv vala az. Lótejből készült erős szesz, mely végigkarmolja az
               ember torkát, s beégeti magát a beleibe; tatárok szokták inni, mikor megunták a
               józanságot, s aki lerészegszik tőle, láncra kell kötni, hogy senkit meg ne
               marjon.</p>
				<p>- Az én bátyám le akar engem itatni - gondolá magában Están, amint megkóstolta a
               könnyfacsaró italt; de helytállt neki. Egy kicsinyt meglódult az agyveleje tőle, de
               azért bírta magát tartani.</p>
				<p>- Egyet mondok, bátya - szólt erre, látva, hogy János ennyi rohamot kiállt -; tud-e
               már kend dohányozni? Itt senki sem lát bennünket. Ne
               gyújtsunk rá?</p>
				<p>- Későn keltél fel engem leejteni lábamról - gondolá magában János, s valami homályos
               meggyőződés mindinkább gyökeret kezde verni lelkében, hogy az öccse aligha legjobb
               szándékkal van iránta.</p>
				<p>Nemsokára füstölt mindkettőjük szájában a csibuk megrakva a legfelségesebb
               basadohánnyal, minővel valaha méheket szédítettek, s rövid idő alatt oly füst támadt
               körülöttük, hogy ami denevér ezideig megmaradt a toronyban, az is búcsút vett, s
               boldogabb szállás után látott.</p>
				<p>De a két bajvívót meg nem tántorította semmi. Hallgattak már, egy szót sem szólt
               egyik is. Többé titkot nem csináltak belőle, hogy egymást le akarják részegíteni;
               végre felállt János, s egy pár opium-pastillt előkeresve egy zacskóból azoknak
               egyikét a saját, másikát az öccse égő pipájára tevé szótlanul... Egyszerre fehér füst
               kerekedék rajtok... János leráncolta szemöldökeit mélyen, öccse arcába tekintve; míg
               az elkezde lassankint halványulni, szemei mindinkább meredten néztek maguk elé, arcán
               valami őrült, buta mosolygás terjedezett szét, egyszerre kiesett a csibuk a szájából,
               s ő nyitott ajkakkal esett hátra, mint egy darab fa.</p>
				<p>- Mégis te győzted kevésbé - mormogá János gazda, a tűzbe hajítva csibukját, s azzal
               futott egy nagy kád jéghideg vízhez, ami tanyája szegletében állott, s miután annyit
               ivott belőle, mennyi egy szomjú tevének elég volna, beleüté abba egynéhányszor
               mámoros fejét, s amint lassankint kijózanodva magához kezde térni, fogá a szekérkenős
               edényt, melyet bőrszíjak festésére szokott használni, azzal bekené ősz fürtjeit,
               nemkülönben bajuszát is jól kisodrá ugyanazon kenőccsel, s akkor feltevé Están
               kalpagját fejére, felölté annak köpönyegét, a kérdéses kardot pedig felköté
               oldalára.</p>
				<p>Azzal Están öccsét szépen beletakargatá a subába, s feje alá téve tarisznyáját,
               lefekteté egy szegletbe; mely meglévén, vevé a kulcsait, s felnyitva a toronyajtót
               kilépett a szabadba, s azzal ismét bezárta a tornyot testvérére, ki aludt horkolva, s
               bizonyosan fel nem ébredett abban az esztendőben.</p>
				<p> Mámoros ösztön volt-e Jánosnál, vagy ivás előtti emlék azon gondolat, hogy öccsét
               bizonyosan valaki az ő leitatására fogadta fel? Ez eszme lassankint oda fejlett nála,
               hogy azon valakinek itt kell közelében lappangani; s hogy az bizonyosan valami
               összeköttetésben álland a kastélybeliekkel.</p>
				<p>E gondolattal agyában mívelé a magán elkövetett átalakítást, mely neki annál
               könnyebben sükerülhetett, minthogy öccse saját szavaiként annyira hasonlítottak
               egymáshoz, mint egy pár makk; s az éjszaka sötét volt és borongós.</p>
				<p>Amint kilépett a szabadba, meglátta, hogy itt friss hó esett azalatt, míg ők odabenn
               iddogáltak, s a friss havon észrevehetők voltak egy magassarkú és széles orrú cipő
               lábnyomai, amilyent az egész előtte ismeretes világon egyedül Gondolfo viselt.</p>
				<p>- Tudtam, hogy itt van! - mormogá az öreg, s figyelemmel kísérve a lábnyomokat,
               könnyű volt kitalálnia, hogy az ember először az ő ajtajára jött hallgatózni, azután
               pedig a hídhoz ment, s onnan megint az árok hosszában a parti bokrok közé
               távozott.</p>
				<p>János mindenütt figyelmesen követé a lábnyomokat, míg végre a rekettyésbe érve,
               lóhorkolást kezde hallani maga előtt.</p>
				<p>- Tehát itt várnak reá! - gondolá nagyon örülve, hogy minden kérdezősködés nélkül
               embereire talál, s azzal a hang után indulva nemsokára két lovas férfit látott a
               zuzmarás fák közül kikukkanni, kik közül az egyiket Gondolfonak nézte; de a másikra a
               sötétben nem ismert.</p>
				<p>Ez a másik meglátva őt, magyarul szólítá meg.</p>
				<p>- Nos - Están! Hozod a kardot? (Tehát
               csakugyan az öccsének nézték.)</p>
				<p>- A kardot? - szólt csodálkozva János. Bizonyára
               kardot hoztam.</p>
				<p>- De azt a kardot? Amiért bátyádhoz mentél?</p>
				<p>- Megbocsáss, jó uram. Tudod, hogy parancsolatodra sokat ittam, úgyhogy semmire sem
               emlékezem, amit valaha mondtál, ha csak újra el nem mondod.</p>
				<p>Az idegen nevetett.</p>
				<p>- De láttad mégis az öreget? Elaludt?</p>
				<p>- Az idén föl nem ébred.</p>
				<p>- Tehát a kard, melyen a pecsétnyomó van, kezedbe jutott?</p>
				<p>- Óh, uram, értem már. Te a pecséteket akarod felnyittatni, s azután újra
               lepecsételni.</p>
				<p>- Kezdesz már emlékezni?</p>
				<p>- Kezdek, uram. De nagyobb baj van itt. Az éjjel friss hó esett.</p>
				<p>- Nos aztán?</p>
				<p>- Ha mi itt keresztül-kasul járunk, holnap az öreg észreveszi a lábnyomokról, hogy
               valaki a lepecsételt ajtókon ki- és bement, mert még este nem volt hó.</p>
				<p>- Istenemre, te nem vagy oly ittas, mint amilyennek látszol. Mit tegyünk itt?</p>
				<p>- Várj csak, uram. Segítek rajtad. Közel vannak az aklok; elhajtunk három
               jármosökröt. Az árok be van fagyva, az ökröket keresztül lehet egy helyen hajtani,
               ahol a víz széles, s a part alacsony, mi magunk pedig felülünk az ökrökre, s ekkor
               úgy fog látszani, mintha azok járták volna össze a kertet.</p>
				<p>- Aranyos gondolataid vannak, fickó, nemhiába jártál iskolába Kökényesdinél; de a
               várkapun még ökörhátán sem lovagolhatunk be, mert azoknak a nyomait éppen úgy
               észreveheti az öreg, mint a mieinket.</p>
				<p>- Egyet gondoltam. Egy hágcsó van a toronyban, azt magunkkal visszük. De ez nem fog
               egészen felérni a rondelláig, hanem erről könnyű lesz egy kötélhurkot valamelyik
               kiálló csatornára felhajítani, s azon Gondolfo felkapaszkodik, s kegyelmedet maga
               után felhúzza; én azalatt idelenn fogok őrködni.</p>
				<p>Az idegen örömmel szorítá meg az öreg kezét, s aranyhegyeket ígért neki jutalmul, ha
               terve sükerülend.</p>
				<p>Az öreg ezzel visszament, elhozta tornyából a szükséges hágcsót és kötelet, s egy
               kézifűrészt dugott a szűre ujjába; azután elhajtott három ökröt az akolból, mely az
               árkon kívül feküdt; - senki sem vett észre semmit.</p>
				<p>Az árok előtt felült a három férfi az igásbarmokra, miket János nagy üggyel-bajjal a
               befagyott vízen átterelt, oldalt akasztva a harmadfél öles hágcsót.</p>
				<p>A kerten keresztül a rondellák egyike alá a hágcsót odatámaszták a falhoz, s Gondolfo
               az ökör hátáról egyenesen reálépve felmászott annak legvégső fokáig, s az elhozott
               kötélhurkot belehajítva a rondella egy kiálló horogvasába, azon akrobatai ügyességgel
               felkapaszkodott; utána az idegen úr hágott fel a lajtorján, s a kötelet derekára
               köttetve Gondolfo által felhúzatta magát.</p>
				<p>Az öreget odalenn hagyták, hogy őrködjék.</p>
				<p>Ez, amint észrevette, hogy a másik kettő eltűnt, magához húzá a hágcsót, s a szűre
               ujjába rejtett kézi fűrésszel mintegy közepe táján mind a két hevederét bevágta
               félig, s azzal visszatámasztá ismét, s várta, hogy jőjjenek visszafelé.</p>
				<p>Egy jó fél óráig várhatott, ekkor megjelent Gondolfo a rondellán, s a kötélhurokra,
               mint egy nyeregbe, beülve, annálfogva a hágcsóig lebocsátá magát. Amint a hágcsó
               legelső fokán megállt, s féllábát felemelte, hogy kihúzza a hurokból, egyszerre ketté
               tört alatta a hágcsó, s a kötél olyformán hurkolódott féllába fejére, hogy ő fejjel
               aláfelé fordulva lógott le róla, mint egy lábánál fogva felkötött nyúl.</p>
				<p>A fennakadt olasz e pillanatban oly gyönyörűségesen káromkodott magyarul, mintha a
               Hortobágyon tanulta volna, s csak később jutott eszébe, hogy valaki van oda alant,
               aki beszédét hallgatja, s erre elkezdé olaszul magyarázni Jánosnak kellemetlen
               helyzetét, s rimánkodott, hogy szabadítsa ki őt valahogy belőle.</p>
				<p>János gazda pedig jónak látta tréfára venni a dolgot.</p>
				<p>- Nézd, nézd! a ravasz olaszát! most meg már a hágcsót is kirúgja maga alól, s
               fejtetőre ereszkedik alá. Más embert megütne a guta, ha így felfordulna, s ez meg
               mulatságot csinál belőle.</p>
				<p>Gondolfo lármázni kezde, s szidta olaszul a paraszt lelkét, hogy őt oly türelmesen
               nézi; de János minderre nem szólt egyebet, mint azt, hogy: “bizony nagy
               gaukler vagy!”</p>
				<p>Végre Gondolfo nem tűrhette tovább helyzetét, s hogy társa félreértését eloszlassa,
               egyszerre megszólalt magyarul:</p>
				<p>- Ne röhögjön hát kend, hanem segítsen le innen.</p>
				<p>- Nini, hát te tudsz magyarul?</p>
				<p>- Hiszen tordai születés vagyok; de ne bámuljon kend sokat, hanem állítsa fel azt a
               hágcsót.</p>
				<p>- Ketté van ez törve, fiam, merőben.</p>
				<p>- Hogy a tatár vigye el kendet a rozzant hágcsójával. Hogy jövünk le már most?</p>
				<p>- Én ki nem találom, szolgám.</p>
				<p>- Nincs más mód, mint felnyitod a kaput, s azon feljönni a rondellába, s engemet
               felhúzni innen.</p>
				<p>- Igen, de akkor megtudja az öreg, hogy itt jártunk - mondta János, ki nagy
               mulatságát találta abban, hogy a pseudo olaszt olyankor beszéltesse, mikor a lábánál
               fogva függ ég és föld között.</p>
				<p>- Ne törődjél vele; azt úgyis eltesszük láb alól.</p>
				<p>- Ne mondd. Hogyhogy?</p>
				<p>- Tüzet rakunk a részeg filkóra, s ráfogjuk, hogy ittas fővel maga bukott bele. Ezen
               kellett volna egyenesen kezdenünk, de te elbolondítottál bennünket ostoba
               ötleteiddel.</p>
				<p>- Ez bizony jó lesz - helyeslé János -; tehát csak vesd le a kapukulcsot, ha nálad
               van, majd azután lesegítlek.</p>
				<p>Gondolfo előkeresé kínos helyzetében a kért kulcsot zsebéből, s lehajítá azt
               Jánosnak.</p>
				<p>- Nesze, fogjad; jól vigyázz, hogy merre jössz; a lépcsőn feljutva a folyosón
               jobbfelé tarts, az vezet ide; nehogy
                balra találj menni, mert ott uram a háziasszonnyal mulat, s kettéhasít, ha
               bebotlasz.</p>
				<p>- Valóban? - monda János, és szemei szikráztak a sötétben. - No csak várj rám,
               mindjárt jövök.</p>
				<p>Azzal felnyitá a kaput, s felsietett a lépcsőkön.</p>
				<p>Mikor a folyosóra ért, egyenesen balra tartott. E szárnyban
               lakott ura nejével együtt. Jól ismeré a szobákat. Az ajtók mind nyitva voltak, egyik
               szobában sem talált senkit... Talán megcsalá Gondolfo?... Végre az utolsó ajtóhoz
               ért, ez volt urának hálóterme, s amint annak kilincsét elfordítá, érzé, hogy az zárva
               van. A zörrenésre az ajtón belül egy férfihang szólalt meg.</p>
				<p>- Te vagy ott, Gondolfo?</p>
				<p>János egy szót sem felelt, hanem nekifeszíté vállait az ajtónak, megpróbálva, ha
               betörhetné-e?</p>
				<p>Ekkor asszonya hangját hallá meg.</p>
				<p>- Mit akarsz Gondolfo?</p>
				<p>E hang százszoros dühvel önté el egyszerre szívét, s mint a kőfaltörő kos rohant
               vállával, fejével az ajtónak, s egyetlen rohammal beszakítá azt.</p>
				<p>Hah! ott függött a bűnös asszony az idegen férfi keblén, s most már annak vonásait is
               jól megismeré: Pozsgai Ferenc uram volt az! Ezért árulta el
               hát férjét a hűtlen asszony, mert a férj kezében volt a szerető élete.</p>
				<p>- Halál reátok! - ordítá magán kívül az öreg, s kirántva az oldalán függő kardot
               rájok rohant ádáz dühvel.</p>
				<p>A meglepett vétkezők rémülten ugrottak fel egymás mellől, Pozsgai egy pisztolyt
               kapott fel az előttük álló asztalról, s megtámadójára süté; de reszkető keze rosszul
               irányzott, s a golyó az ablakon keresztül süvöltött. Erre megragadva a nő kezét egy
               szőnyegajtót felszakított, s maga után vonta őt is. De a vén szolga utolérte őket, s
               megragadva a hátul maradt hölgy hosszú selyemhaját, mely futtában utánarepült,
               visszarántá őt annál fogva, s markolatig döfte szívén keresztül a férj kardját.</p>
				<p>E pillanatban a támadt zajra minden oldalról előfutott a házi cselédség, s látták,
               mint űzte végig a folyosón a vén szolga Pozsgait a véres karddal, míg ez egy ablakon
               merész szökéssel kivetve magát a kert fái között eltűnt, s nemsokára lehete őt látni,
               mint vágtat tova a havas síkságon.</p>
				<p>János pedig az összegyűlt sokaság elé lépett felmutatva a véres acélt.</p>
				<p>- E kard Paskó Kristóf kardja; én e karddal megöltem Paskó Kristóf hűtlen nejét!</p>
				<p>S azzal önkényt a törvény kezeibe adta magát.</p>
			</div>
			<div type="chapter">
				<head>XI. AZ ÍTÉLET</head>
				<p>Néhány nappal elébb, hogy ezek történtek Apafi udvarában két ifjú gyermek jelent meg,
               kik panaszt tevének a fejedelem előtt, hogy ők Boór Ádám gyermekei, kiket Pozsgai
               Ferenc igazságtalanul kivert jószágukból, s jogaikat követelék vissza.</p>
				<p>A fejedelem rögtön hívatá Pozsgait, de az eltagadott mindent; azt állítá, hogy Boór
               Ádám rég elveszett tatár rabságban s gyermekei még előtte elhaltak; ezek pedig, kik
               most előjöttek, az ő ellenségei által megfogadott sehonnaiak, kik által a
               megbuktatott Kozár bosszút akar rajta állani.</p>
				<p>- Mi bizonyítványaitok vannak, hogy ti vagytok Boór gyermekei? - kérdé a fejedelem
               tőlök.</p>
				<p>- Saját édesapánk,... - felelt Károly.</p>
				<p>- Tehát él? Ha él, miért nem jött veletek?</p>
				<p>- Csak számunkra él még, a világnak régen meghalt.</p>
				<p>- Miért nem jön elém? Én meg fogom őt ismerni.</p>
				<p>- Vissza fogsz borzadni tőle, uram. Te egykor fogolytársa voltál, sokszor hallottad
               őt beszélni; ha ráismersz hangjáról, fogadd el tanúbizonyságát; de arcát ne kívánd
               látni, mert abban csak mi ismerünk még reá.</p>
				<p>- Láthatod uram - szólt közbe Pozsgai -, hogy ezek csalók. Ha Boór Ádám él, miért nem
               lép fel rögtön ellenem? Miért e szemfényvesztő titkolás? Én azt állítom, hogy Boór
               Ádám régen meghalt, s akárki legyen a rejtélyes tanú, én hamis alakoskodónak
               nyilvánítom azt.</p>
				<p>- Azt majd én ítélem el, uram. Három nap múlva jelenjetek meg előttem újra.</p>
				<p>Pozsgai e három nap alatt sietett becsesebb értékeit összegyűjteni, s az utolsó nap
               éjszakáján azért kereste fel Paskónét, kivel régóta tiltott viszonyban élt, hogy
               mozdítható vagyonait annak kezébe téve azon esetre, ha ellene fordul a kocka,
               kimeneküljön az országból talán Ausztriába vagy Lengyelországba, ahova őt majdan
               Paskóné is követendé pénzzé tett vagyonai javával.</p>
				<p>A három nap letelvén a fejedelem egész tanácsát összegyűjté, s tudtokra adva a
               kérdéses tárgyat legelőbb a panasztevőket hívatá a tanács elé.</p>
				<p>Azok most harmadmagokkal jöttek. A harmadik alak, kit kézen vezetének, hosszú fekete
               talárral volt befedve, mely fejtől sarkig eltakarta, s úgy látszott, mintha
               közönséges embermagasságnál nagyobb volna.</p>
				<p>Odajárultak a tanácsurak elé.</p>
				<p>- Kegyelmed Boór Ádám, kit ezen gyermekek apjuknak neveznek? - kérdé a fejedelem a
               beburkolt alaktól.</p>
				<p>- Én vagyok az uram.</p>
				<p>- Valóban, a hang Boór Ádám hangja. Miért nem engedi kegyelmed arcát láttatni?</p>
				<p>- Óh, uram. Az én arcom borzalomnak és undorodásnak képe. Engedd azt fedve maradni,
               te kérdezz bármit tőlem, ami fogságunkban együttlétünkkor történt, felelni fogok, s
               megtudandod belőle, hogy az vagyok, akinek állítom magam.</p>
				<p>- Ez nem elég! - szólt közbe Sárpataky, az ítélőmester, kinek különös
               szerencsétlensége volt, sohasem azt pártolni, akinek részén az igazság van -;
               ugyanazon dolgokat másoktól is hallhatta kegyelmed, s valakinek a hangját is lehet
               utánozni. Ez itt nem a velencei tízek tanácsa, nem is spanyol inquisitio tribunal,
               ahol lefátyolozva szokás a tanúknak megjelenni. Ha kegyelmed igaz járatban van,
               sohase féltse tőlünk az orcáját. Különben is nekem úgy tetszik, mintha kegyelmed egy
               fél fejjel magasabb volna az említett Boór Ádámnál, akit én is igen jól ismertem.
               Leplezze le magát kegyelmed.</p>
				<p>Boór Ádám erre szótlanul levevé fejéről a palástot.</p>
				<p>A tanácsurak borzadva tekintének reá. Az őrök, kik az ajtóban álltak, félhalkan
               suttogták: “a kétszarvú ember”.</p>
				<p>- Íme, láttok, uraim, előttetek. Nem ahogy Isten teremtett, hanem ahogy emberek
               elcsúfítottak. Én vagyok azon rém, kivel székely anyák síró gyermekeiket ijesztgetik,
               én vagyok azon csoda, kiről vándor utasok reszketve beszélnek. Most látjátok, miért
               kell nekem kerülnöm az emberek tekintetét, én, ha gyermekeim sorsa nem kívánná,
               maradtam volna örökké magányos völgyemben, elhagyott rabságomban, melybe áruló baráti
               kéz taszított, a világ számomra zárva van. Akarjátok-e, hogy belépjek, kívánjátok-e,
               hogy végigjárjak utcáitokon, s borzalmat űzzek az emberek szívébe?</p>
				<p>A fejedelem irtózva fordult félre.</p>
				<p>- Takarja el kegyelmed arcát - inte Boór Ádámnak, s felszólítá Naláczit, hogy hívassa
               elé Pozsgait.</p>
				<p>E percben érkezék Teleki Mihály a tanácsba, ki meghallva, hogy Pozsgaiért küldenek,
               odaszólt a fejedelemhez.</p>
				<p>- Az nem fog eljönni, nagyságos uram. Hallgassák meg kegyelmességtek, ami az éjjel
               történt, s ami szinte e tárgyra tartozik. Már korán reggel tudósítást kaptam róla. A
               bebörtönözött Paskó Kristóf öreg szolgája a múlt éjjel észrevevé, miszerint a
               kastélyba egy idegen férfi lopózott be, s rátörve az ajtót, azt ura nejével bűnös
               együttlétben találta. A szolga megölte a nőt, a férfi megmenekült előle. De a zajra
               eléfutott cselédek megismerték a futóban Pozsgai Ferencet, ki a dévai úton látszott
               elvágtatni. A gyilkos maga jött az esetet feljelenteni, s magát a törvények kezébe
               adva itt vár a tanácsterem ajtaja előtt.</p>
				<p>A fejedelem inte, hogy hozzák eléje.</p>
				<p>A vén szolga belépett, két alabárdostól kísérve, arca komoly volt, de nem alázatos,
               elszántság látszott rajta, de nem dac.</p>
				<p>- Te urad hűtelen nejét megölted? - kérdé a fejedelem megindult hangon.</p>
				<p>- Azt cselekvém, uram.</p>
				<p>A fejedelem tenyerébe hajtá homlokát, s gondolkozott, azután egyszerre fölemelé
               fejét, s határozott hangon monda:</p>
				<p>- Ítélőmester uram! Jegyezze kegyelmed határozatainkat.</p>
				<p>- “Elsőben: Paskó Kristóf nejének gyilkosa tettéről Istennél számol; a világon
               általunk minden bűnhödés alól felmentetik...”</p>
				<p>“Másodszor: Paskó Kristóf, akit hűtelen neje hallatlanul elvádolt, a felségárulás
               bűne alól feloldatik, s börtönét legottan elhagyja.”</p>
				<p>“Harmadszor: Előttünk álló Boór Ádám, kit az Isten gyermekeiben vigasztaljon meg,
               bárhol hatóságunk alatt létező minden jószágaiba visszahelyeztetik, s akárki,
               akármilyen cím alatt bírná azokat, belőlük kivetessék.”</p>
				<p>“Negyedszer: Makacsságból meg nem jelent Pozsgai Ferenc, mint álorcás, házasságtörő
               és stellionatusban lélegző, háromszorosan bűnös, - bárhova lett légyen, bármely
               országba menekült, ott felkerestessék, s visszaköveteltetvén, ugyanazon Boór Ádámnak
               örök rabszolgaságba adassék, kit oly gyalázatosan elárult.”</p>
				<p>“Ez ítéletet végrehajtani kegyelmedre bízzuk, Teleki Mihály uram.”</p>
				<p>E szavak után hirtelen felkelt a fejedelem a székéről, s elhagyá a tanácstermet, nem
               akarva tanúja lenni azon jeleneteknek, miket ítélete által előidézett.</p>
				<p>A kegyelmet, az igazságot nyertek örömkönnyekkel állták el útját; elsietett előlük,
               kezeit elvonta forró ajkaiktól. Elzárkózott szobáiba.</p>
				<p>S valóban jól tevé, mert ha Paskó arcát látta volna azon pillanatban, midőn tudtára
               adták, hogy börtöne megnyílt, és neje halva van! ez megmérgezte volna lelke jó
               érzelmét.</p>
				<p>- Óh, miért nem öltetek meg inkább engemet helyette! - kiálta fel a szerencsétlen
               ember. - Miért nem engedtétek meg neki, hogy ő ölt volna meg engem? Miért kellett őt
               meggyilkolnotok? Azt a szép gyöngéd keblet azzal a hideg vassal átverni! Azokat a
               mosolygó szemeket örökre bezárni! Óh fektessetek engem is mellé!...</p>
				<p>Még akkor sem szűnt meg őt szeretni...</p>
				<p> Az elfutott Pozsgai Erdélyből kimenekülve egyenesen a római császár udvarába vette
               magát, a közte és Erdély közt éppen akkor kiütött viszályok mellett ott számítva
               egyedül védelemre. De rosszul számított. A fejedelem megkereső levelére a császár
               kiadta őt az erdélyi törvényhatóságoknak, amint az ez iránt váltott levelezések
               akkori tanácsúr, Bethlen János emlékiratai közt bizonyítják.</p>
				<p>Egy napon a jószágaiba visszahelyezett Boór Ádámot a fejedelem küldöttei verték föl
               elvonultságából.</p>
				<p>A legutóbbi ítélet óta egészen magányba zárkózva élt a világtól megvált ember, csupán
               gyermekeit látva, s csak olyankor hallva emberi hangot, midőn velök beszélt,
               elmondatva magának százszor ugyanazon dolgokat a hosszú bujdosásról, miket örökké oly
               kedves volt neki hallani.</p>
				<p>A fejedelem követe, Naláczi még egyszer kényszeríté őt idegen arcokat látni. Boór
               Ádám megjelent tornácában a hívásra, s íme a fejedelem pecérei egy összeroskadt
               férfit vezetének elé hosszú láncnál fogva, melynek vasperece nyakára volt kötve.</p>
				<p>Az ember, amint meglátta az előtte álló Boór Ádámot, megrettenve hullott térdre egy
               szó nem jött ki az ajkáról, csak sóhajtott nehéz lélegzettel.</p>
				<p>Naláczi kivéve a pecér kezéből a láncot, s annak végét Boór Ádám kezébe adva
               mondta:</p>
				<p>- Íme e férfiú itt, ki most kegyelmed előtt térdel, Pozsgai Ferenc; ki barátját
               hűtlenül rabságba veszté, s jószágait álnokul bitorolta; mely bűnéért az országtanács
               által holtig való rabszolgaságra ítéltetett, s rabja marad kegyelmednek
               mindhalálig.</p>
				<p>A megalázott ember összezsugorodva hajtá térdeire fejét, oly szánalomgerjesztő volt
               őt látni.</p>
				<p>Az ifjú Boór Károly mindig magával hordá azon idő óta vadászkését; most, midőn
               meglátta azon embert, kinek vérében meg akarta azt forgatni, félrement, s elveté azt
               magától.</p>
				<p>Boór Ádám egy könnyet törölt ki szeméből, midőn egykori barátját így látta maga
               előtt.</p>
				<p>- Mire jutottál? Nem vagy az, aki hajdan! De én örökké az maradok. Kelj fel, és légy
               szabad.</p>
				<p>Károly gyorsabban, mint az apjától kimondott szó, ugrott oda Pozsgaihoz, s leoldá
               nyakáról a láncot, és kezét nyújtá neki, hogy felemelje.</p>
				<p>Az egy érthetetlen szót rebegett, egy mozdulatot tőn előre, s azzal élettelenül
               bukott arcra. A visszás érzelemroham közepett a guta ütötte meg...</p>
				<p> Paskó Kristóf sohasem ment Törökországba többé. Elhagyta a fejedelmi udvart örökre,
               nem törődött a közügyekkel. Kertje legcsendesebb helyén pompás márványsírboltot
               emeltetett nejének, ott ült napokig annak ajtajában, s ápolta a virágokat, miket
               körüle ültetett.</p>
				<p>Jánosnak holtiglani nyugdíjt adott, de sohasem beszélt vele többé, s egyetlenegyszer
               sem bocsátá a vén szolgát maga elé.</p>
				<p>Végrendeletében az volt, hogy temessék őt neje mellé.</p>
				<p> Néhány év elhaladtával Boór Ádámnak is megengedé az Isten, hogy lelke utált hüvelyét
               elhagyja. Rég meg volt már úgyis halva; nem életet, csak lakhelyet cserélt.</p>
				<p>De még sok év múlva is élt a rege a kétszarvú emberről Moldva és székelyhon bércei
               között, s az oláh anya azzal fenyegette fiát, ha sírt.</p>
				<trailer>.oOo.</trailer>
			</div>
		</body>
	</text>
</TEI>