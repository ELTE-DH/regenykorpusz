<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU15768" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
			   <title>Ha mindenki megszépülne</title>
				<author>
					<persName>
						<surname>Forró</surname>
						<forename>Pál</forename>
					</persName>
				   <date from="1884" to="1942">1884-1942</date>
				   <idno type="VIAF">107985695</idno>
				</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">48897</measure>
				<measure unit="pages">109</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
				   <title>Ha mindenki megszépülne</title>
				   <date>2016-04-19</date>
					<publisher>Magyar Elektronikus Könyvtárért Egyesület</publisher>
				   <ref target="https://mek.oszk.hu/15700/15768/"/>
					<respStmt>
						<resp>Original Electronic Edition</resp>
					   <name>Vidiné Réfi Erzsébet</name>
					   <name>Szabó Andrea</name>
					   <name>Baloghné Bárdos Katalin</name>
					</respStmt>
					<bibl type="printSource">
					   <title>Ha mindenki megszépülne</title>
						<author>Forró Pál</author>
						<pubPlace>Budapest</pubPlace>
					   <publisher>Légrády</publisher>
					   <date>1928</date>
					   <ref target="https://mek.oszk.hu/15700/15768/"/>
					</bibl>
				</bibl>
				<bibl type="firstEdition">
				   <title>Ha mindenki megszépülne</title>
				   <author>Forró Pál</author>
					<date>1928</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
		</profileDesc>
		<xenoData>
			<ns1:eltec>
				<ns1:authorGender key="M"/>
				<ns1:size key="short"/>
				<ns1:canonicity key="low"/>
				<ns1:timeSlot key="T5"/>
			</ns1:eltec>
		</xenoData>
		<revisionDesc>
			<change when="2024-11-23"/>
		</revisionDesc>
	</teiHeader>
	<text>
		<body>
         <div type="chapter">
            <head>1.</head>
            <p>- Oh! - kiáltott fel hirtelen Lotte kisasszony és izgatott mozdulattal fordult a hall
               bejárata felé, ahol szmókingos japán férfi lépett be az ötórai teához öltözött
               elegáns, ragyogóan szép hölgy társaságában.</p>
            <p>- Őrület, - mormogta Lotte - hihetetlen!</p>
            <p>Boncz Andrást, a budapesti fiatal gavallért, akit édesatyja a német kereskedelem
               tanulmányozására küldött Berlinbe, - ahol azonban ez idő szerint még nem annyira az
               árukat tanulmányozta, mint inkább a vásárló hölgyközönséget - mélyen sértette Lotte
               kisasszony idegessége és tapintatlan felkiáltása. Hogyne, mikor végre egész heti
               könyörgés után rávette Lottét, hogy menjenek együtt az Adlon-szálloda ötórai teájára
               és ott egyik legszebb körmondata közepén kiderül, hogy Lotte nem is figyelt rá és
               egészen más dolog érdekli, mint a szerelem különböző problémáiról tartott
               előadása.</p>
            <p> - Bocsánat, Lotte kisasszony, - mondotta gunyosan - nem tudtam, hogy Berlinben olyan
               ritka látvány a japán, hogy az emberek a székről szédülnek le izgalmukban, ha
               megpillantanak közülük valakit. Budapesten hamisgyöngyöket árulnak a Rákóczi-uton és
               senki sem veszi észre őket!</p>
            <p>- Ez őrület! - ismételte másodszor is Lotte - aki nem is hallotta András
               megjegyzését.</p>
            <p>- Valóban őrület, - jegyezte meg epésen András - hogy egy berlini orvoskisasszony,
               dr. Lotte Kaiser, ennyire felizgul a japán láttára.</p>
            <p>- Ugyan, - vett végre tudomást Lotte Andrásról - ki beszél a japánról? Látja azt a
               nőt mellette, tudja kicsoda, ismeri?</p>
            <p>- Nem én, sohasem láttam!</p>
            <p>- Müller Friderikának hivják. Együtt jártunk az egyetemre. Kémia-szakos volt.</p>
            <p>- Hm, ott tanulhatta meg a vegyületek hasznosságát és ezért barátkozik európai nő
               létére japánokkal! Igaza van, ez izléstelenség.</p>
            <p>- De értse meg végre, semmi közöm a japánhoz. Sem a Friderika izléséhez. Egészen más,
               érthetetlen, tébolyitó dolog, ami ennyire felizgatott.</p>
            <p>- Valóban hálás lennék, ha végre megmagyarázná!</p>
            <p>- Hát először is Friderika egyike volt a legszegényebb kollégáknak, akinek kopott és
               izléstelen ruhái közismertek voltak az egyetemen.</p>
            <p>- Istenem, sok millió nő futotta be már azt a rövid utat, amely a kopott ruháktól a
               párisi remekekig vezet!</p>
            <p>- Csakhogy Friderika tisztességéhez kétség sem férhet. A legfélszegebb és
               legerényesebb hajadona volt a világnak.</p>
            <p>- Lehet, hogy ez a japán dusgazdag, összetalálkoztak valahol és feleségül vette.
               Friderika kisasszony, amint látom, feltünően szép hölgy.</p>
            <p>- Hát ez az éppen, amit nem értek, ami megfoghatatlan. Müller Friderika volt a
               legcsunyább lány, aki valaha is átlépte az egyetem kapuját. Ez pedig nagy szó, mert
               valljuk be, hogy szép számmal akadtak a kolleganők között rémeslábu, rövidlátó,
               vérszegény, satnyatestü példányok. Friderika valamennyin tultett.</p>
            <p>Boncz átnézett a hall szemközti oldalán ülő ujonnan érkezett párhoz és alaposabban
               szemügyre vette Friderikát. Rózsásan üde, hamvas arca volt, a nyaka, karja, válla
               formás, gömbölyü, a termete arányos, a haja sötétszőke, dus és hullámos.</p>
            <p>- Lotte kisasszony, ön tuloz. Ez a nő sohasem lehetett csunya!</p>
            <p>- De ha mondom! A legcsunyább, a legformátlanabb, pattanásos bőrü, ritkahaju volt, a
               lába vastag, az orra hosszu...</p>
            <p>- Elég... elég! Ne végezze ki teljesen. De ha ez igy van, akkor ez a nő nem azonos
               Müller Friderikával.</p>
            <p>- Hiszen éppen az a megfoghatatlan, hogy mégis ő az. Abban a pillanatban, mikor a
               terembe lépett, ő is megismert engem. Egészen furcsa volt... Éreztem, hogy valaki rám
               néz. A nyakamon éreztem a pillantását. Mint valami apró szuró, nyugtalanitó
               bizsergést. Bolognában kisérletet folytattak az emberi gondolatnak rádió utján való
               átviteléről. Bebizonyitották, hogy a gondolatok elektromos hullámokat lövellnek ki és
               vannak érzékeny emberek, akik ezeket a hullámokat felfogják. Az ilyen emberek a
               médiumok és igy keletkeznek a telepatikus csodák. Az imént világosan megéreztem, hogy
               Friderika rámnéz, felismert és... gunyolódik velem!</p>
            <p>- Gunyolódik?</p>
            <p>- Igen. Az egyetemen meglehetősen gyülöltük egymást. Ez érthető, hiszen valamennyi
               kolléga és tanár nekem udvarolt és ő volt a Hamupipőke... Alattomos, gyülölködő,
               rejtélyes lány volt, aki mindenkivel haragban volt. Sehová sem járt, minden idejét a
               laboratóriumban töltötte és szabad óráiban Ázsiáról szóló utleirásokat és tudományos
               könyveket olvasott. Egyszer a lakására mentem valami jegyzetért. Sohasem felejtem el
               azt a haragos pillantást és azt a dühös mozdulatot, amellyel kiragadta kezemből az
               egyik könyvet, amely az asztalán feküdt és amelyet szórakozott kiváncsisággal
               felemeltem. Egy hindu gyógyszertan volt. Ekzotikus növények gyógyhatásait tárgyalta.
               Néhány évvel később, diplomája elnyerése után, Friderika eltünt. Ugy hallottam, hogy
               előzőleg levelezést folytatott valami japán doktorral, akinek egyik könyvét olvasta
               és ennek bizonyos állitásairól vitatkozott levelében. A levelezés eredménye meghivás
               volt. Az orvosnak kémiai intézete volt Tokióban és Friderikát meghivta
               asszisztensnőjének.</p>
            <p>- Akkor hát meg van oldva a japán rejtély is. Ez a derék ferdeszemü és pápaszemes ur
               alighanem az a bizonyos orvos.</p>
            <p>- Igen, minden meg van magyarázva, kedves Boncz, egyetlen dolgot kivéve: hogyan ment
               át Friderika ezen a csodálatos változáson? Értse meg, orvosnő vagyok, nem hiszek a
               csodákban, de tudományos alapon képtelen vagyok megmagyarázni ezt a rejtélyt!</p>
            <p>E pillanatban - mintha csak válasz lett volna a tapintatlan kérdésre - Friderika arca
               feléjük fordult, a szeme gunyosan villant, az arca gőgösen, megvetően mosolygott. Az
               egész alig tartott egy másodpercig. Lotte elsápadt.</p>
            <p>- Menjünk, - mondotta - ugy érzem, az idegeim cserbenhagynak.</p>
            <p>- No hiszen, gyönyörü dolog, ha már a doktorok is idegesek! - mosolygott Boncz. -
               Hiszen éppen most akartam kérni, hogy irjon valami receptet az idegesség ellen, mert
               bevallom, a história, melyet el méltóztatott mondani, eléggé kisérteties és félek,
               nem fogok aludni tudni!</p>
            <p>De Lotte komoly maradt.</p>
            <p>- Ne tréfálkozzék, kedves Boncz, az ember sok olyan dolgot sejt meg ösztönösen,
               melyet egyébként nem tudna megokolni. És én... komolyan nyugtalan vagyok. Bajtól
               félek...</p>
            <p>- Oh, az már meg is történt. Mert kell-e nagyobb baj, mint ha egy csunya nő megszépül
               és vetélytársnőnek csap fel?</p>
            <p>Lotte kinzottan nézett Bonczra:</p>
            <p>- Maguk, magyarok, mindent elmésséggel ütnek el. Még a legfélelmetesebb dolgon is
               tréfálkoznak. De vigyázzon, talán sokkal hamarább fog igazat adni nekem, semmint
               gondolná!</p>
            <p>- Kedves doktorkisasszony, - mondotta Boncz néhány perccel utóbb, miközben a
               Friedrichstrassen levő penziójuk felé haladtak - Berlinben valóban nem nagyon
               kedélyes az élet. Két hete akarom megmondani önnek, hogy szeretem, de még sohasem
               mondhattam ki ezt a döntő szót, mert bármilyen bevezetést is kezdtem, ön kiragadta
               néhány szavamat és abból nyomban bölcsészeti értekezést rögtönzött. Maguknak mindenre
               van elméletük, mindenen tul vannak, lesujtóan okosak. Tetőtől-talpig észlények. Meg
               vagyok győződve, hogy a szivük helyén is agyvelő van.</p>
            <p>- Bocsánat, barátom, tisztázzuk a dolgot. Maga most szemrehányást tesz nekem, vagy
               szerelmet vall?</p>
            <p>- Szemrehányást teszek, amiért nem vallhatok szerelmet. Az előbb az Adlonban egy
               isteni tangót játszottak. Imádom a tangó muzsikáját. Csupa méltóság, halk epekedés.
               És nekem csordultig tele volt a lelkem. Gyönyörüen meg tudtam volna mondani, hogy
               mennyire szeretem. Azt hittem, megvan közöttünk a kellő érzelmi kapcsolat és akkor
               kiderült, hogy maga közben idegen hölgyek csiklandozó pillantását érezte a
               nyakán.</p>
            <p>- Maga tulságosan lirai lélek, drága Boncz. Ez különben, ugy látszik, kortünet. Mióta
               a nők szellemi és egyéni felszabadulása rohamléptekkel halad előre és nem érnek rá
               érzelegni, a férfiak vették át a nyögdécselés szerepét. Maguk még mindig görcsösen
               ragaszkodnak a régi szerelmi játékok elavult és gyerekesen együgyü idilljeihez. A ma
               nője kenyeret keres, öntudatosan választja párját és ehhez igazán nem kell
               költeményeket szavalni és sóhajtozni. A nő még két évtized előtt is vérszegény,
               melegágyi virág volt, elpuhult és tehetetlen, mint a háremek odaliszkjei. Ez volt a
               férfiak legfőbb ellenérve és ütőkártyája: a nő nem való kenyérkereső pályára, mert
               nem birja a fizikuma. A nők tehát elkezdtek sportolni és ma sulyemelő és birkózó
               bajnoknőink vannak. A La Manche-csatornát rekordidő alatt usszák át a nők. A harmadik
               repülőgép, amely átsuhant az óceán felett, már női pilótát is vitt magával. Menjen ki
               bármely délelőtt a grunewaldi sporttelepre...</p>
            <p>- Már kint voltam. Láttam a futóbajnok nőket, a sulydobókat és Fräulein
               Tscharkowszkyt, a 120 kilós és két méter magas birkózó világbajnoknőt...</p>
            <p>- Ez az! - kiáltotta felragyogó szemmel Lotte. - Nem mondhatják többé, hogy a nők
               testileg elsatnyultak. Megdőlnek a Weininger-féle gunyos számadatok, melyek a nők
               testi hitványságát akarják bizonyitani. Tscharkowszky kisasszony az uj korszak
               diadala. A 2 méteres és 120 kilós óriásasszony, aki játszva teremti a földhöz az
               erejükre olyan nagyon büszke férfiakat. Még egy-két év és a sport minden ágában a nők
               tartják majd a világbajnokságot.</p>
            <p>- Lehet kérem, de ha ez igy lesz, akkor én nem a férfiak legyőzetését fogom siratni,
               hanem az esztétika halálát! Mondhatom, elszörnyedve menekültem a grunewaldi
               sporttelepről. Alig vártam, hogy viszontlássam magát és ujra tudjak hinni a női
               bájban és szépségben.</p>
            <p>Lotte megállt, mert a szavainak különös ünnepélyességet és nyomatékot akart adni.</p>
            <p>- Erre a megjegyzésére csak azt mondhatom, Boncz ur, hogy éppen olyan felületes, mint
               a legtöbb megállapitás, melyet a férfiak a nőkkel szemben tesznek. A nők
               felszabadulása három pilléren nyugszik: erő, tudás és szépség! Fejlesztjük és
               szépitjük a testünket és mindazt megtanuljuk, amit a férfiak. Csodálkozom a
               szépségre tett gunyos megjegyzésén. Hiszen a nők sohasem áldoztak annyit a
               kozmetikának, mint ma. Olvassa el a napilapokat. Tele vannak szépitőszerek
               ajánlásával. A fodrászok tökéletesen értik a hajfestés művészetét, ami igen fontos,
               mert igy minden nő az egyéniségéhez legjobban illő árnyalatot választhatja.
               Szépészeti intézeteinket kiváló szakorvosok vették át, akik tudományos alapon
               formálják át a testet és javitják a bőr szépségének hibáit. Legyen nyugodt, barátom.
               Öntudatosan és biztosan haladunk utunkon. A küzdelem első részét csak ugy nyerhetjük
               meg, ha éppen olyan okosak és erősek vagyunk, mint a férfiak. Ha ezt elértük, akkor
               kerül sor a szépségre. Én ugy érzem, hogy közeleg az az idő, amikor minden nőnek
               módjában lesz megszépülni.</p>
            <p>Hirtelen elkomolyodott, a homlokára könnyü ráncok futottak fel.</p>
            <p>- Ki tudja, már talán ez a rejtély is megvilágosodott! Valaminek történnie kellett...
               egészen különös, rejtélyes csodának, ami megmagyarázza Müller Friderika megdöbbentő
               átváltozását.</p>
            <p>Elhallgatott és elgondolkozva ment Boncz mellett. Igy érkeztek a
               Viktória-penzióhoz.</p>
            
         </div>
         <div type="chapter">
            <head>2.</head>
            <p>Amikor a penzió előszobájába léptek, a nagyterem felől zongoraszó hallatszott és egy
               erélyes női hang vezényelt: Lábujjhegyen lépkedni! Karokat fel! Ritmust változtatni!
               Kilégzés! Erős belégzés hátrahajtott felsőtesttel!</p>
            <p>- Wild kisasszony tartja egészségügyi tornáit! - jegyezte meg némi gunnyal Boncz. -
               Néhány év előtt ezt a penziót feltétlenül huszárlaktanyának minősitették volna, ahol
               erélyes tornatanárok reggeltől estig fejlesztik a fiatalság tüdejét, izmait, mellét,
               lábát és külön minden porcikáját. Az ókori legendás amazonok nyájas szobacicák
               lehetnének e fanatikus egészségügyi tanárnők mellett, akik maguk ugyan javarészt
               szivbajosok, vérszegények és véznák, de meggyőződéssel hirdetik, hogy az ő módszerük
               csalhatatlan csodaszere a fiatalságnak és erőnek. Azt hiszem, negyvenhétféle rendszer
               szerint tanitják a lányokat tornászni és mindegyiknek más elmélete van arra, hogyan
               kell lélekzetet venni és milyen szög alatt kell előre, oldalra, meg hátra hajolni?
               Minden tizedik lány, aki elvégzi a középiskolát, tornatanárnőnek megy és minden lány
               csecsemőkorától kezdve nagyanyaságáig a mozdulatok gráciáját tanulja. Mindazonáltal
               sohasem volt annyi férfiasan darabos, kemény mozdulatu, testes nő, mint ma.</p>
            <p>Lotte fölényesen mosolygott.</p>
            <p>- Mulatságos, hogy a férfiakat mennyire felháboritja az, hogy a nők öntudatos, okos,
               önálló életet élnek. Persze, ez kissé megneheziti a dolgukat. Azelőtt minden
               műveletlen kis legényke vagy sportférfiucska a nyegle nőhóditó mezében
               garázdálkodhatott a szalonokban. Ma azonban férfi legyen az a férfi, aki urrá tud
               lenni eszünkön és szivünkön.</p>
            <p>- Ne legyen erre büszke, kedves Lotte. Hiszen nem tudja, mennyi boldogságtól fosztja
               meg magát a tulságos józansága, a diplomás okossága és az elbizakodottsága.</p>
            <p>- Téved, kedves barátom. Én tökéletesen elégedett vagyok. Nem mi nők lettünk
               boldogtalanabbak, hanem maguk férfiak és csak rövidlátásukban hiszik, hogy nekünk
               mártiromság a diploma és a kenyérkereset. A férfiak elkorcsosultak, a tehetségük
               kiégett és mi nők léptünk az előtérbe. Az irodalmi Nobel-dijat egy olasz irónő nyerte
               el. Mindenütt ott vagyunk, mindenüvé előre toljuk őrszemeinket. Ostoba francia
               regények pamfletteket irnak az önálló nőkről. Azt akarják elhitetni róluk, hogy a
               szabad szerelem papnői. Holott nekünk nincs is időnk érzéki dolgokkal foglalkozni.
               Teljesen leköt a munkánk és a sport. Igenis, a sport. Ez a mi szerelmünk.</p>
            <p>- Végtelenül sajnálom, hogy nem lettem bokszbajnok vagy labdarugó. Akkor talán
               megszeretne e rokonszenves foglalkozások kedvéért.</p>
            <p>A közös társalgóban ültek és Lotte cigarettára gyujtott. Néhány pillanatig
               gondolkozott, azután szemközt fordult Boncz-cal.</p>
            <p>- Ne gunyolódjék barátom. És ne formáljon még gondolatában sem karikaturát belőlem.
               Vallomást akar? Azt akarja tudni, hogy van-e szivem? Hogy szenvedek-e néha én is a
               nagy vágytól? Nos, meggyónom: igen. De nekem célom és hivatásom van, melyekért
               áldozatot kell hoznom. Mindenki kénytelen értéket áldozni egy magasabb cél érdekében.
               Én a dolgozó nők egyesületének egyik vezetője vagyok. Minden energiámat az uttörés
               munkájának szentelem.</p>
            <p>- De hát létezhetik-e olyan cél, melyért érdemes áldozatul vetni a
               boldogságunkat?</p>
            <p>- Néha magam is kételkedem ebben. Mert látja... még nem győztem le egy régi, szép
               emlék kisértéseit.</p>
            <p>Boncz ideges mozdulattal dobta el a cigarettáját, érezte, hogy arcából kiszökik a
               vér.</p>
            <p>- Hogy érti ezt, mit jelentsen ez? Szerelmes... szeret valakit?</p>
            <p>- Igen!</p>
            <p>Dermedt, fülledt csend támadt. A férfi ujjai idegesen doboltak az asztalon. Lotte
               fájdalmas mosollyal nézett maga elé.</p>
            <p>- De hiszen, - szólalt meg végre Boncz - magához senkit sem láttam bizalmasan
               közeledni és sohasem mondta, hogy szerelmes!</p>
            <p>- Ez természetes. Most is csak azért szóltam, mert az előbb olyan nyilatkozatot tett,
               melyre válaszolnom kellett.</p>
            <p>- De hát ki az? Kit szeret?</p>
            <p>- Megmondom ezt is. Öt év előtt politikát tanitott az egyetemen. Ez ugyan nem
               tartozott a szakmámhoz, de divat volt hallgatni. A legnagyobb teremben tartotta
               előadásait és még igy is kintrekedt a hallgatóság fele. A nevét ismeri: Fritz von
               Battenberg. Ma a külügyminisztérium vezetője. Mi hallgatónők valamennyien szerelmesek
               voltunk belé. És nekem az a bizarr ötletem támadt, hogy orvostanhallgatónő létemre
               kollokviumra jelentkeztem nála politikából. Brilliánsan feleltem minden kérdésére. A
               fiatal professzor csodálkozva kérdezte tőlem, hogyan jutott eszembe politikából
               kollokválni? És én akkor borzasztóan elpirultam. Erre az egy kérdésére nem tudtam
               válaszolni. De, ugy látszik, mégis megértett, mert másnap valamilyen ürügy alatt
               könyvtárába hivott és hosszan beszélgetett velem. Harmadnap ujra ott voltam. És
               azontul minden héten néhányszor találkoztunk. Szerettük egymást. De választanunk
               kellett: a hivatásunk vagy a szerelmünk? Neki nem szabadott nősülnie. Diplomáciai
               pályán az ilyen lépés véglegesen megállithatja az embert. Battenberg nem vehetett
               feleségül egy egyszerü polgárlányt. Csak a születési arisztokrácia egyik hölgytagját
               választhatta volna. Ezt nem tette. Inkább nőtlen maradt. És én... orvosnő lettem,
               dolgozó nő... alelnöke a szövetségünknek. Azóta nem is találkoztunk. A gyönyörü
               idillnek csak mosolygó emléke maradt és... egy levél!</p>
            <p>- Battenberg irta?</p>
            <p>- Nem. Azt a levelet Müller Friderika küldte.</p>
            <p>Boncz némán, kiváncsian bámult Lottera. Látta, hogy sápadt arcán keserü mosoly remeg
               s a szemében különös fény gyullad, mintha könnyezni vagy villámokat szórni
               akarna.</p>
            <p>- Abban a levélben végzetes harcot üzen nekem Müller Friderika. Mert ez a rut,
               különös teremtés izzón és halálos szenvedéllyel szerette Battenberget.
               Elviselhetetlenül szenvedett, mikor megtudta, hogy Battenberghez járok. A pillantása,
               mikor a kémiai órákon találkoztunk, szinte átfurt és mondhatom, nem mertem volna
               tejet inni olyan csészéből, melyet előbb az ő keze érintett. Féltem tőle és kerültem.
               De egy napon levelet kaptam tőle. Szószerint emlékszem a tartalmára: „Utamba jöttél
               és elvitted azt a férfit, akit szeretek. Most te győztél, de ne örülj. Lesz idő,
               mikor visszakövetelem tőled. És elveszem, akár a férjed lesz, akár a szeretőd!
               Emlékezz erre!...”</p>
            <p>Lotte elhallgatott, a kandallóba bámult, melynek vörös fénye megvilágitotta
               arcocskáját.</p>
            <p>- Szereti... még mindig szereti!... - rebegte fájdalmasan Boncz.</p>
            <p>Lotte megfordult s a kezét nyujtotta a fiatalember felé.</p>
            <p>- Igen... szeretem! - suttogta halkan. - És kérem... ezt ne felejtse el! Nem szabad a
               ma délutáni beszélgetést többé megismételnie. És most azt is megértheti, miért
               akartam minden áron megakadályozni, hogy maga szerelmet valljon nekem.</p>
            <p>- Oh, hát mi célja van ennek? Meddő, reménytelen szerelmet hordani szivünkben, mint a
               középkori várkisasszonyok vagy a holdvilágos bidermayer regények hősnői. No lám, a
               fölény, diploma, sportedzettség és józanság igy festenek a kulisszák mögött.</p>
            <p>- Mint érti ezt, barátom? Honnan tudja, hogy boldog vagy boldogtalan-e a szerelmünk?
               Volt maga már szerelmes?</p>
            <p>- Bocsánat, alig egy félórája gyóntam meg, hogy most is az vagyok!</p>
            <p>- Ha csak ezt tudja a szerelemről, mindössze ennyi érzését, szinét, hangulatát,
               boldogságát és gyötrelmét ismeri, akkor minek beszéljek?</p>
            <p>- De hiszen nem találkoznak!</p>
            <p>- És mégis... szeretjük egymást. Néha megszólal a telefon a szobámban és egy hang azt
               mondja: szeretem! Nem kérdezem, hogy ki beszél és a hang sem mond többet. Olyan ez,
               mint egy virágszál vagy emlékeztető. És én visszasugom, forrón és könnyesen:
               szeretem! És most eljött Müller Friderika, hogy elrabolja tőlem!</p>
            <p>- Ej, rémlátás! Hiszen ott a japán. Biztosan a férje.</p>
            <p>- A cinkosa! Bűvész, mágikus vagy boszorkánymester... mit tudom én? Nem véletlenül
               jöttek az Adlonba. Bemutatkoztak. Itt vagyunk. Emlékszel a levélre? Most
               leszámolunk!</p>
            <p>Ideges mozdulattal cigarettára gyujtott, de nyomban eldobta. Kinzottan ugrott fel a
               bőrkarosszékből és izgatottan járt fel és alá.</p>
            <p>- Szép... nagyon szép lett! Veszedelmes, komoly ellenfél!</p>
            <p>E pillanatban megszólalt a telefon. Lotte mintegy hipnotizáltan fordult a készülék
               felé, szemében rémület látszott.</p>
            <p>- Menjen, - mondotta remegő hangon, András felé fordulva - kérdezze meg, hogy ki
               beszél?</p>
            <p>És mintha gyökeret vert volna a lába, sápadtan, mozdulatlanul állt.</p>
            <p>András leemelte a hallgatót.</p>
            <p>- Ki beszél? - kérdezte. Azután Lotte felé fordulva mondotta: - Magát keresik. Női
               hang!</p>
            <p>- Nem megyek! - sikoltotta Lotte. - Mondja, hogy nem vagyok itt, vagy akármit!</p>
            <p>Boncz zavartan vette ujra kezébe a hallgatót. De még mielőtt egy szót szólt volna,
               meghökkenve tántorodott vissza, arcán nagy megütközés látszott.</p>
            <p>- Mi történt? Miért nem beszél? - kiáltotta Lotte.</p>
            <p>- A központ elkapcsolt... vagy letették a kagylót! - mondotta tétován a férfi.</p>
            <p>De hazudott. Mert mikor füléhez emelte a kagylót, valaki gunyosan belekacagott a
               kagylóba. De ez a kacagás már egy férfié volt.</p>
            
         </div>
         <div type="chapter">
            <head>3.</head>
            <p>Néhány perccel Boncz és Lotte távozása után az Adlon-szálloda egyik boya a japánhoz
               lépett és halkan a fülébe sugott valamit, mire az idegesen felugrott és Friderika
               társaságában kisietett.</p>
            <p>- A doktor ur poggyásza megérkezett! - jelentette a portás.</p>
            <p>Négy hatalmas acélláda sorakozott a kapu alatt, melyeket az imént emeltek le láncok
               és emelők segitségével egy teherautóról.</p>
            <p>- Méltóztassék megmondani, hogy hová vigyük a ládákat, mert az igazgatóság nem engedi
               meg, hogy ilyen sulyos acélládákat az emeleti szobákba állitsunk. Parancsolja talán,
               hogy beraktároztasssam?</p>
            <p>- Isten őrizz! Ezekben a ládákban tudományos felszerelések vannak. Kényes gépek,
               hajszálfinom szerkezetek. Egy pillanatra sem hagyom őket idegen őrizetben. Van a
               szállodában a földszinten is szoba?</p>
            <p>- Csak egy luxus-lakosztály. Száz aranymárkába kerül naponta!</p>
            <p>- Az ajtaja jól elzárható?</p>
            <p>- Az ajtóink tökéletesek és ha parancsolja, külön biztonsági zárat alkalmazunk.</p>
            <p>- Ennél is többet kérek. Vannak detektivjeik?</p>
            <p>- Természetesen. Az ilyen nagy üzemnél...</p>
            <p>- Nos, két detektivjüknek ezentul állandóan az én rendelkezésemre kell állnia. A
               ládákat beállitjuk a földszinti lakosztályba és az ajtókat lezárjuk. Emlitettem az
               előbb, hogy igen ritka és kényes műszerek vannak benne. Saját találmányaim. Egyelőre
               senki sem láthatja azokat. A detektivek kötelessége, hogy megakadályozzanak mindenkit
               abban, hogy az elzárt szobának még csak a közelébe is jussanak. Nincs a szobában
               kandalló vagy kályha, melynek a kéménnyel összeköttetése van?</p>
            <p>- Központi fűtőszerkezetünk van!</p>
            <p>- Helyes. Az ablakok vasredőnye kifogástalan?</p>
            <p>- Természetesen, uram!</p>
            <p>- Rendben van. Kérem, küldje ide az igazgató urat!</p>
            <p>Néhány perc mulva megjelent Thieming ur. Az angol képeslapokban láthatjuk néha
               előkelő főurak esküvőit. Csak azokon van olyan eszményi zsakett, mint amilyen rajta
               feszült.</p>
            <p>- Parancsoljon, uram! - fordult a japán felé.</p>
            <p>- Azt hiszem, - válaszolta ez - hogy kissé sokáig fogom igénybevenni szállodája
               vendégszeretetét. Hetekig is tarthat, amig egy céljaimnak megfelelő palotát
               vásárolhatok. S minthogy én senkitől nem követelek bizalmat, átadok önnek egyelőre
               egy ötezer márkáról szóló csekket. Azt hiszem, megfelel önnek a csekk kibocsátója: a
               japán nemzeti bank!</p>
            <p>Thieming ur azzal a mozdulattal hajolt meg, melyet eddig csak az indiai
               maharadzsáknak, alkirályoknak és az inkognitóban utazó fejedelmeknek tartogatott. A
               japánt ezennel szintén közéjük sorozta. Csalhatatlan ösztöne azt sugta, hogy ez a
               zömök, szénfekete haju, rendkivül energikus ember diplomata, vagy legalább állami
               küldetésben jár.</p>
            <p>És valóban, igy is lehetett. Mert dr. Sawaky Yto hirtelen visszafordult és azt
               kérdezte:</p>
            <p>- Nem tudja, Berlinben van a külügyminiszter helyettese, Battenberg báró?</p>
            <p>- Igenis, itthon tartózkodik. Tegnap szólalt fel éppen a parlamentben...</p>
            <p>Thieming ur hirtelen zavartan elhallgatott. Eszébe jutott, hogy Battenberg éppen a
               sárga veszedelemről tartott hosszu előadást és ismertette Japán minden képzeletet
               felülmuló háborus előkészületeit. Sőt valami titkos szerződésre is célzott, amely
               állitólag Kina és Japán között köttetett. Ázsia megmozdult és nem tudni, hogy melyik
               pillanatban indul el megsemmisiteni Európát! Választania kellett, hogy Amerikával
               vagy Európával vegye fel a nagy mérkőzést. És választása a sokkal gyengébb Európára
               esett.</p>
            <p>Sawaky arcán könnyü, rejtélyes és egyben gunyos mosoly suhant végig. Thieming ur ugy
               érezte, hogy a hideg fut végig a hátán. Egyszerre borzalmas gondolat villant át
               agyán. Ez a kifogástalan németséggel beszélő gyönyörü nő, aki a japán kiséretében
               van, aki vele együtt érkezett Tokióból, csak kémnő lehet. Thieming ur jó hazafi volt
               és a verejték ütött ki a homlokán. Elhatározta, hogy gyanujáról feltétlenül
               értesíteni fogja a rendőrséget. Mindenesetre jó lenne kissé közelebbről szemügyre
               venni azoknak az acélládáknak a tartalmát, melyeket százmárkás szállodai szobában
               őriztetnek két detektivvel!</p>
            <p>Mikor Sawaky elsőemeleti szobájába lépett, halkan felnevetett.</p>
            <p>- Figyelted az igazgató elképedését? - fordult Friderika felé. - Ez a jó ember azt
               hiszi, hogy holnap már japán repülők fogják bombázni Berlint!</p>
            <p>Elégedett mosollyal járt fel és alá, arcáról boldogság tükröződött.</p>
            <p>- Minden jól megy! - mormogta. - Talán csak néhány hónap és a cél megvalósul.</p>
            <p>És akkor Sawaky szeme felcsillogott és egészen közel simult Friderikához.</p>
            <p>- ...akkor az enyém leszel! Ha tudnád, mennyire várom ezt a percet. Oh, milyen őrület
               ez a várakozás.</p>
            <p>- Igy kellett ennek lenni, Sawaky, minden erődet, gondolatodat, érzésedet csak a
               munkába szabad állitani.</p>
            <p>- Ha igy is volt... ha ezerszer igazad van is... miért vagy mindig hideg, józan?...
               Ha csak egyszer is megmárosodtál és megremegtél volna a szavaimtól, ha átérezted
               volna a szenvedélyt, amely azokat fűti!</p>
            <p>- Megigértem, hogy feleséged leszek!</p>
            <p>- Munkabér! Jutalom! Pályadij! De nekem szerelem kell... lángoló, mindent elperzselő
               érzés!</p>
            <p>És karjába ragadva a nőt, csókolni kezdte. Friderika kinzottan védekezett és
               erőtlenül viszonozta a csókokat. Sawaky észrevette ezt.</p>
            <p>- Milyen hideg az ajkad! Nem szeretsz! Ne beszélj... Ne védekezz!</p>
            <p>És csüggedten egy karosszékbe hanyatlott mint már annyiszor tette e gyötrelmes
               harcban, melyet Friderikával vivott. Különös... most mintha uj titkok elé érkezett
               volna. Öt év előtt... akkor május volt és csodálatos orchideák nyiltak villája
               kertjében, egy levelet hozott a posta. Angol levél volt, de Németországból érkezett.
               Berlinből. Egy doktorkisasszony irta. Kétszáztizenhét oldal és igy kezdődöttt:</p>
            <p>„Uram!</p>
            <p>A véletlen kezembe juttatta könyvének angolnyelvü forditását. Elolvastam és
               lenyügözve, megrendülve tettem félre. Azután diadalünnepet ültem. Pezsgőt hozattam
               az én szürke és rideg szobámba, melyben csak rosszszagu könyvek, állati és növényi
               preparátumok, kémiai vegyületek sorakoznak a polcokon és ittam sikoltó, ujjongó
               örömmel. A pezsgőt önre koccintottam, a kettőnk sikerére. Győztünk! Az ön lángesze
               megérzett egy igazságot, amely azonban csak elmélet maradt. És ugyanakkor én, egy
               távoli ország gyermeke, az ön könyvétől függetlenül megoldottam a nagy igazság apró
               kis részletkérdéseit, melyekről nem tudtam, hogy hová tartoznak, összességüknek mi a
               végső eredője? Az ön könyve gyujtott világosságot bennem. Az ön igazsága többé nem
               elmélet, hanem testté vált valóság. Az én felfedezéseim teszik azzá. Olvassa el azt,
               ami itt következik. Kiegésziti, teljessé teszi a munkáját. Nekünk most már közösen
               kell tovább haladnunk. Hat hét mulva ez a levél a kezében lesz. Huszonnégy órán
               belül szikratávirón fog magához kérni és ujabb hat hét mulva Tokióban találkozunk. És
               azután elindulunk a széditő, beláthatatlan siker utján, mi, az emberiség uj
               korszakának megteremtői!...”</p>
            <p>Igen, minden igy történt. Szeptember elején érkezett meg Friderika és azután...</p>
            <p>Sawaky végig simitotta tenyerével forró homlokát. Oh, micsoda nappalok és éjszakák
               végtelen sora. Azután a siker és a pokoli terv, miniszterekkel folytatott titkos
               beszélgetések és a megbizatás! A nemzeti bank korlátlan összeget bocsájt
               rendelkezésére. A milliárdok ezreit ha kell. Az állam minden megmozditható pénzét...
               És most kezében van talán az egész világ sorsa. Néha ugy érzi, hogy ez több, mint
               amennyit egy ember idegei kibirnak. A lélekzete nehéz lett, a halántéka lüktetett, a
               szive körül nyomást érzett. Minden tagjában ott remegett a türelmetlen, reménnyel és
               félelemmel vegyes munkavágy.</p>
            <p>Micsoda káoszban élt! Széditő, tébolyitó iramban rohantak a napok, melyek benyultak
               az éjszakákba és reflektorok káprázó fénye mellett virradt rájuk a reggel.</p>
            <p>Azután a három szörnyü hét. A borzalmas és fenséges kisérlet, mikor félőrülten,
               műszerekkel és injekciós tűkkel a kezében, jegyezte minden másodperc történetét. És
               Friderika lázas, tébolyult szeme, mely a bénult testből parancsolón nézett rá:
               folytatni! A tizedik éjszaka! Az ember gigászi harca a nagy Titokkal, uj ösvény
               vágása az Élet legsötétebb misztériumain, uj fények gyujtása a Tudományban! Micsoda
               széditő, isteni érzés! Elsőnek láthatni a legnagyobb csodát.</p>
            <p>Akkor történt!... Sawaky megborzongott a visszaemlékezéstől. Mintha zengő fénnyé vált
               volna a levegő, a tégelyeket hevitő lángok, az orvosszerek mágikus össze-visszasága,
               a testből kisugárzó delejes áramok, az akarat és széditő siker elragadó lendülete a
               lelke mélyéig megrázták és onnan ujjongva tört fel minden, ami élniakarás, piros
               öröm, vér, vágy, társat kereső szenvedély volt! És ez a társ ott állt előtte,
               hóditón, asszonyi varázsának teljes vértezetében. Friderika volt!</p>
            <p>Igen, abban a pillanatban teljessé kellett volna válnia a csodának. Szótlanul és
               felremegve a siker mámorában adták az első csókot. És Sawaky karja kinyult, hogy
               átölelje az asszonyt...</p>
            <p>De Friderika elhuzódott. Kitért az ölelése elől. Mit is mondott? Oh, hiszen az
               mindegy. A nagy fényességben fekete foltok sürüsödtek, uj gyötrelmes titkok...</p>
            <p>S most itt van Berlinben. Abban a városban, ahonnan a levelet küldték. Ahonnan mindez
               elindult. Ide kellett jönnie, hogy a végzete beteljesedjék.</p>
            <p>- Miért hallgatsz? Mire gondolsz? - kérdezte Friderika.</p>
            <p>Sawaky felrezzent. Mosolyogni próbált.</p>
            <p>- Fáradt vagyok! - mondotta. - És te?...</p>
            <p>- Én? - nyujtózott Friderika párducos ruganyossággal - most támadok csak életre.</p>
            <p>Elbucsuztak és Friderika átment a szomszéd szobába. Sawaky hallotta, amint
               megforgatta a kulcsot. És most egyedül maradt. Lecsavarta a villamlámpát és a
               sötétből a másik szoba felé nézett. Az ajtó hasadékán fény szürődött át. Friderika
               nem feküdt le. Ir. Minden éjszaka előveszi naplóját és abba jegyezget. Vajjon mit
               irhatott ma? Hány lapot áldozhatott már szerelmükre? Milyen szavakkal rögzitette meg
               érzéseit? Ha egyszer kezébe kerülnének ezek a vallomások! Sawaky csupa nyugtalanság
               lett, valahányszor Friderikára gondolt. Szerelem és érthetetlen rettegés gyötörte. De
               hát mitől félt? Nem tudta. De néha szeretett volna térdre hullani Friderika előtt és
               könyörögni: Légy jó! Szeress! Nyilatkozz meg: áruld el a titkot, amely szemedben
               fátyolozódik, a mozdulataid mögött huzódik, mint a kigyó és besurran a csókod mézébe.
               Alattomosan és kémlelve áll mögötted és vár. Mire vár? Az én életemre... a husomra,
               véremre, agyvelőmre! Meg akar ölni! Sawaky látomása olyan élénk volt, hogy halkan
               felkiáltott. Nem tudott tovább a szobában maradni, amely megtelt az ajtón átszürődő
               fénysugárban remegő apró, izgató üzenetekkel. Lement az olvasóba és szórakozottan
               forgatta az angol lapokat. De a figyelmét nem tudták lekötni. Már éppen le akarta
               tenni a Morning Postot, mikor a Külföld rovatában a következő kábeljelentést
               olvasta:</p>
            <p>Berlinből jelentik: Sawaky Yto, a világhirü japán orvos, akinek a biológia terén való
               felfedezései lázba hozták a tudományos világot, Európába érkezett és két nap óta
               Berlinben tartózkodik. Társaságában van asszisztensnője, dr. Müller kisasszony is.
               Sawaky állitólag az ő kérésére határozta el, hogy elsőül Németországot keresi
               fel...</p>
            <p>Sawaky elámult. Hogyan, hát tudják, hogy Berlinben van és ezt egy angol lapból kell
               megtudnia? Mit jelent ez?</p>
            <p>E pillanatban egy félig mosolygó, félig gunyos arcu urat vett észre, aki vele szemben
               ült és feltünően nézegette.</p>
            <p>- Ön doktor Sawaky Yto, ugyebár? - szólalt meg hirtelen az ismeretlen.</p>
            <p>- Igen... de ön kicsoda, mit óhajt?</p>
            <p>- A berlini riporterek becsületét akarom megvédeni. Nem akarom, hogy ön hülyének
               tartson bennünket. A nevem: Blum, a Morgenblatt munkatársa. Ezt azonban csak
               bizalmasan közlöm önnel és kérem, egy mozdulattal se árulja el, hogy ezt tudja. Mert
               akkor engem innen egyenesen a rendőrségre visznek!</p>
            <p>- Nem értem! - mondotta elképedve Sawaky.</p>
            <p>- Hát érteni én sem nagyon értem, de igy van! Négy nap előtt, mikor a President
               Rooswelt megérkezését jelentették - amelyen ön utazott - valamennyi berlini lap
               szerkesztőjét a minisztériumba rendelték és ott szigoru utasitást kaptak: semmiféle
               hirt nem szabad hoznunk arról, hogy ön Németországba érkezett, nem szabad önnel
               interjut folytatnunk.</p>
            <p>- De hát mit jelentsen ez?</p>
            <p>- Azt, hogy a doktor urat nem tudósnak, hanem politikai személynek tekintik.
               Nincsenek önnel tisztában. Várják és figyelik, hogy mit akar cselekedni? El akarják
               önnel hitetni, hogy nem vettek tudomást jelenlétéről. Azt remélik, hogy igy kevésbbé
               óvatosan fogja a dolgait intézni. Remélem, méltányolja bátorságomat, hogy mindezt
               elmondtam önnek és hálás lesz érte!</p>
            <p>- Mivel lehetek szolgálatára?</p>
            <p>- Természetesen interjut kérek!</p>
            <p>- De hiszen éppen most mondta...</p>
            <p>- Bocsánat! Nem német, hanem francia és angol lapok számára küldök tudósitásokat!
               Tehát: miért jött Európába?</p>
            <p>- Kizárólag tudományos kutatásaim kiegészitése és az eredmények ismertetése
               céljából.</p>
            <p>- Felolvasásokat fog tartani?</p>
            <p>- Ugy van. Európa minden nagyobb városát felkeresem.</p>
            <p>- Milyennek látja professzor ur az Európában annyira rettegett „sárga veszedelem”
               kérdését? Hisz-e az Európa és Ázsia közötti háboru lehetőségében? Egy uj
               tatárjárásban?</p>
            <p>- Bocsánat, de ismétlem: nem foglalkozom politikai kérdésekkel!</p>
            <p>- Professzor ur az emberi vérkeringés szabályozása, a vér összetételének
               megváltoztatása, a sejt szaporitása és elosztása körébe vágó roppant horderejü
               felfedezéseket tett. Öt év óta azonban egy német doktorkisasszonnyal egészen más
               irányu kisérleteket folytatott, melyek állitólag az emberiség életét forradalmasitó
               eredményre vezettek. Azt mondják, hogy a fiatalság meghosszabbitásának, vagy az örök
               szépség titkának kérdését oldotta meg. Mi igaz ebből?</p>
            <p>- Erről nem nyilatkozhatom.</p>
            <p>- Nem baj. Legfeljebb én leszek kénytelen kitalálni valamit a professzor ur helyett.
               Sokkal régibb ujságiró vagyok, semhogy ilyen kis makacskodással zavarba lehetne engem
               hozni. Oh, kitaláltam én már néhány ezer választ életemben. De mindenesetre az ön
               érdekében állna, hogy valami okosat adjak a szájába. Tehát: hosszu élet vagy
               szépség?</p>
            <p>- Szépség!</p>
            <p>- Brávó! Mindenki szép lesz! Már látom az ujságok öles hirdetéseit: Dr. Sawaky
               kenőcse mindenkit megszépit, üdévé tesz. Remélem, professzor ur, ön liberális ember
               és fajra, nemre és vallásra való tekintet nélkül szépit meg mindenkit. Ugyanis
               bevallom, magam is beállnék paciensei sorába.</p>
            <p>- Nagyon fogok örvendeni, uram!</p>
            <p>- Hát még én, mister Sawaky! Képzelje, nálunk Berlinben még mindig szakácsnő izlésük
               van a hölgyeknek. Nem a szellemes arcu csunya férfiakat szeretik, hanem az atlétákat.
               Az én Olgám is a bajnoki labdarugó csapat vezércsatárjába szerelmes. Uram, az én
               riportjaimat az egész világ gyönyörüséggel olvassa, de a kedvesemet még sohasem
               tudtam rávenni, hogy elolvassa valamelyiket. Utálja az irókat. Az egyetlen irodalmi
               műfaj, melyet élvezni tud, a sporttudósitás. Higyje el, professzor ur, a film
               rontotta meg az emberiség izlését. Csupa Apolló és Herkules szerepel. És valamennyien
               tornáznak. Árkokat ugratnak, sziklákat másznak. Ennélfogva a nők azt gondolják, hogy
               csak a sportférfiak szépek és csak azok lehetnek hősszerelmesek. De ön, remélem,
               sport nélkül is szépit?</p>
            <p>- Ugy van!</p>
            <p>- Ragyogó! Meg fogom irni, hogy ön, az élettan legkitünőbb ismerője, megveti a
               sportot és tagadja szépitő hatását! Uram, százmillió embertársam nevében szoritom meg
               a kezét! Ön uj reményt csillogtat a lecsuszott, női kegyekből kiesett intellektuális
               emberek felé.</p>
            <p>Sawaky igen kényelmetlenül érezte magát. Azt gondolta, hogy nagyon cifrán fog festeni
               az interju.</p>
            <p>- Nem olvashatnám el a kéziratot, mielőtt elküldi? - kérdezte szerényen.</p>
            <p>- Felesleges! - szavalta Blum. - Legyen meggyőződve, a legszellemesebb, legmeglepőbb,
               legszakszerübb szavakat fogom a szájába adni.</p>
            <p>- De bocsánat... Ön nem ismeri az anyagot!...</p>
            <p>Blum vérig sértve emelkedett fel.</p>
            <p>- Professzor ur, jegyezze meg, hogy a jó ujságiró mindenhez ért. A megszépités titkát
               ön fedezte fel, de irni arról mégis csak én tudok!</p>
            <p>E szavak után büszkén meghajolt és távozott. Egészen bizonyos, hogy sokkal különb
               embernek érezte magát Sawakynál, akit mindössze ötven frankra értékelt. Ennyit
               remélt ugyanis kapni a „Figaro”-tól megirandó tudósitásáért.</p>
            <p>Sawaky megkönnyebbülten lélekzett fel. Szüksége volt a magányra és nyugalomra, hogy
               fontolóra vegye helyzetét. Tehát kémkednek utána. Kelepcébe akarják csalni. Az arcára
               furcsa, keserü, gunyos mosoly ült. Oh, micsoda felfordulás, izgalom lesz itt
               huszonnégy óra mulva!...</p>
            <p>És megint hallatta azt a sajátságos, halk, vinnyogó nevetést.</p>
            <p>Az olvasószobába hirtelen egy nő lépett be. Nem vette észre Sawakyt, azt hitte maga
               van. A szomszédos társalgóból jött, hogy felfrissitse arcszinét. Különböző szines
               pudereket szedett elő, apró tégelyeket és gyors mozdulatokkal festette arcát, ajkát,
               szeme alját a tükör előtt. Egyszerre riadtan fordult meg. Valaki gunyosan nevetett
               mögötte. Egy furcsa, japán férfi, aki csufondáros pillantással mérte végig.</p>
            <p>- Hiába minden... hiába! - mondotta rossz németséggel.</p>
            <p>- Mit akar? Mit beszél? - kérdezte ijedten és haragosan a nő.</p>
            <p>De a japán akkor már eltávozott a teremből. Fojtott, különös nevetése még
               behallatszott a folyosóról.</p>
            
         </div>
         <div type="chapter">
            <head>4.</head>
            <p>A lámpák nagyrészét már lecsavarták. Néhány halványkék villanykörte égett. A folyosón
               álmos csend uralkodott. Sawaky óvatosan haladt előre. A lépései nesztelenek voltak.
               Az egyik keresztezésnél egy pincért látott közeledni, mire gyorsan egy oszlop árnyéka
               mögé rejtőzött. A fal mellé lapulva osont előre, fekete kabátjának feltürte a
               gallérját, hogy még jobban a homályba olvadjon. Jól tudta, hogy mindjárt különös
               látványnak lesz a tanuja. Balfelé tartott, emlékezett még, hogy két bronzszobor
               között kell elhaladnia és azután...</p>
            <p>Keze a nadrág zsebébe nyult és egy apró revolvert vett elő.</p>
            <p>Most hirtelen imbolygó árnyak vetődtek a szemközti falra és halk nesz hallatszott
               Négy ember tanakodott suttogva. Azután mintha kulccsal kaparásznának egy ajtó
               zárjában. Sawaky kezében megremegett a revolver. De még várnia kellett. Megfeszitett
               idegekkel figyelt. És inkább érezte, mint hallotta, hogy az ajtó kinyilt. A falakról
               eltüntek az árnyak. A négy férfi a szobába léphetett...</p>
            <p>Sawaky órájára nézett. Éjfél utáni egy óra. Számolt: egy perc... két perc! Lassan
               előre kuszott. A szoba ajtaja nyitva volt. Most vad ugrással a küszöbön termett,
               revolverét felkapta és beharsogta a szobába!</p>
            <p>- Fel a kezekkel!</p>
            <p>A négy férfi egyszerre kiáltott fel. Sápadtan, megzavarodva hátráltak.</p>
            <p>- Mi ez? Mi történik itt? hogy merészeltek a szobámba törni, igazgató ur?</p>
            <p>Thieming egész testében reszketett.</p>
            <p>- Bocsásson meg, doktor úr!... - hebegte.</p>
            <p>- Magyarázatot várok! - kiáltotta a japán.</p>
            <p>- Az a gondolatom támadt, hogy ezekben a ládákban veszélyes dolgok vannak... hiszen
               éppen ugy vannak csomagolva, mint a robbanóanyagok. Meg akartam nézni, hogy nincs-e
               az oldalukra valamilyen utasitás irva?</p>
            <p>- Együgyüség. Ezt tőlem is megkérdezhette volna. Egy világváros legelőkelőbb
               szállodájának igazgatója nem tesz titkos látogatásokat valamelyik vendége szobájában,
               hacsak erre felsőbb rendelete nincsen. Ez a három ur tehát az államrendőrség
               embere.</p>
            <p>Csend támadt. Sawaky élvezte a zavart. Azután igy szólt:</p>
            <p>- Nem akarom fokozni a helyzetük kinosságát és ezért nem kérek igazoló iratokat.
               Ellenkezőleg, rendelkezésükre állok. Melyik láda felnyitását parancsolják?</p>
            <p>Az egyik zömök, borotváltképü férfi előlépett, habozva nézett körül s azután
               rámutatott az egyik hatalmas szürke acélládára:</p>
            <p>- Talán ezt, doktor ur!</p>
            <p>Sawaky egy vékony ezüstláncra füzött kulcsköteget vett elő és egy ideig figyelmesen
               keresgélt közöttük. Azután beillesztette a kikeresett kulcsot a láda zárjába és
               felnyitotta. A négy férfi kiváncsian hajolt a nyilás fölé, de nyomban csalódottan
               néztek össze. A láda üres volt.</p>
            <p>Sawaky megvető pillantást vetett a megrökönyödött férfiakra.</p>
            <p>- Talán valamelyik másikkal próbáljunk szerencsét! - mondotta.</p>
            <p>Felnyitotta a másik ládát. A detektivek belenéztek. Az is tökéletesen üres volt.</p>
            <p>- Remélem, megkimélnek attól, hogy a másik hármat is felnyissam?</p>
            <p>- Bocsásson meg, doktor ur, - jegyezte meg a zömök, borotváltképü - de ez mégis
               csodálatos. Miért cipel ön magával ilyen sulyos üres ládákat Japánból?</p>
            <p>- E ládákra feltétlen szükségem van tudományos kisérleteimnél. Vannak kényes
               preparatumaim, melyekhez nem szabad sem fénynek, sem nedvességnek érnie és
               amelyeket állandóan ugyanazon hőfokon kell tartani. E ládák sajátságos szerkezete az
               én titkom és csak Tokióban készitik. Remélem beérik ezzel a magyarázattal és nem
               fognak tovább zaklatni?</p>
            <p>A négy férfi bocsánatkérést mormogott és együtt távoztak. Sawaky gondosan becsukta
               utánuk az ajtót. Azután elővette jegyzőkönyvét és egy feljegyzést nézett meg: február
               22. 1 óra 17 perc. Az órájára tekintett. Egy óra 15 perc volt. Még két perc. Sawaky a
               ládához lépett, néhány csavart forgatott meg és fokokra állitotta be.</p>
            <p>Az arany stopperóra halkan berregni kezdett.</p>
            <p>Egy óra tizenhét perc.</p>
            <p>A csavar körül hirtelen lilás fény kezdett derengeni és abban a pillanatban az imént
               még üresnek látszó ládában különböző tárgyak körvonalai bontakoztak ki. A levegőben
               sajátságos, átható illat terjengett. Mintha erős savak kémiai bomlása indult volna
               meg. Okkultista könyvek emlitik, hogy a sötétben néha hirtelen foszforeszkálva és
               fátyolos áttetszőségben válik anyaggá valami, amit addig sem látnunk, sem
               tapintanunk, sem éreznünk nem lehetett. Igy bontakozott ki a ládában egymásután
               azurkék, rubin, sárga és kékes-zöld villódzásban titokzatos tartalma. Sawaky mohó,
               felragyogó pillantással simogatta végig a drága kincset. Arcán kaján, ördögi diadal
               ült. Azután ismét elforgatta a kondenzátorokat, kikapcsolta az áramot és gondosan
               becsukta a ládákat.</p>
            <p>Kiment a szobából, az ajtót becsukta maga mögött. Visszakanyarodott a főlépcsőházhoz
               és lassu léptekkel felhaladt a szőnyeges lépcsőn.</p>
            <p>Mikor a szobájába lépett, a szemközti ajtó résén még mindig átszürődött a fény.</p>
            <p>- Ir... még mindig ir! Rettentő sok mondanivalója van, fülledt titkok, melyeket nem
               mer rám bizni... melyeket nem vallhat be és éjszaka papirra kell vetnie, hogy ne
               vessék szét a szivét.</p>
            <p>Sawaky fel és alá járt a puha szőnyegen, a keze idegesen ökölbe szorult.</p>
            <p>- Nem szeret! - sirt fel benne némán a kétségbeesés. - Nem szeret!</p>
            <p>És hirtelen megállt sétája közben:</p>
            <p>- Nem szeret... és akkor meg kell halnia!</p>
            <p>A verejték kiverte homlokát, az ágya szélére ült és belesápadt a szörnyü gondolatba.
               De nyomban felrázódott bénultságából, ellenállhatatlan erő, végtelenbe lobogó
               szerelem lenditették előre. Beszélni akart Friderikával, hazudjon neki, kábitsa
               el... mindegy, csak ez a fekete árnyék tünjön el. Szereti! Emberfelettien, őrjöngve,
               esze és teste minden rezdülésével. Minden munkája, vergődése ezért volt. Minden
               sikere csak ez lehet!</p>
            <p>Az ajtóhoz ment és a keze gépiesen lenyomta a kilincset. Az ajtó kinyilt. Friderika
               tehát a távollétében bennt járt nála. Kereste? És mikor visszament szobájába, nem
               csukta be az ajtót. Miért? Vissza akart még jönni? Vagy őt várta?</p>
            <p>Egy pillanat ezredrésze alatt villant mindez át a férfi fején. Azután meghökkenve
               döbbent vissza. Különös látvány tárult eléje. Friderika az asztal előtt ült és...
               aludt. Mély álomba volt merülve. Az asztalon papirlapok. A napló levelei. Sawaky
               rászólt:</p>
            <p>- Friderika!</p>
            <p>A lány nem mozdult.</p>
            <p>- Friderika! - kiáltotta másodszor is Sawaky s most már nyugtalan lett.</p>
            <p>Az orvos észrevette, hogy valami nincsen rendben. A lányhoz sietett és gyengéden
               megrázta. Friderika a mozdulattól megingott és ha a férfi meg nem fogja, lezuhan a
               székről.</p>
            <p>Sawaky ijedten visszahelyezte a karosszékbe és körülnézett. Magyarázatot keresett: mi
               történt? És akkor egy keskeny, csillogó szerszámra esett a tekintete: a morfiumos
               tü.</p>
            <p>Sawaky visszaemlékezett a kisérletek boszorkányéjszakáira, a végsőkig korbácsolt
               idegek összeomlására, amikor Friderika a morfiumban keresett enyhülést. Talán ismét
               rosszul lett? Valószinü, hogy ezért kereste? S mikor nem találta, visszament és
               injekciót adott magának...</p>
            <p>Az asztalon lévő sápadt papirlapok mint gonoszkodó szellemkezek nyultak Sawaky felé.
               A férfi kerekre nyilt, rémült szemmel nézett rájuk. A szive hangosan dobogott. Az
               álomba dermedt nő ugy feküdt mellette, mint egy médium, akiből a hipnotizőr
               parancsára kilépett a valódi lénye és betükké vált az asztal tompa selymére hullatott
               papirokon. Sawaky keze kinyult az irások felé és mintegy részegen, tántorogva lépett
               feléjük. Sohasem érzett ehhez hasonló izgalmat.</p>
            <p>De nem merte még felvenni. Előbb az alvóhoz lépett és megfogta a kezét. Gondosan
               vizsgálta az érverését. Azután a szive fölé hajolt és feszülten hallgatódzott.</p>
            <p>- Még legalább két óráig fog aludni! - mormogta.</p>
            <p>A férfi találomra kihuzta az egyik papirlapot és olvasni kezdte.</p>
            <p>„Szeptember 17.</p>
            <p>Sawaky rettenetes. Ember és démon, tudós, félisten és szörnyeteg. Néha vizióim
               vannak. Elvesztem emberi formámat és széthullok, az ősanyaggá változom, mely ott
               szürkélik nyulósan, ragadósan Sawaky asztalán. És tőle függ, hogy mikor indul meg
               ereimben ujra a vér, hogyan sorakoznak egymás mellé a sejtek, szövetek és mint viszi
               beléjük az idegek és izmok hálózatát. Szeret!... Mint a festő a szineket, a szobrász
               a márványt, a zenész a hangszert, melyekből teremt! S én véle égek és kárhozom a
               szörnyü munkában, melyért a középkorban bizonyára megégettek volna és a ma tudósai a
               tébolydába zárnának...</p>
            <p>Néha fellélegzem. A tükörbe nézek, mely sápadtan, ijesztően veri vissza megnyult
               arcomat. Menekülnöm kellene. Az eszem, ösztönöm, meggyötört testem egyaránt nógat,
               hogy menjek innen. És nem tudok. Szeretem Sawakyt? Lehetséges ez? Hogyan
               bonthatnának szárnyat könnyü, kacagó érzések a mi munkánk keserü erőfeszitésében,
               világot robbantó gigantikus lázadásunk közepette? És még sem tudnék élni nélküle. A
               világon minden a nemek harcából születik és hogy Sawaky szédületes sejtéseiből az
               emberiség uj korszaka tornyosuljon ki, ahhoz én kellettem. Őt a lángész mindent
               letipró ereje sodorta előre, a tudós félelmes vakmerősége és ereje... de engem forró
               számum ragadott fel, mikor elindultam a messze keletre, tropikus viharok hajtottak a
               megujhodás földje felé!</p>
            <p>Gyülölöm a tanulást, megvetem a töprengést, az örökös kutatást, amely megfosztja
               szineitől, bájosságától a dolgokat, széttépi a meséket és megszürkiti a képzelőerő
               harsány szinfoltjait, megöli koboldjait, jó és rossz tündéreit, a lélek üde
               naivságát. De nekem nem volt választásom. Hiába akartam gyengéd, rajongó lenni, velem
               rettentő igazságtalanság történt. Rútnak születtem. Borzasztó, mikor az ember
               önmagával folytat harcot, mikor gondolatainak finomsága, érzékei, ösztöne, lénye mind
               a szép felé hajtják és teste, külseje, mind ennek a merő tagadása. Az eleven poklot
               hordtam lelkemben, a nap minden órájában megujuló szenvedést. Embergyülölő lettem.
               Vérforraló, lázitó igazságtalanságnak tartom, hogy nálam sokkal értéktelenebb lányok,
               akiknek lelkében megközelitőleg sem finomodott el annyira az Élet millió hangja,
               szine és rezgése, mint bennem, akiknek sejtelmük sem lehetett azokról a magasságokról
               és mélységekről, melyeket én jártam: szeretnek, kacagnak és részesei minden
               boldogságnak.</p>
            <p>A tanulás akkor még csak menekülés volt. Öncsalás. Kábulat. De akkor elém került a
               férfi. Ott ültem vele szemben, mikor beszélt, én is egyike voltam a hallgatóinak.
               Minden akarásommal, emberségemmel, rajongásommal szerettem. A fakirok nem bámulhatják
               ugy a Buddha szobrot, melytől hipnotikus álomba merülnek, mint ahogyan én néztem őt.
               És nem vett észre. Néha futólag rám vetődött a pillantása, azután ijedten menekült
               tovább. Irtózott, vagy megbotránkozott És láttam, hogy hova kuszik a tekintete, kin
               nyugszik meg. Észrevettem, hogyan suhan át arcán egy futó mosoly. Olyankor tudtam: őt
               nézi. A szerencsésebbet. A szebbet. A méltatlanabbat.</p>
            <p>Oh, micsoda hónapok! És akkor - farsangi éjszaka volt, a város száz báltermében
               üvöltött a szakszofon és őrjöngött a jazz dobos - és én, az élet megtagadottja,
               megtaláltam az igazságot.</p>
            <p>Emlékszem!... Mintha megvilágosodott volna a szobám és meleg biborfények fáklyáztak
               körülöttem. Az önkivület és delirium ritka pillanata, mikor ezerszeresre fokozódik
               idegeink érzékenysége és agyunkban szinte isteni világosság gyullad. Mindig hittem a
               léleknek az anyag feletti uralmában és halhatatlanságában. De ha ez igy van -
               kiáltottam fel - akkor diadalmaskodnom kell a test felett. És viharzó erővel lett
               urrá felettem a felismerés: van mód arra, hogy megváltoztassam külsőmet! De ez a
               felismerés már egy öntudatom alatt felvett üzenet visszfénye volt. Igen... ma már
               kétségtelenül tudom: Sawaky izent nekem akkor! Az ázsiai ismeretlen tudós, aki a
               világba röpitette irtózatos erejü, társat és segitséget kereső akarását és annyi
               millió ember közül én fogtam fel az üzenetét. Mert az én idegrendszerem, vágyakozásom
               volt ugyanazokra a rezgésekre hangolva. Csak igy történhetett, hogy másnap egy
               könyvesboltban, mikor szórakozottan kutattam a legujabb orvostudományi könyvek
               között, első fogásra biztosan és határozottan huztam ki Sawaky munkáját...</p>
            <p>Azóta négy esztendő mult el. Kusza, lihegő, vad iramu esztendők. Sawaky földöntulira
               magasodott és én... játékszer vagyok a kezében, mint a világ Zeuséban. Hatalmában
               vagyok, nem emberi, hanem már szinte isteni értelemben. Ujjá formált, rám adta a
               hozzám méltó testi köntöst. Csodálom és leborulok előtte. De ez a magasság
               félelmetes. Benne nincs gyermeki mosoly, játékos könnyedség, emberi gyarlóság. Hogy
               is lehetnék szerelmes belé? A szerelem alázatos, gyarló, teli botlással, drága
               tévedéssel. A szerelem menekül az okos emberektől, a gyermeklelküeket keresi. És
               erősebb az Életnél, titokzatosabb a Halálnál. Minden miatta van. Az én sorsom,
               végzetem, minden eddigi utam is ezért volt. A távolból üzennek értem. Menni
               fogok...”</p>
            <p>Sawaky nehezen lélekzett. Düh, fájdalom, keserüség marcangolták és haragosan turta
               szét a napló leveleit. Egy nevet keresett!... A férfit akarta ismerni! Ki az?</p>
            <p>De sehol nem volt leirva.</p>
            <p>- A ravasz kis bestia! - dühöngött - no lám, milyen óvatos volt. Nem szolgáltatja ki
               a kedvese nevét!</p>
            <p>S amint feldultan, kutató gyorsasággal körülnézett, Friderika könyöke alatt
               megpillantotta az utolsó iveket. Óvatosan és egyenkint huzta ki őket és olvasni
               kezdte:</p>
            <p>„Február 22.</p>
            <p>Berlin!... Egy kirakat előtt mentem el délelőtt a Friedrichstrassén és hangosan
               felkacagtam, mikor belenéztem. Oh, emlékszem! Hat év előtt éppen itt álltam, amikor
               váratlanul szembe jött velem... Ő! Én zavartan, ijedten kaptam el a fejemet és akkor
               önkénytelenül a kirakat tükrébe kellett tekintenem. És láttam a rossz kalapomat, a
               csunya arcomat, a rettenetes ruhámat. A szánalmas, rémes teremtést, aki voltam. És a
               tükörben néztem, hogy mint megy el mellettem a férfi. Hidegen, fölényesen. Egy
               pillantást sem vetett rám. A szivem összeszorult, majdnem elestem és magam is
               lehunytam a szememet. Oh, én sem akartam látni azt a meggyötört, könnyes, sápadt,
               csunya arcot.</p>
            <p>És ma ujra ott álltam a kirakat előtt. A fejem gépiesen a tükör elé fordult és
               megnéztem magamat. Szép vagyok! Győztes! Hóditó asszony. És a tükörben ujra feltüntek
               a férfifejek, akik mellettem haladtak el. És a fejek mind csodálkozva, elragadtatva
               bámultak a tükörbe. Ha most jött volna!... De nem! Nem ilyen köznapian fogunk
               találkozni. Megdöbbentőn, ellenállhatatlan erővel fogok eléje állni!</p>
            <p>Minden jól megy. Sawaky, mint egy gigászi lobogó... mindent elföd, beborit, mindenütt
               őt érzem, látom. Kinoz, szorongat ez a mérhetetlen hatalom és nagyság. Az őserő,
               amely most mindent mozgat és én... szeretnék elszakadni tőle! Megsemmisülök a
               közelében. Unottságot, fáradságot tettetek, hogy elrejtsem reszketésemet. Ha utamra
               bocsájtana!...</p>
            <p>De most nem lehet. Szörnyü harcra készülök és ő a mindent szétverő erő, aki mellém
               állott.</p>
            <p>Már megkezdődött az ütközet. A villámok felcikáztak. Ma délután két szem nézett
               gyülölködve az enyémbe. Mennyire megijedt, mikor felismert. Azután becsukódtak a
               szemek. Nem mertek tovább nézni. Nagyon mulatságos, hogyan tudnak beszélni a szemek.
               Az én szemem hideg, kegyetlen, gyilkos volt. És ragyogó. Szebb, ah! sokkal szebb,
               mint az övé. És éreztem, hogyan rémül meg, mint ismeri fel a végzetes veszélyt, az
               engesztelhetetlen ellenséget. Nem várta ezt a találkozást. Nem volt felvértezve. És
               visszavonult. Egy percig sem birta. Mikor a szeme ujra kinyilt és látta, hogy még
               mindig ott vagyok, felugrott és elsietett. E pillanatban ő sem alszik. Két asszony
               virraszt az éjszakában és készül a nagy leszámolásra.</p>
            <p>Holnap... nagyszerű reggel lesz. És a reggel a győzelem napjába fog belefényesedni.
               Holnap ugy fog csillogni a napfény, mint még soha.</p>
            <p>A szivem mintha kissé elfáradt volna. Megviselték az izgalmak. De erős akarok lenni,
               erős!...</p>
            <p>Olyan szép ez a nagy világosság, amely az örömből, diadalból fényesedett ki
               körülöttem. De a lelkem mélyén megdidergek. A fény mögött tudom, leselkedik rám
               valaki. Sawaky!</p>
            <p>Hálátlan, méltatlan teremtés vagyok. Együgyü és ostoba leány. Talán, ha már szerettem
               volna, ha nekem is mondtak volna izzó szavakat és éreztem volna valaha férfi csókját!
               De én még első, ragyogó érzéseimet viszem és azokat nem lehet, nem tudom Sawakynak
               adni.</p>
            <p>Sawaky a félelmetes erő, orkán. Én ott lobogtam mellette, szárnyaltam vele széditő
               ormokra, reszkettem és lelkesedtem a közös munka titáni lázában... de veréb voltam,
               aki rettegve gondoltam arra: mikor pusztit el egy szeszélyes pillanatában? Hogy is
               szerethetném őt? A szerelem gyengédséget, lágyságot, kölcsönös csodálatot, édes
               gyönyörüséggel telt csatákat áhitozik. Akit szeretünk, az Istenünk és gyermekünk
               egyidőben, imádjuk és babusgatjuk, tökéletesnek tartjuk és a szellőtől is féltjük,
               csodáljuk kiválóságát és mégis ugy érezzük, hogy csak velünk és rajtunk keresztül
               lehet tökéletes. A velem egyenlő embert keresem. A gőgös, nőtipró férfit, a
               körülrajongott lovagot, aki ugy ment el mellettem, mint a csillagokba néző király,
               aki nem veszi észre az ut porába taposott kis legyet. Nekem vele kell megvivnom
               szerelmi harcomat.</p>
            <p>Holnap! Látni fogom! Világot mozgató iszonyu akarással dobbanok eléje. És mögöttem
               ott lesz Sawaky. Néhány nap előtt, alkonyba hajló délután volt, vörös köpenybe
               takarva lépett elém. Arca sápadt volt és a fekete haja, fekete szeme... mint az élet
               mögött hallgató sötétség. Felsikoltottam. Mintha hóhért láttam volna. És azt
               kiáltottam: Ne bánts! Ne nyulj hozzám!</p>
            <p>A szerelem gyümölcshozó, termékeny élet. Sawaky... a halál!”</p>
            <p>A japán mozdulatlanul ült székében. Szeme szurósan, kegyetlenül szegeződött
               Friderikára.</p>
            <p>- Micsoda komédiás, - mormogta keserüen. - Szándékosan rendezte ezt a jelenetet. Nem
               volt bátorsága szemembe mondani az igazat és igy tárta elém.</p>
            <p>Felállt, gondolkozott. Azután az asztalhoz lépett, a napló leveleit gondosan
               elrendezte, eltüntette a legkisebb nyomot is, amely elárulhatta volna, hogy a
               szobában járt. Az arcán ismét megjelent az alattomos mosoly. Visszament szobájába és
               cigarettára gyujtott.</p>
            <p>Azután az ablakhoz lépett és kitekintett az utcára. A késő éjszakában zugott,
               örvénylett, csillogott a világváros sohasem szünetelő élete, festett arcu nők,
               mulatókból hömpölygő szerelmespárok, éjjelező művészek, csavargók, kalandorok,
               milliárdosok emberóceánja. És közöttük jár az ismeretlen férfi is. Ebben a városban
               él. Akit Friderika szeret és akihez visszatért. És akivel ő - Sawaky - élet-halálra
               fog küzdeni. Vele? Nem, mindenkivel. Az ostobák! Bódultan keringenek, kacagnak, apró
               szerelmi kalandokba mámorosodnak és nem tudják, hogy már készül az édes méreg. Az
               édes, gyönyörü, mindent elpusztitó méreg!</p>
            
         </div>
         <div type="chapter">
            <head>5.</head>
            <p>Lotte orvoskisasszony reggel kilenc órakor elindult Miss Margaret szépészeti
               intézetébe, amelynek vezető orvosa volt. Miss Margaret ötvenezer dollárral és egy
               sereg recepttel a zsebében érkezett három év előtt New-Yorkból, ahol igen kalandos
               életpályát futott be. Tizenhatéves korában manikürözött. Tizennyolc éves korában
               megtanulta a masszirozás nemes művészetét és egy szépitő orvosnak lett az
               asszisztense. Ott megismerkedett a különféle villanygépekkel, kék, vörös és sárga
               lámpákkal, rázó, evező, lovagló masinákkal, hütő, izzasztó, kenőcsöző eljárásokkal.
               Három év alatt tökéletes sarlatánná lett, aki fölényesen és csalhatatlanul rendelt
               minden szépséghibára orvosságot. És ezt az orvosságot is maga keverte. Mert az okos
               és élelmes lány esetenkint egy patikushoz járt, ott megtanulta a száritó, puhitó,
               hámlasztó, szőrtelenitő kenőcsök készitési módját és ugy tett, mint minden más
               társnője: ő is kevert néhány titokzatos szinü, nagyszerü illatu pomádét, azokat a
               rubin, topáz és smaragd szineiben tündöklő csodálatosan szép üvegekbe és tégelyekbe
               rakta, amelyek mindegyikét olyan gondosan pecsételték le, mintha kiváncsi
               emberszemtől, napfénytől, levegőtől, nedvességtől és minden más profán érintéstől
               óvni akarták volna a drága kincset.</p>
            <p>Newyork legtökéletesebb rajzolójával készittetett kis rajzokat a tégelyek cimkéire. A
               rajzok arany, viola és gránátvörös szinekben a női szépség előtt hódoló Világot
               ábrázolták. És a hóditó nő keze egy kis diszes asztalkán nyugodott, melyen ott
               feküdtek Margaret kisasszony csodaszerei. Három évvel utóbb az orvos meghalt és egész
               vagyonát hűséges asszisztensnőjére hagyta. Margaret még egy évig Newyorkban maradt.
               Kiszámitotta, hogy a nagy konkurrencia mellett még évi huszezer dollár értékü reklám
               sem elegendő arra, hogy szépészeti intézetét felvirágoztassa. Nem tud versenyezni
               Braddockkal, aki félmillió dollárért rendezett be egy márványpalotát, melynek
               földszintjén bronzból és mozaikból készült fürdőtermek vannak, ahol a kádban ülő
               páciensekre váltakozó sorrendben vetitettek gyógyitó hatásu kék és sárga sugarakat,
               vagy Pynsent csodatermeivel, ahol japánok és négerek dörzsölgették a milliárdos
               hölgyek arcára az emaillefestéket és minden testrész ápolásához más-más zenekar
               játszott megfelelő hangulatu muzsikát, mert Pynsent elmélete szerint a kezelés
               eredményéhez feltétlenül szükséges a paciens kellő lelki hangulata is.</p>
            <p>Miss Margaret tehát elhatározta, hogy olcsóbb valutáju országot keres és választása
               Németországra esett. Ez nem volt véletlen. Megfigyelte, hogy Newyorkban az
               intézetébe tévedt idegenek legtöbbje német volt. Németország - gondolta miss Margaret
               - mindenben utánozza Amerikát. Különösen a filmgyártás terén szeretne Holywooddal
               vetélkedni. Hölgyeiknek tehát elsőrendü érdeke, hogy ellessék az amerikai nő
               szépségének kulissza-titkait. Azt fogom hirdetni, hogy Norma Talmadge, Laura La
               Plante, Vera Reynolds az én intézetemben szépültek meg. Néhány csomag ajándék
               piperecikk ellenében bizonyára kapok tőlük dedikált fényképet is. Ezeket valamennyi
               lapban közölni fogom.</p>
            <p>Igy történt, hogy néhány hónappal utóbb Berlin valamennyi lapjában a következő
               hirdetés jelent meg:</p>
            <p>„Orvosi intézet élére feltétlenül csinos, jó megjelenésü fiatal orvosnőt keres
               amerikai tőkepénzes. Személyes jelentkezések naponta délután 3-4 között, a Carlton
               szállodában.”</p>
            <p>Lotte Kaisert aznap délelőtt nevetve, ugrató mosollyal fogadták orvostársai a
               belgyógyászati klinikán.</p>
            <p>- Reméljük, Lotte, hogy nem hoz szégyent ránk és maga nyeri ezt a szépséghez kötött
               orvosi állást. Örökös blamázs lenne, ha kiderülne, hogy szebb orvosnő is van
               Berlinben, mint maga!</p>
            <p>Lotte nevetett, régen megszokta már az efféle enyelgéseket. Nem is igen törődött
               vele. De a délelőtt folyamán a klinikán igen kellemetlen hirek terjedtek el. A
               kormányhoz közel álló körökből kiszivárgó hirek szerint a kórházi orvosok
               fizetés-rendezése ismét eltolódik és valószinüleg csökkenteni fogják az eddigi
               létszámot...</p>
            <p>Lotte meglehetősen reménytelennek látta jövőjét. Fizetéséből csak nyomorogni
               lehetett, magánprakszisa még nem volt. Igaz, mindennap akadt néhány kérője, de hát
               Lotte már mást szeretett.</p>
            <p>A menzába mentek ebédelni. Siralmas tömegkoszt, vérszegény leves, izetlen, sovány
               hus, sok káposzta, lekváros derelye... brr! Ezt Lotte egyáltalában nem szerette. És a
               kollégák elviselhetetlenül szürkék, szórakozottak, pénztelenek voltak.</p>
            <p>Lotte ebéd után hazafelé sétált. És egyszerre, amint az utcán felpillantott, a
               Carlton előtt állt. A városi villamos óra pontosan három órát mutatott. És Lotte,
               anélkül, hogy gondolkozott vagy fontolgatott volna, gépiesen, fagyosan, érzéstelenül
               bement a szállodába.</p>
            <p>- Ennek a hirdetésnek a feladóját keresem! - fordult a portáshoz.</p>
            <p>- Ah, igen, méltóztassék Mister Shotter titkár urral beszélni, első emelet 85.</p>
            <p>Lotte egy pillanatig habozott. Felmenjen egy ismeretlen uriember szobájába?
               Szállodában?</p>
            <p>De azután makacsul vállat vont. Végre is orvos, akinek nem lehetnek ilyen aggodalmai.
               Hátha beteghez hivnák?</p>
            <p>Elszántan és erélyesen kopogott a 85-ös ajtón.</p>
            <p>- Tessék! - hangzott belülről.</p>
            <p>Lotte alig titkolhatta meglepetését, mikor a szobába lépett. Sárga selyem tapétás,
               antik butorokkal berendezett fejedelmi szalonban találta magát. Őszintén szólva nem
               is tudta, hogy a szállodákban ilyen fényűző helyiségek is vannak. A dusan faragott
               olasz renaissance stilusban készült iróasztal előtt egy sötét ruháju, nagyon elegáns
               és nagyon szép férfi ült. A férfi hidegen, feltünő nyugodtan felemelkedett helyéről,
               mikor Lotte belépett és megkérdezte:</p>
            <p>- Ön orvosnő? A hirdetés ügyében jön?</p>
            <p>- Igen, uram!</p>
            <p>- Nagyon örülök. Ön a huszonkettedik jelentkező.</p>
            <p>- Akkor talán már meg is késtem?</p>
            <p>- Ellenkezőleg. A legjobbkor jött. Mert bevallom, az ön elődei...</p>
            <p>A titkár lesujtó, megsemmisitő mozdulatot tett és ugy fejezte be mondatát: ...szóval,
               egyáltalában nem feleltek meg a csinosság követelményeinek. De ön, azt hiszem,
               tetszeni fog Miss Margaretnek.</p>
            <p>Lotte nagyot lélekzett. Ez már rokonszenves dolog. Nem férfiről, hanem nőről van
               szó.</p>
            <p>A titkár bocsánatot kért és eltünt a másik szobába nyiló ajtón. Néhány perc mulva egy
               magas, szőke, előkelően öltözött csinos nő lépett a szalónba.</p>
            <p>A hölgy tetőtől-talpig alaposan szemügyre vette Lottet, aki zavarba jött és elpirult.
               Érezte, hogy rosszul van öltözve és hogy az arcát is jobban kipuderezhette volna.
               Hogy megmentse a helyzetet, rideg, üzleti hangon szólalt meg:</p>
            <p>- Ön orvosnőt keres. Jelentkezem, bár bevallom, kissé szokatlan orvosi képesitésnek
               találom a szépséget.</p>
            <p>Miss Margaret elmosolyodott.</p>
            <p>- Ha megtudja, hogy miről van szó, mindjárt nem fog csodálkozni ezen a feltételen. Én
               ugyanis amerikai arányu modern kozmetikai intézetet akarok nyitni. Ahol minden
               szépséghibát meggyógyitunk. Látogatóink bizalmát már az első pillanatban fel kell
               fokoznunk. Az intézetben kizárólag szép nőket és férfiakat alkalmazhatok. Ön eléggé
               csinos, bár őszintén szólva - ezt ne vegye kérem rossz néven - abszolut nem ért sem a
               bőr ápolásához, sem az arc, szem és ajak kifestéséhez, sem a fésülködéshez. Ön
               legalább negyven százalékkal szépülhet meg szakszerü kozmetika alkalmazásával.</p>
            <p>- Bocsánat, én nem paciensnőnek jelentkezem, hanem orvosnak!</p>
            <p>- Kedves doktorkisasszony, attól tartok, hogy az ön eddigi orvosi tudománya igen kis
               szerepet fog játszani összeköttetésünk során. Micsoda gyakorlatot folytatott
               eddig?</p>
            <p>- Belgyógyász vagyok!</p>
            <p>- Hála Istennek, már féltem, hogy bőrgyógyász. Akkor ugyanis annyira gőgös és
               elvakult lenne, hogy velem szóba sem állna kozmetikai kérdésekben. Igy azonban talán
               mégis engem fog tekinteni az egyetemi tanárnak...</p>
            <p>- Bocsánat, asszonyom, ha talán valamilyen kuruzslásról van szó...</p>
            <p>- Ej, csak semmi nagyképü, hangzatos frázis, kisasszonyom. Én szépészeti intézetet
               nyitok. Institut de beautée, mint a franciák mondják. És ott orvosra is van
               szükségem. Aki megvizsgálja a pacienst, őrködik arra, hogy a gőzben ne üsse meg a
               guta, hogy a villamos áram ne legyen tul erős, hogy az egyes izzasztó, fogyasztó,
               hámlasztó, fénybesugárzási kurák nem ártanak-e szivének, idegeinek? Esetleges
               kártéritési perek esetén - mert fájdalom, a mi foglalkozásunknál effélékre mindig el
               lehetünk készülve - az orvosi vezetés rendkivüli enyhitő körülmény, a tévedéseket
               tudományos érvekkel lehet kimagyarázni és végül a paciensek bizalmát erősen növeli,
               ha kezelés előtt egyéni orvosi vizsgálatnak vetjük alá, amelyért természetesen
               szintén külön fizet. És most, mielőtt válaszolna és kijelentené, hogy nem hajlandó
               segédkezet nyujtani ilyen nem tudományos működéshez, két dologra akarom
               figyelmeztetni: először is, hogy az én intézetem valósággal jótevője az emberiségnek,
               amiről már néhány heti gyakorlat után meg fog győződni. És másodszor, hogy én önnek
               havi ötszáz márkát fizetek, melynek azonban legalább a háromszorosát keresi meg a
               paciensek által önnek fizetett jutalmakból.</p>
            <p>Lotte elszédült. Eddigi havi jövedelme a legkedvezőbb esetben kétszáz márka volt.
               Miss Margaret olyan váratlan jólétet kinált, amilyenről álmodni sem mert. Többet fog
               keresni valamennyi férfi kollégájánál. Őrültség lenne habozni.</p>
            <p>- Szóval megegyeztünk! - mosolygott miss Margaret, nem is várva Lotte válaszát.</p>
            <p>- Ön a gondolatokban olvas? - kérdezte meglepetten Lotte.</p>
            <p>- Tiz éve foglalkozom nőkkel. Ismerem a nők lelkét, gondolkozását és logikáját,
               melyet a diploma sem változtathat meg. Ha munkatársam lesz, azt hiszem igen érdekes
               adatokkal fogja lélektani tanulmányait kiegésziteni. Az intézetemet körülbelül hat
               hét mulva nyitom meg. Addig eltart, amig Mme Iphigénia belvárosi szalonját, melyet
               megvettem, átalakittatom. Ezt az időt igen hasznosan és kellemesen fogjuk eltölteni.
               Mindenekelőtt meg fogom önt szépiteni és igy magán tanulhatja meg azokat az apró
               fogásokat, melyek a mi gyakorlatunk lényegét teszik.</p>
            <p>- Ön hát azt állitja, hogy valóban meg tudja szépiteni az embereket?</p>
            <p>- Kedves doktorkisasszony, látott ön már bűvészelőadásokat?</p>
            <p>- Természetesen! - mondotta meglepetten Lotte.</p>
            <p>- Nos, ugy-e tudja, hogy ott minden illuzión alapszik. A bűvész elhiteti a
               közönséggel, hogy csakugyan üres palackot vagy kosarat mutat, hogy a láda, amelyből
               embereket léptet ki, üres, hogy a kardjával valóban átszurja az asztalra fektetett
               hölgyet. De mindez szemfényvesztés, ügyesség, fogások. Igy teszünk mi kozmetikusok
               is. Valójában semmit, vagy igen keveset szépitünk pacienseinken, de elhitetjük velük,
               hogy szebbek lettek és mert megtanitjuk őket a helyes festés, bőrápolás és fésülködés
               néhány fogására, ők viszont másokkal tudják elhitetni, hogy megszépültek. És ne
               felejtse el: a divat is teremthet szépség-tipust. Ha, mondjuk, kitalálok egy
               bizonyos arcfestést és azt néhány divathölgy utján népszerüsitem, ugy csakhamar egész
               sereg semmitmondó arcot alakithatunk át érdekesen divatossá.</p>
            <p>Igy lett Lotte Miss Margaret intézetének orvosnője és ezidőszerint Berlin minden
               gazdag, nagyvilági nője miss Margaret kádjaiban óhajtott megfiatalodni. Az intézet
               Berlin legelőkelőbb negyedében egy egész palotát foglalt le és már nemcsak orvosi
               rendelője volt, hanem divatszalónja is.</p>
            <p>- Ez a palota, - mondotta miss Margaret - a szépség áruháza. Mert mit ér az, ha
               megszépitem a hölgyek testét, előnyösre formálom külsejüket, ha helytelen
               öltözködéssel mindent lerontanak. Nagyon kevés olyan nő van, aki ismeri magát és
               tisztában van azzal, hogy alakjához, szeméhez, hajához, mozdulataihoz, egyéniségéhez
               miféle ruhát kell hordania. Az én divatszalónom élén biztos szemü és itéletü
               iparművésznők állanak, akik minden vevőmre egyénileg komponálják meg a ruhát,
               kalapot, cipőket...</p>
            <p>- Naponta legfeljebb ötven hölgyet fogadok! - jelentette ki miss Margaret és az
               ujonnan jelentkezőknek napokkal előbb kellett bejelenteniük magukat, hogy sorra
               kerüljenek.</p>
            <p>Az intézetben a legélénkebb élet uralkodott. Az ünnepelt operettprimadonnák, a
               meztelen táncosnők, a kereskedelmi tanácsosok és bankárok feleségei reggel kilenc
               órától délután kettőig Miss Margaretnél szépültek. A tortura, melyen mindenkinek
               keresztül kellett esnie, a következő volt:</p>
            <p>Kilenc órakor Lotte és a vezetése alatt álló segédorvosok minden egyes pacienst
               megvizsgáltak, lemérték testsulyát, megvizsgálták vérkeringését. Fél tizkor
               kezdődött az egészségügyi torna. A hölgyek kicsavarták a nyakukat, kificamitották a
               derekukat, hasonfekve csusztak, háton fekve emelgették a lábukat, pontos ütemre körbe
               szaladgáltak.</p>
            <p>Féltizenegykor következett a fürdőkura. Nyakig bezárt hengerbe dugták az áldozatokat
               és ugy gőzölték őket. Azután jéghideg vizzel nyakon öntötték, utána ismét langyos
               vizzel ledörzsölték őket és a különleges masszázsokat végezték el rajtuk. Ez a
               soványodást és a vérkeringés javitását szolgálta. Tizenegy órakor a bőrápolás került
               sorra. A termekben kigyulladtak a különböző higanylámpák, sercegett a lila alpesi
               fény, a kék fény, a reumát gyógyitó forró lámpa, a vörös besugárzások. Mindenfelé
               szikráztak a villamos drótok. Ezután a villamos szőrtelenités nem éppen
               fájdalommentes proceduráján kellett átesni.</p>
            <p>Tizenkettőkor a nyak és arc ráncait tüntették el finom ujj-dörgölgetéssel és azután
               különleges iszap-álarcot raktak a hölgyek különböző tagjaira, melyek a bőrt
               puhitották és festésre alkalmassá tették.</p>
            <p>Félegykor arc- és szemfestés, szemöldök és nyakborotválás. Egy órakor hajfestés és
               fésülés.</p>
            <p>Mikor két óra tájban a holtra fárasztott, agyondörzsölt, festett paciensek
               letámolyogtak a lépcsőn, szivükben égi boldogság honolt, arcuk mosolygott és meg
               voltak győződve, hogy tündérszépek. Miss Margaret a hallban állt, mindenkinek előtte
               kellett elvonulnia, hogy személyesen ellenőrizze, rendben van-e a festés, fésülés?
               Mindegyik hölgy számára volt egy finom bókja és szigoru utasitása:</p>
            <p>- Odahaza, ebéd után, azonnal feküdjék le. Az étrendet a doktorkisasszony receptje
               szerint állitsa össze. Ötig feküdjék. Este pedig, mielőtt elmegy valahová, használja
               gondosan kenőcseimet.</p>
            <p>Az üzlet káprázatosan ment. Miss Margaret elhatározta, hogy rövidesen megnyitja a
               kozmetikai sebészeti osztályt is, ahol az orr és mell formáit szabályozzák, továbbá
               az arcon vagy nyakon látható csunya forradásokat, vörös és lila foltokat
               bőrátültetéssel tüntetik el.</p>
            <p>Lotte nem volt boldog. Megvetette magát, amiért bókokat kellett mondania
               ellenszenves, elhájasodott, élvezetért és gyönyörért lihegő öregedő asszonyoknak,
               akik a pénz mindenhatóságával akarták leigázni a kort és hittek abban, hogy mint a
               mesék varázslói, uj bőrben és szépségben támadhatnak fel. És miss Margaret gondosan
               ügyelt arra, hogy valóban csak a leggazdagabbak előtt nyiljanak meg az intézet büvös
               termei.</p>
            <p>- Ez kedvesem - magyarázta Lotténak - szintén a hipnozishoz tartozik. Pacienseim már
               ebben is rejtélyt és különösséget szimatolnak. És még jobban biznak az eredményben.
               Mert természetesnek találják, hogy gazdagságuk olyan előnyökhöz juttatja őket,
               amelyet más nem szerezhet meg. Ez örömüket is növeli. Erhardt főtanácsosné a
               nyakamba borult örömében, mikor megtudta, hogy az ő számlája ezer márkával több, mint
               Hildebrandt bárónőé. Azóta különbnek és előkelőbbnek érzi magát. Mi lelki örömöket is
               adunk, kedves doktorkisasszony és igy működésünk mindenképen hasznos, nemes és
               erkölcsös!</p>
            <p>De Lotte arra a gunyos fintorra gondolt, mellyel kolléganői vonogatták orrukat, mikor
               munkája után érdeklődtek.</p>
            <p>- Irigyek, - vigasztalta magát Lotte - nincs egy fillérjük sem, fáj nekik, hogy én
               boldogulok.</p>
            <p>- Nem tudom, - mondotta Lottenak dr. Hilde Lehmann, akivel azelőtt együtt működött a
               klinikán - hogy a pacienseidet is megszépited-e, de annyi bizonyos, hogy te nagyon
               szép lettél! Ha nem tudnám, hogy csakugyan orvosnő vagy, azt hinném, hogy táncosnő
               lettél valamelyik éjjeli mulatóban.</p>
            <p>Lotte csakugyan csodálatos változáson ment át. Kivirult. Fiatalsága, mely fakó és
               élettelen maradt a kloroform és a karbol-gőzben, most egyszerre diadalmasan szárnyat
               bontott az uj, pompás környezetben, ahol minden hivta, szolgálta, kényeztette. A
               gondtalan élet eltüntette azt a fanyarságot és keménységet, amely azelőtt elrontotta
               arca kedves élénkségét. Megtanult öltözködni. Parfőmje enyhe és diszkrét volt. És
               titokban örült pompás leányságának, hogy nem járt rosszszagu kórházba és hogy az
               utcán csodálkozva, hódolva fordultak utána.</p>
            <p>Néha megállt a káprázatos fényüzéssel berendezett fehér szalón ezüstkeretü tükre
               előtt és figyelmesen vizsgálta alakját.</p>
            <p>- Ha igy találkoznánk! - sóhajtotta.</p>
            <p>És Fritz von Battenbergre gondolt, akit már olyan régen nem látott! Néha, mintha egy
               rohanó autóban megpillantotta volna, a férfi szeme egy pillanatig rávillant, azután
               eltünt. Nem ismerte meg.</p>
            <p>- Ha egyszer találkoznánk, ha egyszer láthatnám! - sóhajtotta Lotte. - Minden
               megváltoznék. Valahogyan megérett az idő. Ma másképpen látok, más érzéseket, szavakat
               vinnénk egymáshoz!</p>
            <p>De sokkal szemérmesebb és büszkébb volt, semhogy találkozót mert volna kérni
               Battenbergtől. Mikor néha megszólalt a telefon és megérezte, hogy ismét Battenberg
               szólitja, elsápadt és reszketve, mint egy kis diáklány, emelte füléhez a kagylót.</p>
            <p>- Maga az Lotte?</p>
            <p>- Én vagyok!</p>
            <p>- Magára gondoltam és csak azt üzenem, hogy: szeretem!</p>
            <p>És Lotte már nem is válaszolhatott. A férfi letette a kagylót.</p>
            <p>Lotte sirva, kétségbeesetten vetette magát egy karosszékbe. Szerelem, harag,
               kétségbeesés viaskodtak benne. Oh, hát férfi Battenberg? Érzelgős, holdvilágos
               sóhajtozást hallat nagy időközben. És ki tudja, hogy valóban őszinte-e az üzenet?
               Vannak hiu férfiak, akiknek gyönyörüséget okoz az a gondolat, hogy egy nő vergődik,
               vágyódik utánuk. És ezek a telefonüzenetek csak arra valók, hogy egyre szitsák,
               ébren tartsák Lotte szenvedélyét.</p>
            <p>Lotte százszor is elhatározta, hogy véget vet ennek a bizonytalan állapotnak, melynek
               nem látta végső kibontakozását. Mit tervez Battenberg? Mire vár? Mit remél? Miért
               szitja és tartja életben a régi lángot, ha nem mer vagy nem tud előbbre menni?</p>
            <p>- Szakitani! - gondolta Lotte, de nyomban tudta, hogy erre képtelen. Most, mióta
               váratlan virágzásban pompásodott ki fiatalsága és minden, ami körülötte történt csak
               a szerelemről beszélt, hevesebben és kinzóbban gyötörte szerelme, mint valaha.</p>
            <p>Igen, pénze volt, kényeztették, bókokkal és ajándékokkal halmozták el, de
               boldogtalanabb volt, mint valaha. Százféle tervet szőtt, hogyan adhatna uj fordulatot
               életének? De sohasem volt elegendő lelki ereje a döntő, határozott lépéshez. Oh, az
               évek során annyi szépet álmodott erről a szerelemről! Félt, hogy a valóság másképpen
               festene. És akkor minden összeomlana, talán nem is tudná tulélni!</p>
            <p>De a tegnapi találkozás egyszerre megváltoztatta a helyzetet. Nyilt hadüzenet és
               kihivás volt. A nők csalhatatlanul megérzik, ha veszélyben forog szerelmük. Lotténak
               fogalma sem volt, hogy Friderika miért jött, mit akar, ismeri-e egyáltalában
               Battenberget, lehet-e módja, alkalma arra, hogy vele találkozzék, de a pillantása
               találkozott vetélytársnője tekintetével és egyszerre megértette, hogy baj van!
               Micsoda baj? Erről nem tudott volna számot adni. De megjelent valaki, akiről azt
               hitte, hogy már régen eltünt, valaki, aki szerelmes volt Battenbergbe és aki
               csodálatosan megszépülve bukkant fel ujra. És a pillantás, melyet Lottera vetett, ezt
               mondta: Megismersz? Mersz még szánakozón mosolyogni rajtam? Ezuttal egyenlőbb
               fegyverekkel fogunk küzdeni, kedvesem. És ugyancsak szedd össze magadat, ha győzni
               akarsz!</p>
            <p>Lotte végtelenül ideges lett. Az éjszaka alig aludt és szórakozottan, elkinzottan
               kezdte meg munkáját a szépészeti intézetben. La Bella Florentina, a milliárdos
               argentinai táncosnő, aki harmadik hónapja vendégszerepelt Berlinben, csodálkozva és
               kissé sértődötten állapitotta meg, hogy az orvoskisasszony két dekával tévedett
               testsulya lemérésénél. De sokat tapasztalt nő volt, aki nyomban felismerte a
               helyzetet.</p>
            <p>- Kedves orvoskisasszony, - mondotta - engedje meg, hogy egyszer én adjak önnek egy
               igen fontos szépészeti tanácsot. Ne legyen szerelmes. A szerelem nyugtalanit, az
               ember megsápad, vörösre sirja a szemét Én már tizennyolc éves korom óta leszoktam
               róla. A barátnőim, akik kevésbbé voltak okosak, részben öngyilkosok lettek, részben
               az imádott férfibe röpitettek néhány revolvergolyót. De mindenesetre szegények
               maradtak!</p>
            <p>- De kedves művésznő, - szólt közbe Müller szénkirály felesége - hiszen a maga
               szerelmi kalandjairól már köteteket irtak az ujságok!</p>
            <p>- Ah, kérem, mindezt Gilbert ur, az impresszárióm hazudja az ujságiróknak. Sőt
               időnkint mesterséges botrányokat is rendeztet. Monte Carlóban például nagy pénzt
               adott két letört mágnásnak, hogy a legelőkelőbb étteremben rendezzenek
               boksz-mérkőzést. Indok: mindketten szerelmesek belém. A két gavallér másnap még
               pisztolypárbajt is vivott. Soha egyikkel sem beszéltem, de néhány nap mulva Európa
               valamennyi képes lapjában benne volt mind a hármunk arcképe azzal a megjegyzéssel,
               hogy az isteni művésznő közben egy harmadik ismeretlen urral, valószinüleg azonban
               az éppen Monte Carlóban időző sziámi alkirállyal tünt el. Az ilyesmiről természetesen
               nem szokás beszélni, üzleti titkok, de hát itt, ebben az intézetben valamennyien
               mezitelenre vetkőződünk és nem tudom, megfigyelték-e, mezitelenül nagyon kényelmetlen
               hazudni.</p>
            <p>Müllerné, akinek igen boldog napja volt, mert éppen az imént állapitották meg, hogy
               nyolcvannyolc kilóról nyolcvanhét és félre fogyott, tiltakozva intett:</p>
            <p>- Nem, nem kedves művésznő! Az ember nem parancsolhat érzéseinek. Természetesen igaza
               van, nem nyithatjuk meg a szivünket minden kalandor előtt, de ha eljön az igazi, a
               férfi, aki szenved értünk, aki meghalna, ha nem hallgatnánk meg, ahhoz nem lehetünk
               kegyetlenek.</p>
            <p>Florentina mosolygott:</p>
            <p>- Nem olyan veszélyes a dolog, asszonyom. A férfiak tudják, hogy a gyémánt a
               legkeményebb anyag a világon. Nincs az a kemény sziv, melyet gyémántkulccsal ne
               lehetne kinyitni.</p>
            <p>Müllerné megbotránkozva tiltakozott :</p>
            <p>- Bocsánat művésznő, lehet, hogy ez igy van az önök világában, de én éppen az
               ellenkezőjét vallom. Én sohasem kaptam, mindig csak adtam!</p>
            <p>Mire Florentina szemtelen nevetéssel jegyezte meg:</p>
            <p>- Ha nyolcvanhét kiló leszek, asszonyom, valószinűleg én is ezt fogom tenni!</p>
            <p>A fürdető asszony lépett közbe, aki mindkettőjüket leöntötte egy-egy vödör hideg
               vizzel és ez véget vetett a vitának.</p>
            <p>Lotte kiadta utasitásait az alorvosoknak és a személyzetnek, azután a szobájába
               vonult. Mintha személyes támadás érte volna, olyan felháborodással töltötte el az
               iménti beszélgetés. Hogy is mernek szerelemről beszélni a léhán, felületesen élők? A
               szerelemhez a szenvedés vezet és arról frivolan beszélgetni éppen olyan
               szentségtörés, mintha valaki Beethoven vagy Bach muzsikájából kuplét irna.</p>
            <p>Iróasztalához ült. Az érzések szinte szétfeszitették a keblét. Beleőrül, ha ez még
               sokáig igy tart. Talán jó lenne, ha brómot szedne? Nem. Hiszen az érzéseket nem lehet
               igy megölni. Cselekedni kell. Most mindjárt. Amig a bátorsága tart.</p>
            <p>Lotte felvette a telefonkagylót.</p>
            <p>- A külügyminisztériumot! - mondotta.</p>
            <p>A szive vadul vert, azt hitte eszméletét veszti. Egy hang jelentkezett. A
               külügyminisztérium. Kit tetszik keresni? - kérdezte.</p>
            <p>- Battenberg Fritz báró urat!</p>
            <p>Néhány izgalmas másodperc. S azután Fritz hangja:</p>
            <p>- Halló! Itt Battenberg báró!</p>
            <p>- Maga az Fritz? Itt Lotte!</p>
            <p>Csodálkozó felkiáltás s azután az udvarias biztatás:</p>
            <p>- Parancsoljon... boldog vagyok... hogy jutott eszébe?</p>
            <p>- Kérem, Fritz, nekem azonnal... sürgősen beszélnem kell magával!</p>
            <p>- Baj van? Mi történt?</p>
            <p>A férfi hangja ijedt volt.</p>
            <p>- Nem... semmi baj!... De ne csodálkozzék, majd mindent megmagyarázok! Hol
               találkozhatunk?</p>
            <p>- Én - fájdalom - nem mehetek el a hivatalomból, de kérem üljön autóba és jöjjön ide.
               Intézkedni fogok, hogy várakozás nélkül bebocsássák hozzám.</p>
            <p>- Köszönöm. Egy órán belül ott leszek!</p>
            <p>- A viszontlátásra, kedves Lotte. És engedje megsugnom: nagyon, nagyon kiváncsi
               vagyok és nagyon örülök a találkozásnak!</p>
            <p>Lotte letette a kagylót. Végigsimitotta égő arcát.</p>
            <p>- Mégis beveszem a brómot! - gondolta magában.</p>
            <p>Egész testében remegett. Néhány másodpercig mozdulatlanul állott és nehezen
               lélekzett. Végre visszanyerte kissé a hidegvérét és felment a második emeleten lévő
               divatszalonba.</p>
            <p>- Kedves König kisasszony, - fordult a szalón főnöknőjéhez, - válassza ki a legszebb,
               legelegánsabb ruhát, kalapot és cipőt. Ma hóditani akarok!</p>
            <p>König Mici elégedetten bólintott:</p>
            <p>- Ez már okos beszéd, doktorkisasszony. Nem mindig a tudomány, meg a könyvek. A
               szivnek is vannak jogai. Olyan kombinét adok magának, hogy az angol királynő sem
               visel különbet!</p>
            <p>- Micike, - nevetett Lotte - a maga királyhűsége határtalan. Látja, én eddig azt
               hittem, hogy a táncosnők hordják a legszebb kombinékat és most kiderül, hogy még
               ebben is a királynők vezetnek! Ámbár igaz, a történelem hemzseg a királyi nők
               szerelmi históriáitól. Messalina, Cleopatra, Katalin, Stuart Mária...</p>
            <p>Átnézték a legujabb párisi modelleket és Lotte választása egy halványkék
               látogató-ruhára esett. Amikor felpróbálta, ugy festett benne, mint egy bakfis.</p>
            <p>- Ennivalóan bájos! - jegyezte meg Mici. - A felsőrész sima, egyenes vonala
               hangsulyozza a termet tökéletességét, a derék karcsuságát. A rövid, plisszirozott alj
               pedig finom pikantériát kölcsönöz.</p>
            <p>Félórával utóbb Lotte autótakszija a külügyminisztérium kapuja előtt állt meg. A
               gyakorlott szemü portás egy pillanat alatt felértékelte és osztályozta az illatos,
               ragyogóan szép elegáns nőt.</p>
            <p>- Valamelyik nagy ur kedvese, aki protezsálni jön valakit! - mormogta magában.</p>
            <p>- Battenberg bárót keresem! - mondotta Lotte.</p>
            <p>- Első emelet 15, elnöki osztály.</p>
            <p>A zsakettes, monoklis, szőke titkár legbájosabb mosolyával fogadta Lottét, aki
               megnevezte magát.</p>
            <p>- A báró ur szerencsétlen, kétségbe van esve, - de előre nem látott gátló körülmény
               folytán nem tud a doktorkisasszony rendelkezésére állni. Fontos diplomáciai
               tárgyalás, mely sokáig huzódhat.</p>
            <p>- Kik vannak bent?</p>
            <p>- Egy japán tudós. Itt a névjegye. Dr. Sawaky Yto. És az asszisztensnője. Egy német
               hölgy.</p>
            <p>Lotte megszédült. A titkár ijedten, megzavarodva ugrott melléje.</p>
            <p>- Rosszul van? Parancsol vizet?</p>
            <p>- Nem. Köszönöm... Hirtelen léptem be a hideg folyosóról a tulfütött szobába.</p>
            <p>Elköszönt és szinte rohanva sietett le a lépcsőkön. Csak az autójában tért kissé
               magához.</p>
            <p>- Megelőztek! - kiáltotta magánkivül.</p>
            
         </div>
         <div type="chapter">
            <head>6.</head>
            <p>Battenberg Fritz báró élete legidegesebb napjait élte. Gróf Tannenburg Edgar
               Krisztina nevü leánya szerelmet vallott neki néhány nap előtt charleston közben. A
               harmincadik évéhez közeledő tulzottan sovány és vérszegény lány nyiltan megmondta,
               hogy szerelmes és hogy ő az egyetlen férfi, akinek kedvéért „bolondságot” is hajlandó
               lenne elkövetni. Tannenburg Krisztinának volt két belvárosi palotája, kétezer hold
               földje és egy száz lóerős autója. Az édesatyja, aki valamikor szintén diplomata volt,
               a legmagasabb körökkel tartott összeköttetést. Battenberg karrierjét ez a házasság
               véglegesen megszilárditotta volna. És erre őszintén szólva egy kis szüksége is volt.
               Mert egy idő óta valósággal üldözte a balszerencse. Az ázsiai veszedelem kérdésének
               tanulmányozásával bizták meg, de a rádión és kábeleken beérkezett hirekből és a
               különböző bizalmas jelentésekből nem tudott tiszta, megbizható képet alkotni.
               Természeténél fogva az optimista felfogásra hajlott és igy szivesen helyezkedett
               volna arra az álláspontra, hogy komoly veszedelemről szó sincsen. Ázsia csupán
               nyugtalanitani akarja Európát, hogy a kereskedelmi szerződéseknél előnyöket csikarjon
               ki és főleg, hogy Angliát elriassza Indiától. Ezt a nézetét számos érvvel tudta volna
               alátámasztani. De szabad-e egy ilyen rettentő horderejü kérdésben a felelősséget
               vállalnia? Szabad-e határozott álláspontot elfoglalnia, ha nem füti száz százalék
               erejéig a meggyőződés, sőt a fanatizmus ereje? Nem... ezt nem teheti. Ugy kell tehát
               csoportositania a beérkezett jelentéseket, hogy végeredményben semmiféle határozott
               kép azokból ki ne alakulhasson. Mindenesetre kellemetlen, hogy nincs egyetlen
               zseniális, meglepő ötlete. Ha most sikerülne valamilyen diplomáciai mesterlépést
               kezdeményeznie, ugy talán külügyminiszternek is kineveznék. Mig igy a legkedvezőbb
               eset, ha nagy óvatosan, nehéz köntörfalazással legalább eddigi helyzetét megvédi
               valahogyan. Különösen a legutóbbi napokban vált az ügy nagyon kinossá. A tokiói német
               követség már másfél hónap előtt jelezte, hogy Sawaky Yto, aki a japán kormány
               bizalmasa, Európába indult és valószinüleg Németországba szándékozik menni.
               Battenberg imádkozott, hogy Sawaky változtassa meg szándékát és kössön ki Párisban,
               Londonban vagy Rómában, csak éppen Berlinbe ne jöjjön. De fájdalom, az égiek nem
               hallgatták meg buzgó fohászát és a titkos rendőrség egy napon már hajnali öt órakor
               jelentette, hogy Sawaky megérkezett. Ugyanaznap délelőtt Battenberget felhivta a
               belügyminiszter és utasitásokat kért. A külügyminiszter is telefonált: huszonnégy
               órán belül pontos jelentés teendő Sawaky utazásának céljáról.</p>
            <p>Battenberg átkozta balsorsát, amely éppen az ő nyakába zuditotta az ázsiai
               viszonyokról való referálási kötelességet. Kétségbeesésében arra gondolt, hogy
               hirtelen valami jó kiadós tüdőgyulladást szerez, vagy szivbajra hivatkozik és
               hosszabb egészségügyi szabadságot vesz. De hát ez igen kényes és kockázatos dolog,
               amely könnyen nyugdijaztatással is végződhetik. Battenberg tehát egyelőre mindent a
               főkapitány nyakába igyekezett varrni. Rátelefonált, hogy Sawaky minden lépését
               ellenőrizzék és tegyenek neki naponta jelentést.</p>
            <p>Ebben a kinos hangulatban érte Lotte telefonja. Még ez is! Ez a régi, nyugtalan,
               kinzó szerelem! Amely állandóan gunyolta, szemébe vágta tehetetlenségét. Igen, ennek
               is véget kell vetni. Elveszi feleségül Krisztinát és Lottenak férfiasan megmondja,
               hogy ez az egyetlen mód, amely mostani, teljesen kátyuba jutott életét megint a
               rendes kerékvágásba zökkenti. Ah, Battenberg olyan ideges volt, hogy a bőréből
               szeretett volna kibujni. Mindent unt, minden gyötörte, teljes bizonytalanság vette
               körül. Ez volt a helyzet délelőtt tizenegykor. Tiz perccel később a titkár bejött, a
               keze remegett, egészen ki volt kelve magából.</p>
            <p>- Sawaky Yto... - rebegte.</p>
            <p>- Mi az? Mi történt? Mi van vele?</p>
            <p>- Itt van. Az osztályvezető urral óhajt beszélni!</p>
            <p>Battenbergnek kiesett a toll a kezéből. Ez volt a nagy pillanat. A diplomáciai
               aranypróba. Most kell megőriznie fölényét, hidegvérét, ravaszságát. A nagy küzdelem,
               melynél el kell tüntetni az arcról minden érzést s egy merev mosoly mögé kell
               rejtőzni. Vigyázva latolni minden szót. Az ellenfélnek nem szabad sejtenie, hogy a
               sok közönyösnek látszó kérdés között melyik a csapda.</p>
            <p>Battenberg felállt, minden akaraterejével nyugalmat parancsolt magának.</p>
            <p>- Beengedhetem? - kérdezte a titkár.</p>
            <p>- Még nem! Mondja, hogy az államtitkárral tanácskozom éppen. Néhány percnyi türelmet
               kérek!</p>
            <p>A titkár távozott. Battenberg pedig néhány aktát tett maga elé, cigarettát készitett,
               maga is rágyujtott egyre, azután várt. Figyelmesen nézte magát a tükörben. Gondosan
               fürkészte arcvonásait. Meg volt elégedve. Hideg volt és merev, mint egy angol lordé.
               Nyakkendője, ruhája, kinosan rendben. Érverése szabályos. Most már jöhet. Visszaült
               az iróasztala elé és csengetett. Az ajtó kitárult. Csincsilla prém, Houbigant
               „haldokló szerelem” cimü parfőmje, apró fekete kalapon brilliáns csatt és néhány
               paradicsommadártoll tódult a szobába. És egy gyönyörű asszony, akit mindez
               szerelmesen és hódolattal ölelt át. És ködbevesző távolságban egy alacsony,
               pápaszemes, fekete japán férfi.</p>
            <p>Battenbergnek pillanatok alatt villantak át agyán ama diplomáciai regények, melyekben
               kalandornők játszották a főszerepet. Gőgösen és fölényesen mosolygott magában: igy
               akarják behálózni.</p>
            <p>- Battenberg báró főtanácsos urhoz van szerencsém?</p>
            <p>- Igen, az vagyok!</p>
            <p>- Dr. Sawaky, amint a névjegyemen méltóztatott olvasni. És az asszisztensnőm. Dr.
               Müller Friderika. A doktorkisasszony szives volt a tolmács szerepét vállalni. Én
               ugyanis rosszul beszélek németül.</p>
            <p>- Parancsoljanak helyet foglalni! Mivel szolgálhatok?</p>
            <p>Battenberg ezt hüvös udvariassággal mondotta. Egy pillantást sem vetett Friderikára.
               De a nő tudta, hogy mindez mesterkéltség és hamarosan buborékként fog szétpattanni.
               Szép, hatásos mozdulattal ült le és a lábát hanyagul keresztbe vetette. Térdig
               mutatta ama csodálatos selyemharisnyákat, amelyhez hasonlókat csak a
               felülmulhatatlan japán selyemipar tud termelni.</p>
            <p>- Báró ur, - kezdte Sawaky - szeretném önt kinos helyzetéből megmenteni. Mert ugy
               látom, hogy emberei, bármennyire is buzgólkodnak, nem tudják önt céljaim felől
               kellően felvilágositani.</p>
            <p>- Nagyon sajnálom, doktor ur, ha kénytelen voltam önnek kellemetlenséget okozni, de
               megbizható forrásból ugy értesitettek, hogy ön titkos politikai megbizatással jött
               Európába.</p>
            <p>- Egész életemben soha mással nem foglalkoztam, mint a tudománnyal. És talán nem
               vagyok szerénytelen, ha azt hiszem, hogy élettani kisérleteim Európában is
               ismeretesek.</p>
            <p>- Magam is a doktor ur tisztelői közé tartozom! De lehet, hogy az ön kormányának
               választása éppen azért esett önre, mert azt hitték, hogy a személye minden gyanun
               felül áll!</p>
            <p>- Tudom, hogy önök bizalmatlanok. Ezért jöttem ide személyesen. És azt hiszem, néhány
               perc mulva egészen más véleménnyel lesz felőlem. Nos, báró ur, én azért jöttem, hogy
               Németországnak mérhetetlen vagyont, sohasem sejtett gazdagságot szerezzek.</p>
            <p>Battenberg arca minden óvatosság ellenére is e pillanatban élénk csodálkozást és
               megrökönyödést árult el.</p>
            <p>- Nem értem, - mondotta - de kiváncsian várom a magyarázatot.</p>
            <p>- Ön jól tudja, báró ur, - folytatta Sawaky - hogy a hatalom alapja minden időben az
               arany volt. Ezért törték fejüket évszázadokon keresztül az alchimisták a bölcsek
               kövének felfedezésén. Amely mindent arannyá változtatna. Ám ez nem sikerült.</p>
            <p>- Bocsánat, doktor ur, de hálás volnék, hogyha a középkorból napjainkba méltóztatnék
               visszasétálni.</p>
            <p>- Már ott is vagyok. Mert hiszen éppen a modern alchimiáról akarok beszélni, arról a
               rengeteg laboratóriumról, melyekben az uj bölcsek kövét szeretnék felfedezni. Azt a
               szert, amely megszépit és amely meghosszabbitja a fiatalságot.</p>
            <p>Battenberg türelmetlen lett.</p>
            <p>- Engedelmet, de mindez talán mégsem tartozik a külpolitikai kérdésekhez.</p>
            <p>- Téved, báró ur és ez a kijelentése - bocsánatot kérek, - sulyos diplomáciai
               tévedés. A szépség a trójai Szép Heléna óta mindig nagy szerepet játszott az országok
               történetében. Rengeteg háboru, forradalom tört ki már nők miatt, az uralkodóházak
               szerencsés házasságokkal szilárditották meg hatalmukat és olyan birodalmak, melyek
               évtizedeken keresztül háboruskodtak egymással, az ellenséges dinasztiák
               összeházasitásával békültek meg.</p>
            <p>Battenberg valami ingerült megjegyzést akart tenni, de pillantása hirtelen
               Friderikára esett és a szó torkán akadt. A női szépség, melyről Sawaky ennyi
               lelkesedéssel szónokolt, ott ült előtte és... mosolygott. Igen, ehhez kétség sem
               férhetett. Különös, titokzatos mosoly volt ez, amely megérteti a férfivel, hogy
               tetszik. Amelyben szellem, könnyelmüség, kihivás és fenyegetés játszanak ingerkedve.
               Battenbergnek nagy megerőltetésébe került, hogy el ne veszitse hidegvérét. Sawaky
               pedig felhasználta Battenberg szórakozottságát és folytatta:</p>
            <p>- A női szépség tehát pénzt ér. Sok pénzt. Rengeteget. Aki megszerezné a szépség
               árusitásának kizárólagos jogosultságát, gazdagabb lehetne, mint a világ
               trösztvezérei együttesen. Több pénze lenne, mint az Egyesült Államoknak. A világ
               minden pénze hozzá vándorolna. Mert gondoljon arra, uram, minden a női szépség
               szolgálatában áll. A gyárak, melyek a selymeket és szöveteket ontják, a szabók,
               szücsök, ékszerészek, művészek... de ki győzné mindezt felsorolni. Mindezek a nők
               szépségét igyekeznek fokozni, bekeretezni, arról szavalnak a szinpadokon, azt
               örökitik meg könyvekben, vásznakon és a zenészek azokat a hangulatokat szólaltatják
               meg műveikben, melyeket a szép nők látása vált ki belőlük. Nos, méltóztassék
               elképzelni, mit jelent aranyban, ha ennyi vágy, lihegés, erőfeszités végcélját
               megvalósitjuk és pénzre változtatjuk!</p>
            <p>- Uram, - szólalt meg Battenberg - kérnem kell, fogja rövidebbre mondanivalóját és
               sziveskedjék a tárgyra térni.</p>
            <p>- De hiszen egész idő alatt erről beszélek. Én önnek ezeket a számlálatlan
               milliárdokat ajánlom fel. A nők megszépitésének arany egyenértékét.</p>
            <p>Battenberg báró most már bizonyos volt, hogy Sawaky vagy megőrült, vagy valamilyen
               példátlan szélhámosságot akar elkövetni.</p>
            <p>- Ismételten kérem, fejezze ki világosabban magát. Mert amit mond, abból egy szót sem
               értek!</p>
            <p>- Csodálom, pedig nem vagyok diplomata! - válaszolta ártatlan arccal Sawaky. - És
               biztositom, hogy szavaimnak semmiféle burkolt, vagy rejtett értelme nincsen.
               Egyébként végére értem mondanivalómnak. Uram, én megtaláltam a bölcsek kövét. Ismerem
               a titkot, mellyel minden embert meg lehet szépiteni. És azt a mérhetetlen pénzt és
               hatalmat, melyet ez jelent, az ön hazájának bocsájtom rendelkezésére.</p>
            <p>Battenberg legszivesebben felugrott volna és alaposan megverte volna a kis japánt,
               aki ilyen vakmerőén próbálja őt ugratni.</p>
            <p>- Valóban, doktor ur, - mondta epésen - ugy érzem magamat, mintha a XVIII. században
               élnék...</p>
            <p>- Ön Cagliostróra gondol, ugyebár? - mosolygott a japán.</p>
            <p>- Bevallom. És most már az sem lepne meg, ha ezek után - akár csak ez a másik nagy
               mágus - ön is kijelentené, hogy már elmult kétszáz esztendős és csak saját
               csodaszerének köszönheti, hogy ilyen fiatalnak látszik!</p>
            <p>- Báró ur, nagyon jól tudom, hogy a diplomáciában nincsen bizalom. Én hát arra kérem,
               méltóztassék egy olyan csunya hölgyet kiválasztani, aki hajlandó magát szépitő
               eljárásomnak alávetni. És én kötelezem magamat, hogy négy hét alatt tündérré
               varázsolom!</p>
            <p>- Nos, jól van. Tegyük fel, hogy csakugyan birtokában van a nagy titoknak. Ugy még
               mindig nem tudom: miért éppen az én hazámat akarja vele boldogitani? Avagy Japánban
               egyáltalában nincsenek csunya nők?</p>
            <p>- Ezt én akartam igy... az én kivánságomra történt! - szólalt meg váratlanul
               Friderika. - Sawaky doktor sikerében igen nagy részem van, sőt egy kis
               szerénytelenséggel azt is állithatnám, hogy a felfedezés érdeme teljesen közös. S
               mint német nő, természetesen hazámra gondoltam!</p>
            <p>- Ez azonban csak érzelmi indok, mely még nem lenne elegendő! - vette át a szót
               Sawaky. - De őszintén be kell vallanom, hogy a japán embertipus kisérleteimre
               kevésbbé alkalmas, mint az európai faj, amelynek koponya-alkata, bőr-szineződése,
               szem-metszése hasonlithatatlanul változatosabb, mint a mienk. Az emberi
               szépség-ideált a maga tökéletességében csak a fehér faj valósithatja meg és mi
               sárgabőrüek - a tudomány hideg objektivitásában - ezt kénytelenek vagyunk belátni.
               Természetesen magam is érzem a sors iróniáját, hogy a titkok titkát egy olyan nemzet
               fia találta fel, amely annak aránylag kevésbbé veheti hasznát. Viszont mint tudós
               arra az álláspontra helyezkedem, hogy minden felfedezés az emberiség közkincse, mely
               köré nem szabad határokat vonni.</p>
            <p>- De én ugy tudom, - vágta ki Battenberg utolsó ellenérvét - hogy önt nagy összeggel
               támogatja a japán kormány.</p>
            <p>- Ez igaz. De miért ne tenné? Ha győzök, ugy ez hazám dicsősége is. És azonfelül
               üzleti szempontból is jó tőkebefektetés vagyok. Hiszen mérhetetlen vagyont fogok
               szerezni és ebből bőségesen adózhatok majd hazámnak is.</p>
            <p>Battenberg szive hevesen dobogott. Ha mind az igaz, amit Sawaky mond, ugy nemcsak a
               hónapok óta tartó kinos helyzetet uszta meg szerencsésen, hanem igen nagy érdemeket
               is szerzett kormánya előtt. De még mindig nem mert hinni.</p>
            <p>- Hajlandó ön mindazt, amit élőszóban mondott, irásban is megismételni? - fordult
               Sawakyhoz.</p>
            <p>- Természetesen. Bárhol és bármikor!</p>
            <p>- Például most, azonnal?</p>
            <p>- Nagyon szivesen!</p>
            <p>Battenberg csengetett. A titkár belépett.</p>
            <p>- Titkár ur, - mondotta Battenberg - sziveskedjék Sawaky Yto doktor urral a másik
               terembe fáradni és jegyzőkönyvbe foglalni azt a nyilatkozatot, melyet tenni fog!</p>
            <p>A titkár Sawaky felé fordult és a szomszédos szoba felé mutatott:</p>
            <p>- Szabad kérnem!?</p>
            <p>Sawaky egy pillantást vetett Friderika felé. Battenberg megértette a pillantás
               értelmét.</p>
            <p>- Majd én addig gondoskodom a doktorkisasszony szórakoztatásáról! - mondotta.</p>
            <p>A japán mosolygott és a titkárral együtt távozott.</p>
            <p>Abban a pillanatban, mikor a szoba ajtaját bezárták, Battenberg izgatott mozdulattal
               fordult Friderika felé:</p>
            <p>- Mit jelent mind ez? Ön német! Őszinte válasszal tartozik!</p>
            <p>A ragyogó szép asszony felvetette szemét és Battenbergre nézett, akinek ettől a
               pillantástól egyszerre nagyon melege lett. Megdöbbent, megzavarodott és majdnem
               dadogva ismételte:</p>
            <p>- Mit jelent ez?</p>
            <p>Friderika felállt, az ajka remegett, a keze görcsösen tépett egy kis csipkekendőt.
               Feldultnak, idegesnek, agyonhajszoltnak látszott.</p>
            <p>- Ami történt, - rebegte olyan halkan, hogy Battenberg alig értette meg - az mind azt
               jelenti, hogy...</p>
            <p>A szava elakadt. Izgalma a legmagasabb fokra hágott. Battenberg, akire önkéntelenül
               átragadt a tulfütött idegesség, hozzá ugrott, mert attól félt, hogy Friderika elájul.
               Most már bizonyosra vette, hogy egészen különös, rendkivüli dolgot fog hallani.</p>
            <p>- Beszéljen, mit akart mondani? - kérdezte.</p>
            <p>- Azt... hogy szeretem magát!</p>
            <p>Tikkadt, elámult csend támadt. Battenberg néhány pillanatig levegő után kapkodott,
               szavakat keresett. De Friderika megelőzte.</p>
            <p>- Ne szóljon, ne legyen gunyos, ne nézzen kalandornőnek! - kiáltott fel. - Majd
               emlékébe idézem magamat. Emlékszik-e még arra a furcsa levélre, melyet öt esztendő
               előtt kapott egyik hallgatónőjétől. Egy levélre, amely igy szólt:... ma meg akartam
               halni magáért... borzasztó percek a halál küszöbén. Azután mentők... gyomormosás,
               kámfor-injekciók és most... ujra élek...</p>
            <p>- Igen, emlékszem... akkoriban nagyon kutattam az iróját!</p>
            <p>- Akkor még nem jelenhettem meg ön előtt. Nem volt szabad. Az a régi életemben volt.
               Mert én csakugyan uj életre támadtam. Legyőztem a lehetetlent. Csodát műveltem, hogy
               eljöjjek ujra, amint a levelemben irtam! Emlékszik az utolsó sorokra?: Elindulok
               megkeresni a másik énemet, amely szépséggel teljes lesz. Meg akarok ujhodni, mint a
               bőrét levetett kigyó és visszajönni hozzád, akit szeretek!</p>
            <p>Battenberg a meglepetés és elragadtatás mozdulatával közelgett Friderika felé, aki
               azonban megállást intett:</p>
            <p>- Az Isten szerelméért, vigyázzon! Sawaky szeret... féltékeny! Óvakodjék előtte
               bármit is elárulni! És még egyet. Tudom, hogy amit mondtam, arról a nők nem szoktak
               általában beszélni. Szemérmes titok. Ne magyarázza hát félre viselkedésemet. A
               mozdulatán, melyet az imént tett, láttam, hogy szabad zsákmánynak tekint. Ez tévedés.
               Meg kellett mondanom, hogy szeretem, mert azt akarom, hogy bizzék. Hatalmassá fogom
               tenni. De a szerelemhez nem elegendők az én érzéseim. Az majd csak akkor teljesedik
               ki, ha viszont fog szeretni. És erről előbb meg kell győződnöm... meg kell
               győznie!</p>
            <p>Battenberg felzaklatva, szédülten hunyta le szemét. Mi ez? Mi történt vele? Három nő
               ostromolja egyszerre: Lotte, Tannenburg Krisztina és most Friderika. Forró örvény
               viharzott körülötte. A szive Lotte felé hajtja, az esze Krisztinát sugja, a
               szenvedélyét Friderika korbácsolja fel.</p>
            <p>- Vigyázat! - mondta magában. - Vigyázat!</p>
            <p>És csak homályosan, kábultan hallotta, amint Friderika suttogva mondta:</p>
            <p>- Ezentul gyakran fogunk találkozni. És bizzuk a véletlenre a többit!</p>
            <p>Az ajtó kinyilt, Sawaky és a titkár visszajöttek.</p>
            <p>- Készen vagyunk, a nyilatkozatot jegyzőkönyvbe vettem, - jelentette a titkár.</p>
            <p>- Főtanácsos ur, amint tudja, az Adlonban lakom. Várom az értesitését és a
               megszépitendő hölgyet! - szólt Sawaky. De miközben beszélt, nem Battenberget nézte,
               hanem Friderikát, aki zavartan harapdálta az ajkát és nagyon piros volt.</p>
            <p>Battenberg ugy érezte, hogy diplomáciai tudományának legnehezebb pillanatát éli.
               Közönyt és hüvös udvariasságot tettetett:</p>
            <p>- Jelentést fogok tenni a miniszter urnak és értesiteni fogom önöket!</p>
            <p>A két férfi meghajolt, Friderika fejével biccentett.</p>
            <p>Mikor Battenberg magára maradt, karosszékébe roskadt és gondolkozni próbált.
               Szeretett volna rendet teremteni a különös, váratlan eseményzuhatagban. Amit hallott,
               szédületes volt. De igaz-e? Nem tudott hinni. Jövője, karrierje függött attól, hogy
               milyen álláspontot foglal el. Olyan sulyos és nagy horderejü volt az ügy, hogy
               Battenberg végre is belátta, hogy feltétlenül ki kell kérnie egy okos, tapasztalt,
               minden hájjal megkent diplomata véleményét is. De ki legyen az?</p>
            <p>Néhány percig erősen gondolkozott, azután hirtelen felderült az arca. Már tudta, hogy
               kit fog megkérdezni: Tannenburg Edgar grófot, a csunya Krisztina édesatyját.</p>
            
         </div>
         <div type="chapter">
            <head>7.</head>
            <p>Tannenburg gróf kastélyának nagy szalónjában különös társaság verődött össze ezen a
               napon. Az inasok és a komornák véresre harapdálták a szájukat, hogy el ne kacagják
               magukat. Ami nem is volt csoda, mert még a legöregebb lakájok sem emlékeztek hasonló
               látványra. Helén, a kotnyeles kis szobalány, aki fehér bóbitát, finom selyemharisnyát
               és ennivalóan bájos fitos orrocskát hordott, rosszul lett a nevetéstől és azt mondta,
               hogy nem bánja, ha felmondanak is neki, de a világért sem szolgál fel, mert képtelen
               komoly maradni. Ugy látszik, valóban történhetett valami a szalonban, mert a
               hölgyek, akik eleinte egészen elfogulatlanul, vidáman fecsegtek egymással, egyre
               nyugtalanabbak lettek, idegesen figyelték az ujonnan érkezőket és a hangulat egyre
               feszültebb, sőt kinosabb lett. Igen, eleinte semmi különös sem volt abban, hogy a
               Trautenheim és Walldendorf kisasszonyok belibegtek. A két vérszegény, sovány,
               deszkamellü hölgy régi barátnője volt Krisztinának, sokat tenniszeztek és sportoltak
               együtt. Azután ismét hölgyek jöttek. Günther Katalin, az aggszűz, aki állitólag
               romantikus szerelme miatt pártában maradt és most, harmincnyolcéves korában keserüen
               hirdette, hogy egyetlen férfi sem érdemli meg, hogy szépségünket és fiatalságunkat
               feláldozzuk érte. Rosner Izabella, aki angol nyelvtanárnő volt, óriási pápaszemet és
               bokán alul érő, hosszu szoknyát hordott, amely valósággal lógott sovány derekán.
               Hartwieg Elena és Frida bárókisasszonyok, akiknek vörös krumpliorruk volt és akik tiz
               év óta nem merték magukat lefényképeztetni.</p>
            <p>A hölgyek valamennyien ismerték egymást és az első percekben semmi különöset nem
               találtak abban, hogy összetalálkoztak Krisztina szalónjában. De csakhamar valami
               gyanusat kezdtek szimatolni. Hol van a szép Hietzenthal Klára, aki még sohasem
               hiányzott Krisztina zsurján? Hát az eleganciájáról és hóditásairól hires Breitenstein
               Éva? De még nem voltak bizonyosak a dologban. Hátha csak véletlen?</p>
            <p>De nem. Ujra nyilt az ajtó és megint két feltünően csunya lány lépett a szalónba. Az
               előbb érkezettek valósággal elsápadtak, az ujonnan jöttek megütközve néztek körül.
               Most már többen feszengtek, a társalgás kezdett akadozni. De Krisztina olyan
               elfogulatlanul csevegett, udvariaskodott, bókolt, hogy megint elüzték gyanakvásukat.
               De azután olyasmi történt, ami kétségtelenné tette az események tervszerüségét.
               Egyszerre vagy tiz hölgy lépett a terembe, közöttük olyanok is, akiket a vendégek nem
               ismertek. És valamennyien feltünően csunyák voltak. A hangulat ekkor már egyenesen
               kinos volt. Többen a kesztyüjüket kezdték huzni, mintha távozni akarnának. De
               Krisztina az ajtó mellett tartózkodott és elszántan utját állta mindenkinek.</p>
            <p>- Nagyon fontos mondanivalóm van... kérlek, maradjatok!</p>
            <p>Ujabb hölgyek érkeztek. Éppen olyan csunyák, mint az előzőek. A vendégeknek arcába
               szökött a vér. Mi ez? Gunyt űznek belőlük? Saját karrikaturájukat teregetik
               eléjük?</p>
            <p>Bittner Borbála, egy harcias sportlady, már-már felelősségre akarta vonni Krisztinát.
               De ebben a robbanásig feszült, ingerült légkörben Krisztina hirtelen egy asztalkához
               lépett, megrázta az onnan felvett csengőt és harsány hangon elkiáltotta magát:</p>
            <p>- Hölgyeim, szót kérek!</p>
            <p>Meglepett csend támadt. A vendégek megütközve néztek össze. Mit jelent ez? Hát nem
               teára, hanem titokzatos célu ülésre hivták őket? Krisztina különcködését már régen
               ismerték, kiváncsiak voltak, miféle ujabb ötletet sütött ki?</p>
            <p>Krisztina még egyszer csöngetett, komoly, szigoru arccal pillantott végig a
               hölgyeken, egy kis hatásos szünetet tartott, azután Franz főlakáj felé fordulva igy
               szólt:</p>
            <p>- Ameddig a tanácskozás tart, szünetel a felszolgálás. A vendégeken kivül senki sem
               tartózkodhatik a szalónban!</p>
            <p>Franz meghajolt és parancsoló pillantást vetett a többi inasra. Valamennyien kimentek
               és betették maguk mögött az ajtót.</p>
            <p>Ujabb pillanatnyi szünet. A vendég-hölgyek valósággal rosszul lettek a
               kiváncsiságtól.</p>
            <p>- Kedves barátnőim! - kezdte most ujra Krisztina.</p>
            <p>- Halljuk! Halljuk! - sürgették türelmetlenül.</p>
            <p>Krisztina egy kicsit a torkát köszörülte, megvárta, amig ismét feszült csend támadt s
               azután beszélni kezdett:</p>
            <p>- Kedves barátnőim! Tekintsetek szét ebben a teremben. Vegyétek szemügyre egymást és
               megállapithatjátok, hogy végre egymás között vagyunk. Mert, amint látjátok, csupa
               olyan hölgyet hivtam meg, akiket az általános izlés csunyának szokott nevezni!</p>
            <p>Mozgás támadt, többen hangosan méltatlankodtak.</p>
            <p>- Mit jelent ez? Kikérjük magunknak! Gyerünk! Hiszen ugrat bennünket!</p>
            <p>Bittner Borbála ingerülten ugrott fel:</p>
            <p>- Sértegetni akarsz bennünket?</p>
            <p>- Ellenkezőleg, - tiltakozott Krisztina. - A bennünket ért sérelmek és sértések ellen
               akarok harcot hirdetni! Türelem, barátnőim. Nézzetek rám, hiszen láthatjátok, hogy
               joggal vállalhattam ebben a gyülekezetben az elnöki tisztséget. És csak nem
               gondoljátok, hogy magamból is gunyt akarok üzni?!</p>
            <p>- Ez igaz! - bólintott Günther kisasszony, aki titokban sokkal szebbnek tartotta
               magát Krisztinánál.</p>
            <p>- Ime, - kiáltotta lelkes szónoki hangon Krisztina - ebből a felzudulásból is
               láthatjátok, hogy a sok méltatlan csipkelődzés és guny mennyire végsőkig feszitette
               már idegességünket és milyen érzékennyé tett bennünket. De ideje, hogy végét vessük
               ennek a türhetetlen állapotnak!</p>
            <p>- Ugy van! - zugták most már helyeslően a hölgyek, ámbár fogalmuk sem volt még, hogy
               hová akar a szónok kilyukadni?</p>
            <p>- Ha egy pillantást vetünk a történelemre, - folytatta Krisztina - ugy nyomban
               megállapithatjuk, hogy az emberiség igen gyakran kényszerült revizió alá vonni és
               megváltoztatni olyan tételeket, melyeknek szentségéről és örökérvényéről azelőtt meg
               volt győződve. Néhány évszázad előtt még vérpadra hurcolták, aki azt állitotta, hogy
               a föld mozog. A fizikára, természettudományra, lélektanra, orvostudományra, kémiára,
               technikára vonatkozó régebbi alaptörvényeket szinte egytől-egyig megváltoztatták az
               utolsó két évtized felfedezései. Ki meri hát mondani, hogy csak éppen a szép és
               csunya fogalmáról felállitott esztétikai szabályok csalhatatlanok, helyesek és örök
               életre szólók? Nos, én kimondom és nyomban bizonyitani is fogom, hogy egyetlen téren
               sem vétkezett többet az emberiség, mint éppen e kérdésekben.</p>
            <p>Óriási izgalom, nagy mozgás, élénk felkiáltások: Halljuk! Halljuk!</p>
            <p>- Felesleges különösebben bizonyitani, hogy abban a kérdésben, hogy mit tartunk
               szépnek, rendkivüli szerepet játszik a megszokás, a tömeg-szuggeszció, képzelődés. A
               páviánt, ugye bár, mindnyájan rutnak tartjuk? Holott egészen bizonyos, hogy a
               pávián-anya a saját kisdedét tartja a világ legszebb teremtményének. Ilyen
               pávián-csemeték voltak az ősemberek is. Mai szemmel nézve, valamennyi emberősünk
               rettenetesen rut, visszataszitó szörnyeteg volt. Akkoriban tehát elragadóan bájosnak
               és szépnek tartottak olyan nőket és férfiakat, akiket ma borzalmas félállatoknak
               nyilvánitana a közizlés. Ebből tehát nyilvánvaló, hogy a szépség nagyon is tágitható,
               ruganyos fogalom. Hogyan alakult ki a női szépség fogalma? Nyilvánvaló, hogy
               erőszakkal, csellel, hatalmi harccal. Durva izmu, gyilkos barbárok, félelmes himek
               előszeretettel hódoltak bizonyos fajtáju nőknek és divatba hozták azokat. Mindenki
               olyan nőt keresett, mint a félelmetes nagyur. A nők hamarosan észrevették az ebből
               származó előnyt és azok, akik ezt a primitiv, barbár férfiizlést leginkább
               megközelitették, kinevezték magukat szépeknek és igyekeztek minél jobban háttérbe
               szoritani a másfajtáju nőket. A szerelmi győzelmet, - amint tudjátok - a legrégibb
               időben a himek egymással való élet-halálharca döntötte el. A nők elszaporodásával
               kapcsolatban azonban már minden himnek volt nője és igy nem lett volna értelme a
               további harcnak. Kitalálták tehát a szép nők fogalmát. Azt mondták, hogy csak
               bizonyos faju és tipusu nők szerelme érték. Csak azokért érdemes harcolni. És
               kinevették, gunyolták azt a férfit, aki beérte a másfajta nőkkel, a csunyákkal. Igy
               azután megint nem volt elegendő nő és a férfiak tovább harcolhattak egymással. A
               magát ilyen ravasz módon szépnek nyilvánitott nőcsoport gondoskodott arról, hogy
               babonával, női furfanggal, megvesztegetett irók, festők és szobrászok segitségével
               csak magának csináljon reklámot. Ezzel a durva szemfényvesztéssel és erőszakkal
               sikerült csak állandósitaniok az emberiségnek ezt az alapvető tévedését, mely ellen
               pedig éppen a legkiválóbb gondolkozók lázadtak fel. Gondoljatok Richelieure, aki az
               asszonyi test mulandó szépsége felett a szellemesség fölényét hirdette. De
               idézhetném Kantot, Hegelt, Schoppenhauert, Nietzschét és Spencert, akik valamennyien
               hiuságosnak, értelmetlennek és károsnak bélyegezték a női szépség-kultuszt és
               műveikben ismételten kifejezést adnak ama nézetüknek, hogy e téren sulyos
               eltévelyedésekkel állunk szemben. És valóban, csak az évszázadok folyamán megkővült
               előitélet, a hipnotikus erővel ható tömegszuggesztió lehet az oka annak, hogy a
               másvonalu és formáju nőket tartják szépeknek és nem bennünket! De amint meg lehet
               dönteni más kérdésekben az évezredes babonákat, ugy nem lehet akadálya annak sem,
               hogy felnyissuk végre az emberiség szemét és megtanitsuk őket a helyes látásra! És
               én ezennel kimondom, hogy lesz erőnk, bátorságunk és hatalmunk bebizonyitani, hogy
               mi és a hozzánk hasonlóak a szépek és akik eddig ezt a jelzőt bitorolták, csak
               tömegbódulatból és butaságból tarthatták fenn uralmukat. Talán meg vagytok lepetve,
               megdöbbentek a feladat látszólagos nagyságától, de higyjétek el, hogy sokkal
               egyszerübb lesz a siker megvivása, semmint gondoljátok!</p>
            <p>Az izgalom a tetőpontra hágott. Rosner kisasszony idegességében felboritotta az
               előtte álló teáscsészét. Trautenheim Helén csuklani kezdett, Wallendorf Viktória
               pedig az orrát fujta. Krisztina csengetett.</p>
            <p>- Csendet kérek! - mondotta erélyesen.</p>
            <p>Még néhány halk felkiáltás hangzott: Óriási! Szenzáció!</p>
            <p>Azután helyreállt a nyugalom, az elnöknő folytatta a beszédet.</p>
            <p>- Az első és egyuttal döntő lépés is: divatba kell hoznunk magunkat. Ez pedig
               egyáltalában nem lesz nehéz. Legalább kétmillió olyan dusgazdag nő van, aki a mi
               csoportunkba tartozik. E nők mindegyikének sürgős kötelessége, hogy magát kiváló
               festőkkel megfestesse és magáról fényképeket készittessen. A festményeknek ott kell
               lógniok a tárlatokon és a fényképekkel elárasztjuk a világ valamennyi képeslapját.
               Állandóan, mindig és mindenütt a mi arcunkkal fog találkozni a közönség és a
               fényképek alatt hizelgő jelzők, dicsérő sorok lesznek. W. miniszter szép leánya. Z.
               kormányfőtanácsos bájos menyasszonya. Y. bankár felesége legujabb párizsi
               divatruhájában. Ugyanakkor összeköttetésünkkel, pénzzel és szivós akarattal,
               birtokunkba vesszük a szinpadot is. Szinházban, kabaréban, mindenütt, ahol a női
               szépségnek döntő szerepe van, elhelyezzük néhány tehetséges kartársnőnket. Hiszen
               számos példát sorolhatnék máris fel, hogy hány csunya nő lett már világhirü a
               szinpadon. Gondoljatok Mária Orskára, Elisabeth Bergnerre, Heléne Thiemingre...
               Büszkén, határozottan, önérzetesen leszünk mindenütt jelen. És azután következik a
               második lépés: pénzzel, csellel és ha kell, terrorral is, olyan cikkeket iratunk
               magunkról a divatos irókkal, melyekben az uj, modern izlés szépségideáljaként
               szereplünk! Számos sorstársnőnk édesatyjának van nagy ujságvállalata vagy
               könyvkiadó üzlete. Ezek leszerződtetik a szükséges irókat és megadják nekik a kellő
               utasitásokat. A tekintélyek mindenütt és állandóan a mi dicséretünket fogják rengeni.
               Ez lesz a mi nagy lázadásunk, az ellen-szuggesztió, amely ujjá formálja a világ
               izlését. Ismétlem, nem lesz nehéz győznünk, mert hiszen mindenki tapasztalhatta már,
               hogy milyen kevés embernek van önálló, egyéni, határozott izlése. A legtöbbnek az
               tetszik, amiről a szaktekintélyek azt mondják, hogy szép, vagy ami divatban van. A
               világ izlését alig néhány ezer ember irányitja. Néhány szabó, esztétikus, festő és
               divathölgy. A nagy tömeg nem a látás, hanem a tekintély alapján dönt a szépség
               kérdésében. Amint már mondtam: a szuggesztiók hatása alatt áll. A szuggerálás pedig
               az erő, a nagyobb akarat kérdése. Ha nem hagyjuk magunkat elnyomni, hanem mi fejtjük
               ki a nagyobb hipnotikus erőt, ugy rövidesen világszerte megünnepelhetjük a
               diadalunkat és a férfiak boldogok lesznek, ha legkisebb kegyünkre is méltatjuk
               őket!...</p>
            <p>A mérték betelt. Ennél többet már nem lehetett csendben és nyugodtan meghallgatni. A
               nők felugrottak és sikongva, kacagva, lelkesen, kipirultan ölelték, csókolták,
               majdnem szétszedték Krisztinát. Évtizedek óta visszafojtott keserüség, irigység,
               világgyülölet, fájdalom és kétségbeesés változott át hirtelen ujjongó reménnyé és
               szökött robbanó akarásba. Máris gőgös önérzet feszitette keblüket. Nevek és ötletek
               röpködtek a levegőben, mindenki ismert néhány előkelő társadalmi nagyságot, akit a
               sorompóba akart állitani. Elhatározták, hogy a világ minden városában
               fiók-egyesületeket alapitanak, egymást támogatják, szerelmi céljaikat kölcsönösen
               előmozditják. Felsenheim Flóra azt a kérdést vetette fel, hogy mi lesz az uj
               egyesület neve? E körül viharos vita indult meg és végre is Bittner Borbála ötletét
               szavazták meg, aki azt javasolta, hogy a „Helyes Izlésért Küzdő Nők Világszövetsége”
               elnevezést fogadják el.</p>
            <p>Hillebrand Dóra kért most szót.</p>
            <p>- Kedves bajtársnők! - mondotta. - Mai összejövetelünk és elvi állásfoglalásunk nem
               lenne teljes, ha azt nem egészitenénk ki férfiui vonatkozásban is. A női
               szépség-ideál megváltoztatásával kapcsolatban természetesen meg kell változnia a
               férfi-ideálnak is. Hadat kell üzennünk a film-gladiátoroknak, a hetyke bajuszos Don
               Juanoknak, a buta sportfiu-tipusnak, a negédes dandyknek...</p>
            <p>Hillebrand Dóra nem jutott tovább. Viharos, minden oldalról felzugó ellentmondás
               némitotta el. Végre is Krisztinának sikerült erélyes csengetyürázással néhány hivet
               teremtenie, akik erélyes „Halljuk az elnöknőt!” felkiáltással nagy nehezen csendet
               teremtettek.</p>
            <p>- Hillebrand Dóra kartársnőnk, - mondotta Krisztina - végzetes tévedésben van. Mert
               ami igazság a nőkre, az nem igazság egyuttal a férfiakra is. De még ha ez nem is igy
               volna, akkor sem lehet egyszerre megváltoztatni a mai helyzetet. Bizonyos átmenetet
               kell teremtenünk. Először csak a mi szépségünket kell elismertetni. Ám ennek
               teljességéhez és eredményességéhez éppen az szükséges, hogy a ma divatos nőhóditók
               és szépnek nevezett férfiak nekünk hódoljanak és ne ellenlábasainknak! Mi nem teszünk
               különbséget, kivétel nélkül valamennyi férfit meg akarjuk hóditani, mint ahogy ezt a
               most még a mi helyünket bitorló nők teszik.</p>
            <p>- Ez az! Ugy van! Helyes! Jól beszél! - kiáltották lelkesen a hölgyek.</p>
            <p>Wanda, Nóra és Klára, - Krisztina régi barátnői - az elnöknő nyakába borultak és
               szenvedélyes csókokat cuppantottak rá.</p>
            <p>- Ez a tuláradó indulat, - mondotta Krisztina, mikor végre ismét szóhoz jutott -
               amellyel szavaimat fogadtátok, bizonyitja legjobban, hogy mennyi titkos regény,
               igazságtalan tragédia játszódott le eddig a szinfalak mögött, melyről restelletek
               szólni. De mindez másképen lesz ezentul!</p>
            <p>E pillanatban megszólalt a házi telefon csengője. Krisztina odament, füléhez
               illesztette a kagylót és néhány halkan suttogott szó után sápadtan, látható
               izgalommal fordult barátnői felé:</p>
            <p>- Bocsássatok meg, az ülést berekesztem, sürgős, váratlan látogatóm érkezett. Kérlek,
               gondolkozzatok azon, amit mondottunk és holnap délelőtt egy szükebb bizottság,
               amelynek kivülem Bittner Borbála, Günther Katalin és Felsenheim Flóra lesznek a
               tagjai, megkezdi az előkészitő munkát.</p>
            <p>- Éljen az elnöknő! - kiáltották a hölgyek lelkesen és kifelé indultak.</p>
            <p>Amikor a hallban Helén, a szemtelenül csinos kis szobalány, felsegitette Bittner
               Borbála belépőjét, Borbála végignézte, azután Hillebrand Dóra felé fordulva feltünő
               hangossággal jegyezte meg:</p>
            <p>- Mit szólsz, milyen csunya nő? Nem értem, hogyan lehet ilyent felfogadni!</p>
            
         </div>
         <div type="chapter">
            <head>8.</head>
            <p>Tannenburg Edgar gróf a legnagyobb figyelemmel hallgatta végig Battenberg Fritz báró
               bizalmas előadását, mellyel Sawaky Ytoval való párbeszédét ismertette. Tannenburg
               gróf meggondolt ember volt, aki elvként állitotta fel azt a szabályt, hogy az ember
               mielőtt nyilatkozik, vagy szivjon egy mélyet szivarjából, vagy igyon egy pohár
               likőrt. Ő rendszerint mind a kettőt megcselekedte és állitólag ennek köszönhette,
               hogy sohasem mondott elhamarkodott véleményt. Gömbölyü, alacsony, kopasz emberke
               volt, a szemei ravaszul pislogtak és hires volt arról, hogy minden anekdotát ismert.
               A német kancellárt is megnevettette már néhányszor és a gonosz nyelvek szerint
               inkább kitünő anekdotáinak köszönhette sikereit, mint diplomata tehetségének. De
               kétségtelenül nagy tekintélye volt, melynek megteremtésén azonban szintén nem kellett
               sokat fáradnia. Távoli rokonság füzte az uralkodóházhoz és majdnem minden főuri
               családban volt vagy egy nagynénje, vagy sógora, unokabátyja. Makacs és bosszuálló
               volt, aki, ha megharagudott valakire, nem nyugodott addig, amig hatalmas
               összeköttetései révén sulyos kellemetlenséget nem okozott az illetőnek.</p>
            <p>Battenberg elbeszélése kissé hosszura nyult és Tannenburg gróf már az ötödik pohár
               cointreaut hörpintette fel, hogy elméjét élesebbé tegye. Néhány érthetetlen szót
               dünnyögött időnkint, arcán váltakozva hol meglepett, hol gunyos mosoly látszott és
               végre, mikor Battenberg felizgulva, várakozásteljesen elhallgatott, igy szólt:</p>
            <p>- Kedves Fritz, tudod, imádom a női szépséget és magam is nagy szakértője vagyok
               annak. De éppen ezért sokkal ingatagabb alapnak tartom, semhogy arra épithetnénk
               politikai terveinket!</p>
            <p>A gróf, - mint mindig, mielőtt kimondta a végső nézetét - pillanatnyi szünetet
               tartott és egy ujabb pohárka likőrt hajtott fel.</p>
            <p>- Barátom, - mondotta azután méltóságteljes, ellentmondást nem türő és a kérdést
               végleg elintéző hangon - szerintem az ügynek kalandor ize van!</p>
            <p>Battenberg élénk tiltakozó mozdulatot tett:</p>
            <p>- De kérlek, elfelejted, hogy Sawaky világhirü tudós. Képtelenség, hogy bármilyen
               csalási kisérletben részt vállaljon.</p>
            <p>- Politikai bérenc!</p>
            <p>- Micsoda politika lehet abban, ha megszépiti a nőket? Végre is titkos rendőrségünk
               utján minden lépését megfigyelhetjük. Módunkban van a legpontosabban ellenőrizni,
               hogy szépitési kisérletein kivül foglalkozik-e mással, érintkezik-e gyanus
               egyénekkel?</p>
            <p>Tannenburg gróf gunyosan kacagott.</p>
            <p>- Micsoda naivság! Drága Fritz, jegyezd meg, hogy a világon nincsen olyan ember, aki
               ne szeretne megszépülni. Bevallom, magam is naponta dögönyöztetem magamat és
               kölnivizes fürdőket veszek. A fogaimat nem arannyal tömetem, hanem platinával.
               Szóval, Sawaky doktornak igen kényelmes és könnyü dolga lesz, ha bárkivel akar
               érintkezni. Egyszerüen ráfogja, hogy a paciense. Mint a szépitészet koronázatlan
               királya, belopja magát minden szalónba, mit mondjak? még a külügyminiszterhez is,
               mert hiszen éppen tegnap mondta nekem Kurt barátom, hogy kétségbeejtően öregszik, ami
               annál nagyobb baj, mert éppen most szeretett bele egy kis francia táncosnőbe. A
               lelkiismeretét még csak megnyugtatja, hogy szerelmileg Franciaország felé
               orientálódott, mert azt mondja, hogy a külügyminiszternek minél több külföldi
               kapcsolatot és jó viszonyt kell teremtenie. És ő ezt a barátságát jó viszonynak
               tartja. Ám az arcán levő ráncokon már nem tudja tul tenni magát. Ő is fiatalodni
               akar. Sawaky ur, illetve megbizói igen kitünő helyen próbálják tehát elhelyezni az
               első robbanó aknát!</p>
            <p>Battenberg heves mozdulatot tett, válaszolni akart, de Tannenburg megragadta a kezét,
               visszanyomta karosszékébe és egy pohár likőrt tett eléje.</p>
            <p>- Mielőtt válaszolsz, igyál. Nem szeretek olyan emberekkel vitatkozni, akik feltünő
               hátrányban vannak velem szemben.</p>
            <p>Battenberg ivott és meglepetten állapitotta meg, hogy valóban nyugodtabb lett.</p>
            <p>- No, most már beszélhetsz! - biztatta a gróf.</p>
            <p>- Kedves gróf uram, - mondotta Battenberg - nem adhatok teljesen igazat. Amit
               mondasz, az csak gyanu, amely lehet, hogy igaz, lehet, hogy nem. Ám ezzel szemben a
               kinálkozó előnyök egész sora áll, melyeket nem szabad elmulasztanunk. Ha igaz, amit
               Sawaky mond, hogy megoldotta a szépség és hosszu fiatalság kérdését és az ebben rejlő
               mérhetetlen anyagi lehetőséget Németország javára akarja gyümölcsöztetni, ugy nekünk
               nincs jogunk ezt elháritani magunktól.</p>
            <p>- Hm, és olyan biztos, hogy Sawaky ur csakugyan igazat mondott?</p>
            <p>- Felajánlotta, hogy bárkit hajlandó megszépiteni.</p>
            <p>- Csakhogy én senkiben sem bizom. Csalás, szemfényvesztés, összejátszás... ej, a
               trükkök száma és faja kifogyhatatlan...</p>
            <p>- Kivéve egy esetet!</p>
            <p>- Melyiket?</p>
            <p>- Ha megforditjuk az egész dolgot és mi lépünk támadásba!</p>
            <p>- Hogy érted ezt?</p>
            <p>- Hogy egyik bizalmasunkat küldjük Sawakyhoz. Aki okos, élesszemü és mindenről
               beszámol. Nos, kit ajánlanál, kire gondolsz?</p>
            <p>Tannenburg gróf jóizüen felkacagott:</p>
            <p>- Barátom, annyi csunya nőt ismerek, hogy valóban nehéz a választás.</p>
            <p>- De ne feledd... csak hozzánk tartozó, egészen megbizható hölgyről lehet szó.</p>
            <p>Tannenburg a változatosság kedvéért nem ivott, hanem a szivarjából szippantott
               elgondolkozva, mielőtt válaszolt. Arcán bizonyos zavar tükröződött.</p>
            <p>- Mondd, kérlek, - fordult Battenberghez - feltétlenül szükséges, hogy az illető
               hölgy csunya legyen?</p>
            <p>- Természetesen. A szépet felesleges megszépiteni.</p>
            <p>- Ugy gondolom, ha az illető egyébként bájos, vonzó egyéniség, csak bizonyos apró
               rendellenességei vannak... hiszen teljesen elegendő az ilyen apróságok korrigálása
               is. Ebből is megállapithatjuk, hogy mit tud Sawaky.</p>
            <p>- Szóval van már jelölted?</p>
            <p>- Csunya nem, de megbizható igen.</p>
            <p>- Akinek, izé, ilyen apró rendellenességei vannak?</p>
            <p>- Tulajdonképen szóra sem érdemesek, sőt talán kár is azokon változtatni, mert lehet,
               hogy éppen ezek fedik egyéniségét és teszik érdekessé.</p>
            <p>- Kire gondolsz?</p>
            <p>- A leányomra, Krisztinára.</p>
            <p>- Remek! - kiáltott elragadtatva Battenberg.</p>
            <p>Tannenburgot kissé bosszantotta ez a lelkesedés és nyomatékosan jegyezte meg:</p>
            <p>- Természetesen csak egészen kis beavatkozást engedek meg, nem szeretném, ha mai
               harmonikus külsejét lényegileg megváltoztatnák.</p>
            <p>- Mindezt leghelyesebb lesz Krisztina kisasszonnyal személyesen megtanácskozni, -
               vélte Battenberg.</p>
            <p>A gróf helyeslően bólintott. Becsöngette az inast és megparancsolta, hogy küldje be
               Krisztina kisasszonyt.</p>
            <p>Krisztina izgalomtól kipirulva, mosolyogva lépett be és egyenesen Battenberg felé
               sietett, üdvözlésre nyujtott kézzel.</p>
            <p>- Negyvenkét barátnőmet hagytam el a maga kedvéért! - mondotta - és ez felelősséggel
               jár. Kötelessége, hogy olyan dolgokról meséljen, melyek kárpótolnak az
               elmulasztottakért!</p>
            <p>- Minden más esetben kétségbe estem volna a feladat sulyosságán, de ma valóban
               szenzációval jövök!</p>
            <p>Tannenburg gróf titokban megrángatta Battenberg kabátját:</p>
            <p>- Vigyázz! Csak tapintatosan! - sugta.</p>
            <p>Krisztina mosolya még édesebb lett, a szeme csillogott.</p>
            <p>- Négyszemközt akar velem beszélni, vagy a papa is jelen lehet?</p>
            <p>- Igen, annál inkább, mert a papa már tudja, hogy miről van szó.</p>
            <p>Krisztina ujjongó örömmel csapta össze a kezét:</p>
            <p>- Igazán? - kiáltotta szerelmesen és elragadtatva - maga beszélt a papával...</p>
            <p>Battenberg majdnem elvágódott ijedtében,</p>
            <p>- Teremtő Isten, - gondolta magában. - Krisztina azt hiszi, hogy a kezét kértem
               meg!</p>
            <p>És villámgyorsan, az utolsó pillanatban, mielőtt Krisztina még tuláradó boldogságában
               a keblére vethette volna magát és jóvátehetetlen helyzetet teremtett volna, sietett
               közbeszólni:</p>
            <p>- Igenis, Krisztina kisasszony, bizalmas politikai szolgálatot kell tennie!</p>
            <p>- Politika? - kérdezte csalódottan, kihülve és bosszankodva Krisztina.</p>
            <p>- A haza érdekében! - tette hozzá nagyképüen Battenberg.</p>
            <p>Krisztina leült egy karosszékbe, fanyar arccal és teljesen érdektelenül.</p>
            <p>- Beszéljen! - mondotta.</p>
            <p>Battenberg egyszerre megzavarodott. Nem tudta, hogyan kezdje. Félt, hogy
               tapintatlanságot fog elkövetni. Tannenburg gróf észrevette a kinos helyzetet és
               segitségére sietett.</p>
            <p>- Kedves leányom, - mondotta - a haza áldozatot követel tőled. Egy ember, akiről még
               nem tudjuk, hogy tudós, szélhámos vagy politikai ügynök-e, mérhetetlen gazdagságot
               igér Németországnak. Mi azonban előbb próbára akarjuk tenni!</p>
            <p>- El kell csábitanom talán? - kérdezte ismét felélénkülve Krisztina. - Ha a hazáról
               van szó...</p>
            <p>- Nem... nem! - sietett közbevágni a gróf.</p>
            <p>- Valóban nem tudom, micsoda furcsa, titokzatos dolgaitok vannak! - mondotta
               Krisztina bosszankodva.</p>
            <p>- Ez a tudós - folytatta a gróf - azt állitja, hogy feltalálta a szépség csalhatatlan
               gyógyszerét... a titokzatos eljárást, amely mindenkit megszépit...</p>
            <p>Krisztina gőgösen emelkedett fel:</p>
            <p>- Mit érdekel ez engem? Nem vagyok ugyan hiu, de talán szépülési kisérletekre mégsem
               vagyok alkalmas médium. És egyébként is, hátha ez az ember kuruzsló, aki elcsufit,
               megpörköli a bőrömet, anyajegyeket éget belém?... Nagyon csodálom, apa, hogy
               tulajdon leányodat ajánlod fel efféle kisérletekre. Ilyen kérelmet legfeljebb a
               férjem, vagy mondjuk a vőlegényem terjeszthetne elém, akinek joga van azt követelni,
               hogy az izlése szerint alakuljak át, bár erre...</p>
            <p>- Semmiféle szüksége nincsen, Krisztina kisasszony! - bókolt Battenberg.</p>
            <p>- Krisztina, az ember, akiről beszélek, nem kuruzsló, hanem a világ egyik legnagyobb
               tudósa, akinek a neve előtted sem ismeretlen.</p>
            <p>- Ki az?</p>
            <p>- Doktor Sawaky Yto!</p>
            <p>Krisztina megszédült és lélekzet után kapkodott. Csupa felgyulladt izgalom,
               elragadtatás volt.</p>
            <p>- Sawaky... - dadogta - Sawaky Berlinben van?</p>
            <p>- Igen. Itt akarja kisérleteit folytatni. Berlin a világ központja és zarándokhelye
               lesz. Uj aranyfolyam indul meg, amely az államkasszába folyik és te lennél az
               első...</p>
            <p>Tannenburg gróf megakadt, a likőröspohár után nyult, nem találta meg a helyes
               kifejezést, félt megsérteni leánya érzékenységét. De Krisztina igy is megértette,
               hogy miről van szó. Kétségbeesetten ugrott fel és izgatottan járt fel és alá.</p>
            <p>- Istenem, ha csak két órával előbb tudom vagy sejtem ezt! De most már nem lehet!...
               Késő!...</p>
            <p>A gróf és Battenberg elképedve néztek Krisztinára.</p>
            <p>- Mi történt? Miről beszélsz? - kérdezte édesatyja.</p>
            <p>- Nem hagyhatom el áruló módon a zászlót, melyet én emeltem fel! - mondta Krisztina,
               aki nem törődött azzal, hogy a két férfi még értelmetlenebbül bámul rá.</p>
            <p>- Krisztina kisasszony, - szólt Battenberg - legyen kegyes és magyarázza meg
               világosabban szavait!</p>
            <p>Krisztina végre leült. Arcán mély szomoruság tükröződött.</p>
            <p>- Értse meg, báró ur, éppen most alakitottam meg ama nők világszövetségét, akik a mai
               izlés szerint Sawaky szépitő kurájára szorulnak. A szövetség célja minden módon és
               eszközzel meggyőzni az emberiséget arról, hogy sulyos vakságban él, mert valójában és
               a helyes izlés szerint éppen a mellőzött nőket kell szépeknek itélnünk!</p>
            <p>- Kisasszony! - kiáltott fel Battenberg - önnek tökéletesen igaza van. Ámde mikor a
               szövetség megalakult, még nem tudta, hogy Sawaky kisérletei sikerrel jártak és igy a
               harcüzenet jogos és szükségszerű volt. De most egészen más a helyzet. Gondolja meg,
               kérem, sokkal könnyebb és célszerübb minden harc és fáradság nélkül beilleszkedni a
               már fennálló keretekbe, mint forradalmakat végigharcolni. Egy órával előbb még nem
               lehetett volna ezt az eggyéolvadást megvalósitani, de most már semmi akadálya
               sincsen. Ennélfogva önnek, mint a szövetség elnöknőjének, éppen az a kötelessége,
               hogy saját személyén próbálja ki: megoldható-e igy is a kérdés? Ha a kisérlet
               sikerrel jár, ugy a kész eredménnyel lép barátnői elé, akik bizonyára hálásan
               fogadják ezt a megoldást.</p>
            <p>Krisztina arca felderült:</p>
            <p>- Igaza van. Ha nem önzően cselekszem, hanem a közjóért áldozom fel magamat, akkor
               nem érhet szemrehányás. Áruló csak akkor lennék, ha a többieket kizárnám abból a
               lehetőségből, hogy ugyanezen az uton kövessenek!</p>
            <p>- Ugy van! - helyeselt Tannenburg gróf. - Kedves Fritz, - fordult Battenberg felé -
               ezuttal csodálatos éleslátással itélted meg a helyzetet.</p>
            <p>- Eszerint - szólt Krisztina - jelentse Sawakynak, hogy kész vagyok magamat a
               kisérletnek alávetni. És ne felejtse el, kedves Battenberg, hogy ezt az ön kifejezett
               kérelmére tettem és igy bizonyos mértékben felelős minden következményért.</p>
            <p>Battenberg mélyen meghajolt és megcsókolta Krisztina kezét. Azután bucsut vett és
               elsietett a grófi palotából.</p>
            <p>Az utcán mindenekelőtt elővette zsebkendőjét és megtörölte a homlokát. Nagyon
               nyugtalan volt a lelkiismerete. Valahogyan ugy érezte, hogy Krisztinával félig-meddig
               eljegyezte magát. Krisztina elég világosan megmondta, hogy az ő kedvéért veti magát
               alá a szépitő kurának. Sőt ugy tüntette fel a dolgot, hogy Battenberg egyenesen kérte
               erre. Már pedig ilyen bizalmas természetü kérelmet csak a férjnek vagy a vőlegénynek
               van joga előterjeszteni. Igen, ezt is igy mondta Krisztina!</p>
            <p>Battenberg mérgesen csettintett ujjával.</p>
            <p>- Szép kis kelepce! - mormogta.</p>
            <p>Végiggondolta egész napját. A támadó, vakmerő, gyönyörü Friderika jutott eszébe...
               azután Krisztina félreismerhetetlen célzásai... és végül Lotte! Ah, igen! Hozzá kell
               menekülni, felüdülni. És különben is, Lotte kereste őt, sürgős mondanivalója van,
               kötelessége rendelkezésére állni. Battenberg autóba ült és bemondta a
               Viktória-penzió cimét.</p>
            
         </div>
         <div type="chapter">
            <head>9.</head>
            <p>Boncz András délután négy órakor a penzió szobalányával gyönyörü krizantémeket
               küldött Lotte szobájába és megkérdezte, hogy meglátogathatja-e? Lotte visszaüzente,
               hogy köszöni a virágokat, de fáj a feje, ideges, senkit sem fogadhat.</p>
            <p>Délután öt órakor Boncz egy kiló csokoládébonbont és két aszpirintablettát küldött
               Lottenak egy kis cédula kiséretében, melyen ez állt: „Jobban van már? Nagyon aggódom
               és szeretnék beszélgetni magával. András.” Lotte szintén irásban válaszolt. Azt irta
               egy névjegyre: „Kedves András, rémes hangulatban vagyok, nem tudok embereket látni.
               Majd holnapra, remélem, megint fogadóképes leszek. Figyelmességét köszöni, a
               viszontlátásig, Lotte.”</p>
            <p>Félhétkor Boncz uj követet küldött. Ezuttal két szinházjegyet mellékelt leveléhez,
               melyben ezt irta: „Aki rosszkedvü, annak mulatni kell. Jegyet vettem a No no
               Nanettehez. Azt mondják, hogy az ember halálra kacagja magát. Kérem, öltözzék és
               jöjjön azonnal. Ezt egyébként orvosi kötelességévé is teszem, mert vérmes ember
               vagyok és egy ilyen szörnyen vidám dolgot, melynél a kacagástól megüthet a guta, nem
               nézhetek meg orvosi kiséret nélkül. Okvetlenül várja: András.”</p>
            <p>Két perc mulva megjött a válasz.</p>
            <p>„Kedves András, magát nem azért küldték Berlinbe, hogy minden pénzét rám költse. Ne
               küldjön tehát több ajándékot és különben is kérnem kell, hogy legyen tekintettel
               hangulataimra és alkalmazkodjék kéréseimhez. Ma nem találkozhatunk, csak holnap.
               Lotte.”</p>
            <p>Boncz le volt sujtva, de nem adta fel a küzdelmet. Kilenc órakor uj levelet adott át
               a szobalánynak, aki azonban kijelentette, hogy Lotte kisasszony szigoruan
               megtiltotta neki, hogy a nagyságos ur leveleit bevigye. András zavartan dünnyögött
               valamit, de kemény fiu volt, aki konokul keresztülvitte akaratát. Felvette a
               telefonkagylót és egy boyvállalathoz telefonált. Néhány perccel utóbb már ott is állt
               előtte feszesen tisztelegve az egyenruhás boy.</p>
            <p>- Ezt a levelet - mondotta András - beviszed ide a szomszéd szobába és azt mondod,
               hogy az illető ur sürgős választ kér!</p>
            <p>Lotte félig nevetve, félig bosszankodva olvasta a levelet:</p>
            <p>„Apám dusgazdag, nyugodtan költhetek. Utolsó levele óta éhségsztrájkba kezdtem. Csak
               akkor fogok vacsorázni, ha velem jön. Orvosi esküjére emlékeztetem! Önnek kötelessége
               segiteni szenvedő embertársain és én iszonyuan szenvedek. Nemcsak a gyomrom korog,
               hanem a szivem is sajog. András.”</p>
            <p>Lotte mérgesen firkantotta egy szelet papirra a választ:</p>
            <p>„Kozmetikus vagyok és nem belgyógyász. Semmi közöm az esetéhez! Lotte.”</p>
            <p>András lehangoltan ült egy karosszékbe.</p>
            <p>- Szerelmes! Biztosan megint Battenbergre gondol! - sóhajtotta keserüen. És
               elhatározta, hogy idetelepszik Lotte ajtaja elé és addig nem eszik, nem alszik, amig
               nem beszél vele. Arra azonban nem tett fogadalmat, hogy nem is iszik és nagy üveg
               konyakot állittatott maga elé. És hogy az idő gyorsabban muljon, patience-kártyát
               rakott.</p>
            <p>Féltizkor egy magas, szőke, elegáns ur lépett a hallba. András egy pillantást vetett
               rá.</p>
            <p>- Bizonyára uj lakó! - gondolta magában.</p>
            <p>Az ur kissé zavartan nézett körül és mert Andráson kivül senkit sem látott,
               hozzálépett és köszöntötte.</p>
            <p>- Bocsánat, uram, - mondotta - Kaiser Lotte doktorkisasszonyt keresem!</p>
            <p>András meglepetten és kissé gyanakodva mérte végig.</p>
            <p>- Azt hiszem, uram, hogy hiába fáradt!</p>
            <p>- Hogyan? Nem itt lakik?</p>
            <p>- De igen. Az ötös szobában. Ámbár stilusosabb lenne, ha 13. lenne a szobaszáma.
               Amint azt egyébként nyomban tapasztalni tetszik majd!</p>
            <p>Az idegen csodálkozva nézett Andrásra, azután vállat vont és bekopogott az ötös számu
               ajtón. Abban a pillanatban ingerült, éles hang csattant fel belülről:</p>
            <p>- Miféle tolakodás ez? Megmondtam, hogy nem fogadom!</p>
            <p>András majdnem megpukkadt nevettében. Boldog volt, hogy más is megjárta. Annál
               meglepettebb arcot vágott az idegen.</p>
            <p>- Mi ez? - dadogta - nem értem!</p>
            <p>- A doktorkisasszony azt hiszi, hogy én kopogok! - magyarázta András. - Ugyanis
               délután négy óra óta próbálok bemenni hozzá. Amint látni méltóztatik, meglehetős
               előnyöm van már önnel szemben.</p>
            <p>Az idegen kezdte érteni a dolgot. Arcán könnyü mosoly suhant át.</p>
            <p>- Hm, engem talán mégis fogad. Meg kell próbálni.</p>
            <p>A házitelefonhoz ment és az ötös számu szobát kérte. András mérgesen a homlokára
               csapott. Hogy ez neki nem jutott az eszébe! A házitelefon!</p>
            <p>- Halló, maga az, Lotte? Itt Battenberg... itt vagyok az előszobában!</p>
            <p>Andrásnak leesett az álla. Ugy érezte, hogy véres és felháboritó igazságtalanság
               történt vele. De nem volt ideje elmélkedni, mert az ötös szoba ajtaja felpattant és a
               küszöbön legigézőbb pizsamájában Lotte jelent meg. Arcán félreismerhetetlen öröm és
               izgalom. A hangja meleg volt és remegő, amint Battenberget köszöntötte.</p>
            <p>- Kedves... milyen régóta vártam!</p>
            <p>Battenberg kezet csókolt és gyönyörködve nézett végig Lottén:</p>
            <p>- Még mindig olyan szép, mint mikor utóljára láttam!</p>
            <p>- Kérem, - mondotta Lotte - foglaljon helyet, nyomban jövök, csak átöltözködöm!</p>
            <p>Visszasietett szobájába és becsukta maga mögött az ajtót. Andrást észre sem vette.
               Battenberg elégedetten ült a klubfotelbe és szivarra gyujtott. András mérgesen
               kapkodta össze kártyáit és gunyos udvariassággal hajolt meg:</p>
            <p>- Elmegyek... nem akarom önöket zavarni!</p>
            <p>Battenberg könnyedén biccentett fejével.</p>
            <p>- Ön gentleman, uram! - jegyezte meg.</p>
            <p>Andrásnak nagy kedve lett volna valami mázsás gorombaságot mondani, párbajt
               provokálni, de érezte, hogy ezzel örökre elvesztené Lottét. Már pedig azért is
               megmutatja... övé lesz itt még az utolsó szó.</p>
            <p>Lotte visszajött. Meggyvörös velourruha volt rajta, dus ezüst diszitéssel. Amiből a
               tapasztalt férfi nyomban megállapithatta, hogy Lotte tetszeni akar és...
               szerelmes.</p>
            <p>- Bocsásson meg, hogy délelőtt nem fogadhattam! - kezdte Battenberg.</p>
            <p>- Talán jobb is igy - mondotta Lotte. - Az a délelőtti találkozás, amely megelőzte az
               enyémet, lehet, hogy tisztázta a helyzetet.</p>
            <p>- Ön ismeri Sawaky doktort?</p>
            <p>- Nem, én Müller Friderikát ismerem. Együtt jártunk az egyetemre.</p>
            <p>- Ah, akkor hát igaz, hogy a hallgatónőm volt!</p>
            <p>- Több volt annál! Szerette magát! De hiszen bizonyára nyilatkozott erről.</p>
            <p>- Ugyan, hová gondol. Igen komoly államügyekről beszéltünk!</p>
            <p>- Szerelemről beszéltek, Fritz!</p>
            <p>Battenberg megütődve nézett Lottéra.</p>
            <p>- Nem értem... hogy mondhatja...</p>
            <p>- Akármiről beszéltek, a szerelemről volt szó! - vágott közbe szenvedélyesen Lotte. -
               Oh, ismerem Friderikát, tudom, milyen vakon, fanatikusan és makacsul tör célja felé.
               Minden, amit mondott, eszköz ehhez a végső célhoz. Kérem, ne tagadja, vallja be, hogy
               ez igy volt!</p>
            <p>- Két év után - mondta csalódottan Battenberg - erről beszél?</p>
            <p>Lotte kinzottan nézett a férfira:</p>
            <p>- Hát nem érzi, nem érti, hogy Friderika magát akarja elrabolni... tőlem!</p>
            <p>- Lotte!... Doktorkisasszony!... - mondta gyengéd szemrehányással Battenberg.</p>
            <p>- Eh, mit bánom én a doktorságot, a diplomát! Hát a diplomás férfiak, a legkiválóbb
               államférfiak, uralkodók, tudósok, nem voltak soha szerelmesek? Miért csak éppen
               tőlünk, diplomás nőktől kivánják, hogy mindig józanok, fölényesek legyünk. Óh, hiszen
               elég ideig voltam az. Mennyit szenvedtem, Fritz, két év alatt... Teremtő Isten, ha
               tudná!</p>
            <p>A kerevetre ült és hevesen zokogni kezdett. Battenberg kinos zavarban volt.</p>
            <p>- Mi történt? - kérdezte riadtan magában. - Valamennyi nő döntő rohamra indult ma
               ellenem.</p>
            <p>De igyekezett legyőzni izgatottságát és nyugalmat erőltetett magára.</p>
            <p>- Kérem, csillapodjék, hiszen azért jöttem, hogy barátilag beszélgessünk és
               megkérdezzem: mit óhajtott ma délelőtt tőlem?</p>
            <p>Lotte hisztériásan felkacagott:</p>
            <p>- Mit tudom én? Megrémültem, félelem fogott el. Magához kellett mennem. De mit kinoz?
               Miért kérdez? Hát azt hiszi, hogy mindig mindent meg lehet indokolni?</p>
            <p>Felállt, a hangja elcsuklott, a könnyei végigfolytak az arcán.</p>
            <p>- Most már... nincs is mit kérdeznem. Köszönöm, hogy eljött.</p>
            <p>Battenberg megrémült.</p>
            <p>- Mit jelent ez? Elküld? De hát miért? Mit vétettem? Hiszen szeretem!</p>
            <p>- Nem szeret! Csak jól esett a hiuságának a gondolat, hogy szenvedek magáért. Ha ez
               kielégiti, akkor győzött. Mert én szeretem. Látja, ilyen bután, egyszerüen mondom
               meg. Szeretem!</p>
            <p>Battenberg arca felderült és egy lépést tett Lotte felé.</p>
            <p>- De hiszen akkor!...</p>
            <p>Lotte tiltakozva állitotta meg:</p>
            <p>- Nem... kérem, ne közelitsen felém. Most nem szabad. Nem igy kellett volna
               találkoznunk.</p>
            <p>- Igazságtalan, Lotte. Ma minden ellenem esküdött. Soha életemben nem volt ilyen
               izgalmas, zavaros, sorsdöntő napom. És talán éppen azért jöttem, mert itt reméltem
               pihenést...</p>
            <p>- Pihenni közönyös, semleges helyen szoktunk, Fritz. A szerelem harcot és szenvedést
               jelent. Két év alatt... mennyi érzést, álmot, vágyat lehet gyüjteni és csak ezt hozta
               el, a mai napot? És ami azelőtt történt? Hol van? Kinek adta? Ki vitte el?</p>
            <p>- Téved, szavamra mondom...</p>
            <p>- Oh, hagyjuk ezt! Eskü, becsületszó! Mint két szomoru, civódó szatócs! Hát nem érti?
               Valami nagyszerünek kellett volna történnie! Átsirt éjszakákban kinyilt és ránk hulló
               virágok, vágy és félelem édes felremegése... óh, ennek kellett volna jönnie! Mit érti
               ezt? Mit tudhat erről? Menjen, Fritz. Gyötör a nézése, zavara... minden, ami itt
               történt, ami jóvátehetetlen!</p>
            <p>A férfi habozva állt.</p>
            <p>- Örökre elküld? - kérdezte.</p>
            <p>- Nem tudom. Erről nem beszélhetek. A maga gondolatait és érzéseit ma államügyek
               foglalták le és ezt a nyugtalanságát, kétségét hozta elém. És én más, egészen más
               tájakról jövök... hogyan beszélhetnénk hát egymással?</p>
            <p>- Sajnálom, Lotte, nem érzem bűnösnek magamat és talán később, ha nyugodtabb
               lesz...</p>
            <p>- Igen, akkor majd ujra beszélünk egymással. De most, Isten vele!</p>
            <p>Battenberg ajkába harapott és meghajolt. Kezet sem nyujtott, megbántva, hidegen
               megfordult és távozott.</p>
            <p>Lotte felállt, az ajtóig rohant. Hallotta, hogy az előszoba ajtaja becsapódott. A
               távolból szabályos, elhaló léptek. Megy le a lépcsőkön. Hogyan lehetséges ez? Miért
               nem jön vissza? Ilyen könnyen, egyszerüen fejeződik be az élet legnagyobb,
               legszentebb fellángolása? Két perc vihara elsöpri évek mosolyát, könnyét, vergődését,
               imádatát? Két perc? Oh nem! Egy asszony, aki kettőjük közé lépett!</p>
            <p>Lotte sápadt arcára piros rózsát égetett a harag. Heves mozdulattal letörülte
               könnyeit és felugrott. Nem, most nem szabad gyengének lennie. Nem adhatja át magát a
               fájdalomnak és csalódásnak. Harcot üzen neki. És a harchoz erő kell.</p>
            <p>A tükör elé állt. Rizsport és egy kis ruzst vett elő. Eltüntette a könnyek nyomát. És
               azután izgatottan, türelmetlenül bekopogott András szobáján:</p>
            <p>- Boncz ur! Beszélni akarok magával!</p>
            <p>András ugy kipattant szobájából, mintha rugón röpitették volna ki.</p>
            <p>- Parancsoljon, kedves Lotte!</p>
            <p>- Meggondoltam magamat. Kérem, vigyen el vacsorázni. Valami nagyon vidám, kedves
               helyre. Ahol táncolni is lehet!</p>
            
         </div>
         <div type="chapter">
            <head>10.</head>
            <p>Három hónappal utóbb egy májusi reggelen Berlin világszenzációra ébredt. A „Berliner
               Tageblatt” vezető helyen óriási betükkel szedett fő- és alcimek alatt a következő
               riportot hozta:</p>
            <p>„Megszünt a rutság és öregség!</p>
            <p> Minden ember szép lesz és fiatal!</p>
            <p> Dr. Sawaky, a Berlinben élő japán tudós</p>
            <p> Uj korszakot nyitott az emberiség történetében!”</p>
            <p>Néhány hónap előtt érdekes és titokzatos vendég költözött az Adlon-szállodába. Egy
               alacsony termetü, amerikai pápaszemet hordó, szénfekete haju japán, akit állandóan
               egy feltünően szép német doktorkisasszony társaságában láttak. A japán inkognitóban
               élt Berlinben, de sokan voltak, akik tudni vélték, hogy a rejtélyes japán nem más,
               mint dr. Sawaky Yto, a tokiói egyetem világhirű tanára, az élettan ma élő legnagyobb
               tudósa.</p>
            <p>Sawaky nyomban megérkezése után bizalmas beszélgetést folytatott a német kormánnyal,
               ahol bejelentette, hogy tudományos kisérleteit Berlinben óhajtja folytatni. Miután az
               ehhez szükséges engedélyt elnyerte, kétmillió márkáért megvásárolta dr. Jüngerth
               grunewaldi szanatóriumát, melyet ujabb milliók árán saját céljaira alakittatott át.
               Felszereltette Japánból hozott különleges gépeit, berendezte a hatalmas
               laboratóriumot, műtőszobát, fény- és hősugárzó gépeket és azután haladéktalanul
               munkához fogott.</p>
            <p>Minderről a nyilvánosság semmit sem tudhatott, mert Sawaky a legszigorubban
               elzárkózott minden interju elől és senkit sem fogadott. Csak most derült ki, hogy
               Sawaky munkáját maga a kormány helyezte a legszigorubb ellenőrzés alá és működése
               megkezdésének feltételéül azt szabták, hogy egy államilag hozzá utalt hölgyet
               szépitsen meg. Bizalmas tanácskozás után a diplomáciai testület egy ismert tagjának,
               T. E. grófnak leánya ajánlkozott arra, hogy a tudományos kisérletnek önként aláveti
               magát. A szépitő kura, melynek ideje alatt a grófkisasszony nem hagyhatta el a
               szanatóriumot, körülbelül nyolc hétig tartott. Négy nap előtt mutatta be Sawaky
               doktor a megszépitett grófkisasszonyt a kormány meghivott tagjainak, ugyanazoknak,
               akik a pácienst a kura előtt is megtekintették. A hatás leirhatatlan és elképesztő
               volt. T. K. kisasszony, aki a fényképek tanusága szerint azelőtt sulyos
               szépséghibákban szenvedett, ma Berlin legszebb leánya. A jelenlévők mélyen
               megrendültek és eleinte azt hitték, hogy szemfényvesztésnek estek áldozatul. De az
               egyetemi tanárokból álló bizottság minden kétséget kizáróan megállapitotta, hogy az
               átváltozás valóban megtörtént és a gyönyörü T. K. grófkisasszony azonos azzal, akit
               nyolc hét előtt a bizottság a szanatóriumban átadott. Az ünnepélyes pillanatnak,
               amelynek beláthatatlan következményeit e pillanatban még kellően értékelni sem
               tudjuk, egyébként, mint minden fenségesnek, volt egy humoros epizódja is. Beavatottak
               szerint K. grófkisasszony jegyese volt a külügyminisztérium egyik előkelő tagjának,
               aki szintén jelen volt a megszépitett hölgy bemutatásánál. Az illető ur elragadtatva
               rohant megszépült menyasszonyához és bókjaival halmozta el. K. kisasszony ellenben -
               aki pedig a hirek szerint mindeddig halálosan szerelmes volt vőlegényébe - hidegen
               utasitotta el magától a szerelmi rajongást és gőgösen jegyezte meg, hogy a
               megváltozott körülmények lényegesen más helyzetet teremtettek, melynek kellő
               tanulmányozása után fog csak dönthetni afelett, hogy régi elhatározását érvényben
               tarthatja-e?</p>
            <p>Ajánljuk tehát férfiolvasóinknak, hogy házasságaikat sürgősen üssék nyélbe, mielőtt
               még a menyasszonyuk... megszépül!</p>
            <p>Mit mond Sawaky?</p>
            <p>Munkatársunknak alkalma nyilt a kiváló tudóssal beszélni, aki meglepően jól tud
               németül. Ezt nyilván bájos, szőke asszisztensnőjének köszönhetjük, dr. Müller
               Friderikának, aki honfitársunk és Berlinben végezte az egyetemet. Sawaky nagyon
               boldognak látszik. Csak ugy sugárzik az arca. És amit mond, az szédületes, sohasem
               álmodott perspektivákat nyit meg az emberiség előtt.</p>
            <p>- Amit teszek, - mondja Sawaky - az egyáltalában nem csoda. Hiszen mindenki tudja,
               hogy amit szépségnek nevezünk: az üde arcszin, formás tagok, dus haj, fénylő szem,
               igen egyszerü és természetes élettani törvényekre vezethetők vissza, melyek a helyes
               vérkeringéssel, a zsirpárnák szerencsés lerakódásával és a helyes csontképzéssel
               függnek össze. Aki tehát ugy tudja szabályozni az emberi szervezet életnedveket
               (hormonokat) kitermelő különböző mirigyeit, hogy azok mindig a kellő minőséget és
               mennyiséget termeljék és ne zavarják egymás cirkulusait, az már meg is oldotta a
               szépülés alaptörvényét, mert a nedvek helyes kiválasztása és szabályozott vérkeringés
               mellett a bőr felületéről eltünnek az összes torzitó foltok és pattanások, megszünik
               a bőr petyhüdt, fakó szine, a páciens fiatalos, egészséges külsejü lesz. Ugyancsak
               régtől fogva tudja az orvosi tudomány, hogy a csontképződés, zsirlerakódás a
               táplálkozással, emésztéssel és a megemésztett anyag helyes eloszlásával függ össze.
               Ám az emberi test olyan furcsa gépezet volt eddig, amelynek ugyan ismertük minden
               részecskéjét, nevet adtunk minden idegszálnak, ismertük a gyomrot, agyat, lépet,
               májat, vesét, mindent, csak éppen nem tudtuk a gépet tetszésünk és akaratunk szerint
               uralmunk alá hajtani. Hogy hasonlattal éljek, ugy voltunk ezzel, mintha egy
               eszkimónak megmutatnánk egy rádiót vagy vasuti mozdonyt. Látná és ismerné rövid időn
               belül az összes alkatrészeket, a huzalokat, hengereket, csavarokat, de nem tudna
               bánni velük. Egy kicsit tenne-venne, felfedezne egyet-mást a titokzatos masinán, de
               soha annak urává nem lenne. Nos, én nemcsak ismerem az emberi test egyes szerveit,
               hanem korlátlanul tudom szabályozni is élettani működésüket, serkentem, csökkentem
               vagy egészen működésen kivül helyezem azokat. Sikerült olyan kémiai vegyületeket
               előállitanom, melyek bizonyos apró és veszélytelen orvosi műtétekkel kapcsolatban a
               test teljes megszépitését és megfiatalodását vonják maguk után. Ez utóbbi természetes
               velejárója a fent mondottaknak, mert hiszen az öregség a szervezet elkopása. Ha
               azonban az egyes szerveket kellően karbantartjuk, ugy az elkopás idejét is messzire
               kitolhatjuk. Ismétlem, amit teszek, egyáltalában nem csoda, hiszen mióta az
               orvostudomány fokozott mértékben rátért az orvosi kémiára és tért hóditott az a
               felfogás, mely az emberi életet kémiai processzusnak tekinti, az eljövendő
               forradalmi eredmény bizonyosnak látszott. Az orvosi kémia ugyanolyan korszakos
               jelentőségü a gyógyászatban, mint a technikában az elektromos hullámok, melyek
               segitségével a rádiót, távolbalátást, távolbafényképezést, sötétben látást fedezték
               fel. Ha éppen nagyon meg akarnak tisztelni valamilyen jelzővel, ugy mondjuk azt, hogy
               én az orvoskémia Marconija vagyok. Az a bizonyos uttörő, aki először alkalmazza
               gyakorlatilag és tudatosan a már mások által is megsejtett és elméletileg kifejtett
               tudományos tételeket.</p>
            <p>- Igaz az, hogy professzor ur Németországban óhajt működni?</p>
            <p>- Igen. Természetesen a mainál sokkal tágabb keretek között. Felfedezésem csak ugy
               válhatik az emberiség közkincsévé, ha minél több olyan intézet nyilik meg hamarosan,
               melyek utasitásom szerint kezelik a pácienseket. Hiszen Newyorkban kétezer, Párizsban
               ezerháromszáz, Berlinben ezernél több szépészeti intézet működik, melyeket a nők és
               férfiak milliói keresnek fel. Mindezek természetesen szánalmas kuruzsló és pepecselő
               tanyák, ahol kizárólag külső kezelés folyik. Olyan ez, mintha, mondjuk, egy forrást
               ugy akarnánk eltüntetni, hogy a barlang szája előtt mindig feltöröljük a kifolyó
               vizet. Az olyan szépséghibákat, melyeket a szervezet hibás működése idéz elő,
               hasztalanul próbáljuk festéssel, sugárzással, dörzsölgetéssel eltüntetni. Csakis a
               benső, gyökeres átalakitás járhat kellő eredménnyel. Én nem a női hiuságot akarom
               szolgálni, uram, hanem az emberiség megszépitése a célom. Ez tehát éppen ugy
               vonatkozik a férfiakra, mint a nőkre. Minthogy a kezelés végtelenül egyszerü és
               olcsó, azt hiszem, hogy igen rövid időn belül az öregség és rutság a legritkább
               látványok közé fog tartozni!</p>
            <p>Reggel kilenc órakor valamennyi berlini lap uj, második rendkivüli kiadást bocsájtott
               ki s a rikkancsok tébolyodottan orditották: Ujabb részletek Sawaky doktor
               csodakurájáról! Nyilatkozik a megszépült grófkisasszony! Kik jelentkeztek a
               professzornál?</p>
            <p>A rádióigazgatóságok telefonja szakadatlanul idegesen csengett és az előfizetők ezrei
               követelték, hogy a rádiómüsor megváltoztatásával azonnal tartsanak szakelőadást
               Sawaky fiatalitó kurájáról.</p>
            <p>Délelőtt tizenegyig harminchétezer sürgönyt adtak fel a különböző postahivatalokban,
               melyekben a külföldi napilapokat értesitették a világraszóló eseményről.</p>
            <p>Déli tizenkét órakor már megérkezett az első két repülőgépes riporter, akik Párizsból
               és Londonból jöttek interjut kérni. Déli egy óráig negyvenhét filmoperatőr robogott
               autón Sawaky grunewaldi villája elé, hogy felvételt készitsenek a tudósról. Az autók
               azonban megakadtak az országuton, melyen az uj, modern népvándorlás hisztériás
               jelenetei játszódtak le. Autók ezrei torlódtak össze éktelen tülkölés, káromkodás
               közepette. Az emberek mint a tébolyultak orditoztak, kacagtak, Sawakyt éltették,
               egymást csipkedték, szemtelen szellemességeket tettek a feltünően sok csunya nőre és
               férfira, akik nyilván első páciensként óhajtottak Sawakynál jelentkezni. Berlin
               milliárdosai mind megmozdultak. A huszezer autóban mérhetetlen vagyonok urai
               izgultak, szorongtak. De voltak, akik kerékpáron igyekeztek, buzgó ujságirók és
               kiváncsiak. Valamennyi üzletben megállt a munka, a gépirókisasszonyokat, kiszolgáló
               hölgyeket, mannekineket nem lehetett semmire sem használni. Reszketve, magukból
               kikelve, egymáshoz bujva olvasták az ujságokat, idegesen kacagtak, ugy viselkedtek,
               mint a részegek. És a férfiak is egészen furcsa, sajátságos változáson mentek át.
               Komoly üzletemberek, rideg bankárok és kereskedelmi tanácsosok a tükör elé álltak és
               titokban azt vizsgálták, hogy nem férne-e rájuk egy kis szépités és fiatalitás. A
               kárpitozott szobák telefonjai egyre szóltak és mikor a direktorok fülükhöz emelték a
               kagylót, a következő párbeszédek hangzottak el:</p>
            <p>- Halló, te vagy az, Gusztáv? Itt anyuka. Olvastad a Tageblattot? Kérlek, azt hiszem,
               azonnal, még délelőtt kellene jelentkeznünk Sawakynál. A Mayerék és Anzergruberék már
               hajnalban odaautóztak. A Gizi és Edit is elmentek... mindenki megelőz bennünket,
               rajtunk fog röhögni az egész világ. Kérlek, telefonálj Sawakynak, mondd meg neki,
               hogy mi mindenkinél többet fizetünk. Látatlanban igérd neki a dupláját. Inkább ne
               menjünk az idén nyaralni. Most nem lehet smucigoskodni, apuka. Ha nagyon sokat kér,
               akkor csak én megyek. Hiszen a férfinél nem olyan fontos a szépség és te még különben
               is olyan fiatalos vagy, Gusztikám, ráérsz esetleg jövőre is!...</p>
            <p>De Guszti hiába akart beszélni Sawakyval, a szanatórium valamennyi telefonja
               állandóan foglalt volt.</p>
            <p>Még ugyanaznap délelőtt soronkivüli interpellációt terjesztett elő az egyik
               képviselő, mely igy szólt:</p>
            <p>- Remélem, hogy a kormány gondoskodni fog arról, hogy Sawaky doktor, aki
               Németországban kormányunk támogatásával folytatja tudományos működését,
               mindenekelőtt a német állampolgárokat szépitse meg. Azt akarjuk, hogy a német nép ne
               csak a legszorgalmasabb, hanem a legszebb nemzete is legyen a világnak! (Viharos
               derültség és zajos helyeslés a ház minden oldalán.)</p>
            <p>Ugyanakkor az utcákon már a negyedik rendkivüli kiadást árusitották. A legujabb hirek
               komoly zavargásokról szóltak. A grunewaldi szanatórium elé kivezényelt ötszáz főnyi
               rendőr nem volt elegendő, mert a tömeg percről-percre szaporodott. Százezerre tették
               azok számát, akik mindenáron be akartak hatolni a szanatórium parkjába. Két óra
               tájban automobilokon katonaság vonult ki és kétségbeesett erővel próbálták a tömeget
               hátraszoritani.</p>
            <p>Miss Margaret szépitőintézetében drámai jelenetek játszódtak le gyors egymásutánban.
               Reggel tizenegy órakor még egyetlen páciens sem jelentkezett. Miss Margaret sápadtan
               ült a gyönyörü gobelines hallban. Lottet nézte, aki dermedten, szinte megsemmisülve
               ült vele szemben.</p>
            <p>- Beszéljen, az Isten szerelmére kérem, nyugtasson meg, hiszen ön orvos. Mondja, ugye
               ez szélhámosság, képtelenség!! - könyörgött Lotténak.</p>
            <p>Lotte ajka remegett, a szava bizonytalan, akadozó volt.</p>
            <p>- Kedves Miss Margaret, magam sem tudok hinni a dolog komolyságában. És ha igaz is
               lenne, akkor is, gondolja meg: Sawaky egy ember! Mit tehet, mihez foghat, mikor
               milliók akarnak megszépülni? Hány embert tud egy év alatt megszépiteni? Százat?
               Kétszázat? Mit jelent az? Semmit! Egy csepp a tenger végtelenjében!</p>
            <p>Miss Margaret megkönnyebbülten sóhajtott fel:</p>
            <p>- Igaz! Nagyon okosan mondja!</p>
            <p>Pillanatnyi szünet következett. Azután Miss Margaret keserüen mutatott az üres
               termekre:</p>
            <p>- Látja, alig néhány órája terjedt el a hir és már cserbenhagytak. Mind rohantak a
               grunewaldi szanatóriumba.</p>
            <p>- Az első pillanat szenzációja. Holnapra lehül az izgalom. Látni fogják az ügy
               reménytelenségét.</p>
            <p>Csengettek. A postás jött. Táviratot hozott Lotténak. Lotte kiváncsian tépte fel a
               sürgönyt. Egy pillantást vetett a tartalmába. Mindössze egy sor volt: „Érzed-e már
               erőmet, Kaiser Lotte?!”</p>
            <p>Lotte észrevétlenül bement az egyik üres terembe. Magányra volt szüksége, hogy egy
               kissé összeszedje magát. Oh, hát még ezekben az izgalmas órákban is rája gondol?
               Micsoda mély, feneketlen gyülölet lehet az, amely ilyen mohó örömmel készül a halálos
               csapásra?</p>
            <p>Az utcáról vad rikoltás üvöltött fel, az emberek szinte kitépték a rikkancsok kezéből
               a lapokat. Elegáns, jól öltözött asszonyok valóságos közelharcot vivtak egy-egy
               ujságpéldányért. A lányiskolákban meg kellett szakitani az előadást, mert a
               növendékeken olyan izgalom vett erőt, annyira szórakozottak voltak, hogy a nagyobb
               botrányok elkerülése végett a tanárnők kivonultak a tantermekből. A lányok erre mind
               a természetrajztanárt rohanták meg és kérdésekkel ostromolták, hogy igaz-e a hir? A
               legtöbb lány azonban egyszerüen megszökött és Grunewald felé rohant.</p>
            <p>Lotte szórakozottan nyult az egyik ujság felé, melyet az imént Miss Margaret
               olvasott. Szeme néhány vastag betüvel szedett soron akadt meg: Grunewaldban
               ostromállapot van! Sawaky parkját négyszeres katonai kordon veszi körül. A kormány
               autóját, melyen a hivatalos bizottság kiszállt, a felingerelt és végtelenül izgatott
               asszonysereg megdobálta, mert azt hitték, hogy gazdag protekciós emberek ülnek benne.
               Az autóra rendőrök kapaszkodtak fel és lovassággal törtek utat. Csak igy sikerült a
               kapuig nyomulniok, ahol a külügyminiszter és Battenberg Fritz főtanácsos sietve és
               látható idegességgel hagyták el az autót és besiettek a parkba. Itt majdnem végzetes
               szerencsétlenség érte őket, mert egy vakmerő pilóta, aki repülőgépével akart a
               parkban kikötni, majdnem rájuk zuhant. Az illetőt nyomban letartóztatták.</p>
            <p>Lotte letette az ujságot.</p>
            <p>- Battenberg tehát Friderikánál van e pillanatban! Ez a győzelem napja! Micsoda
               pokoli gyönyörüséget érezhet most Friderika! A büszke, elbizakodott Battenberg Fritz,
               milyen kicsi, alázatos és hódoló lett. És Müller Friderika, mint egy győzelmes
               királynő magasul fel, gunyos kacagása idáig hallatszik!</p>
            <p>Lotte ugy érezte, hogy a szive szakad meg. Rosszul volt, szédült, egész testében
               remegett. Az intézetet be fogják zárni, nincs többé létjogosultsága. És a szerelme...
               az ő szép, könnyes, szent szerelme! Mi lett belőle? Mivé gyalázták, tépték?</p>
            <p>A titkárnő hirtelen belépett. Magából kikelten, feldultan, mint aki hihetetlen dolgot
               akar jelenteni.</p>
            <p>- Főorvosnő kérem, uj paciens jelentkezett.</p>
            <p>Lotte megfagyott szivén mintha meleg szellő suhant volna végig. No lám, még sincsen
               minden elveszve. Már a pánik első óráiban akadt uj páciens. Milyen boldog lesz Miss
               Margaret!</p>
            <p>- Ki a jelentkező? - kérdezte a titkárnőtől.</p>
            <p>- A nevét nem mondotta. Egy férfi.</p>
            <p>Lotte eltüntette arcáról a mézédes mosolyt. Ez csak a hölgyeknek jár. Komoly,
               tekintélyes ábrázatot öltött. Viszont önkénytelen mozdulattal megigazgatta a
               haját.</p>
            <p>Az ajtó már nyilt is és a küszöbön zavart mosollyal egy ur jelent meg.</p>
            <p>A nyakát gallérja közé huzta, általában igen szégyenlősnek és gyávának látszott.
               Egyáltalában nem sugárzott róla az a fölény, mely a fizető pacienseket jellemzi.
               Lotte egy pillantást vetett rá és meglepetten kiáltott fel:</p>
            <p>- Boncz!</p>
            <p>A férfi zavartan köszörülgette a torkát.</p>
            <p>- Bocsánatot kérek, kedves Lotte...</p>
            <p>Lotte szigoruan, bosszankodva vágott a szavába.</p>
            <p>- Micsoda tréfa ez, Boncz ur?</p>
            <p>- Engedelmet, szó sincsen tréfáról. Kezeltetni jöttem magamat. Ehhez éppen annyi
               jogom van, mint bármely idegennek. Ezt nem tilthatja meg!</p>
            <p>- Ugy! És miféle panasza van kérem?</p>
            <p>- Hull a hajam. Azt mondják, hogy ezt igen sikeresen lehet kvarz besugárzással
               kezelni!</p>
            <p>- Majd szólok az alorvos urnak, hogy vizsgálja meg.</p>
            <p>- Bocsánat... Az orvos személye szigoruan bizalmi kérdés. Én senkiben sem bizom, csak
               önben. Ragaszkodom magához.</p>
            <p>Lotte szigoruan nézett Bonczra:</p>
            <p>- Ez vallomás?</p>
            <p>- Nem. Tegnap este, mikor ugyanezt a vacsoránál mondtam, az volt. De most itt, a
               rendelő szobában, a beteg hódolata az orvosi tekintély előtt! Tehát kérem, vizsgáljon
               meg.</p>
            <p>- Rendben van. Üljön le!</p>
            <p>Lotte felvette fehér orvosi köpenyét. Felgyujtotta a vizsgáló szék felett lévő erős
               villamos reflektort, nagyitó üveget vett elő és vizsgálni kezdte a Boncz fejbőrét.
               Ujjai szakértelemmel szaladgáltak a sürü bozótban, néha meghuzigálta az egyes
               szálakat. A paciens felszisszent.</p>
            <p>- De hiszen a haja egyáltalában nem hull! - állapitotta meg.</p>
            <p>- De igenis hull. De hát tetszik tudni a beteg mindig jobban érzi magát, ha az orvos
               jelen van. De ha magam leszek, megint hullani fog.</p>
            <p>- Mit vett észre? Korpázik a fejbőre?</p>
            <p>- Nem!</p>
            <p>- Zsiros a haja?</p>
            <p>- Nem!</p>
            <p>- Fejfájásban szenved?</p>
            <p>- Nem. Én azt hiszem, hogy a hajam nem testi, hanem lelki okokból hull.</p>
            <p>- Ugy? Akkor miért nem fordul pszihiáterhez?</p>
            <p>- Mert az én lelki bánatomat a világon egyedül a főorvos kisasszony tudja
               meggyógyitani!</p>
            <p>- Szóval mégis szerelmi vallomás! Ez felháboritó. Kérem, hagyja el az intézetet!</p>
            <p>- Szó sincs róla. Én lefizettem az első kezelésért járó ötven márkát. Jogom van
               panaszkodni. A modern orvosi tudomány, a pszihoanalizis megállapitotta, hogy bizonyos
               betegségek egyetlen gyógyszere, ha a beteg alaposan kipanaszkodhatja magát. Én az
               ötven márkámból legfeljebb kettőt panaszkodtam le. Tehát tessék engem türelmesen
               végig hallgatni.</p>
            <p>- András, maga megőrült. Egész Berlin a fejetetejére állt, a világ kifordult a
               sarkaiból, fölöttem összedőlt minden és maga léháskodik. Hát nem érzi, hogy micsoda
               rémségek küszöbén állunk? Nem látja, hogy a talaj izzik alattunk, soha nem álmodott
               fordulat előtt áll az emberiség? Ébredjen fel az Istenért!</p>
            <p>E pillanatban, mintha csak Lotte szavaira adott válasz lett volna, az utcáról
               irtózatos orditozás hallatszott és a szoba ablaka csörömpölve vágódott be. Egy kő
               süvitett el a fülük mellett, nyomban utána egy második, azután fütyülés, rekedt,
               érthetetlen kiabálás, szitkok, fenyegetések, tomboló, őrjöngő tömeg. A folyosó felől
               rémült sikolyok, lent döngve csapódott be az erős bronzkapu.</p>
            <p>- Mi ez? Mi történt? - rebegte Lotte elfehéredve.</p>
            <p>Az ajtóban Miss Margaret jelent meg, remegve, kezét tördelve.</p>
            <p>- Elvesztünk! Végünk van! - dadogta.</p>
            <p>- De hát mi történt? - kérdezte ujra Lotte.</p>
            <p>- A csőcselék fellázadt. Bolsevista és anarchista izgatók azt a hirt terjesztették,
               hogy csak a gazdagokat szépitik meg. Kétszázezer munkáslány hisztériás dühvel vonul
               végig Berlin utcáin, rombolva, őrjöngve. Beverték valamennyi áruház kirakatát,
               kirabolták az illatszerárusokat és drogériákat. Leszaggatják a szépitő-intézetek
               cimtábláit. A külvárosok férfi népe csatlakozott hozzájuk, most ezek a grunewaldi
               országut felé vonulnak és megtámadják az autókat...</p>
            <p>Ujabb ablakcsörömpölés, állatias, dühös kiabálás. Azután hirtelen csend. Néhány
               revolverlövés. Élesen, ijesztően csattan a fegyver. Vonitó, rémületes hangok. Lotte
               merev szemekkel nézett az utcára. Levegőbe lóbált átkozódó öklök. Eltorzult arcu
               némberek. Tehetetlen dühükben leköpik a rendőröket, az öklükbe harapnak, rugnak,
               hörögnek, karmolnak. A rendőrök riadtan, tanácstalanul néznek a parancsnokra, ősi
               férfi lovagiasságuk fellázad a gondolat ellen, hogy asszonyokat kardlapozzanak.
               Őrjöngő némberek rikoltva dobálják a köveket.</p>
            <p>- Halál a selymes condrákra! Lekaparjuk arcukról a pirositót!</p>
            <p>Egy mellbeteg, rongyos ruhákba öltözött lány, akinek ruháján még ott zsirosodik a
               gyári munka ezerféle piszka, egy pacira kapaszkodva szónokol:</p>
            <p>- Asszonyok... lányok! Mi szemétbe fullasztva döglünk meg, husz éves korunkban öregek
               vagyunk, megaszalódunk és ők... mind szépek lesznek és fiatalok... velünk senki sem
               törődik!</p>
            <p>Köhögési roham fogta el, a hangja sipolt, a száján vér buggyant ki. Eszméletlenül
               fordult le a padról. A körülállók felüvöltöttek, bőgtek, gyalázó szavakat
               kiáltottak.</p>
            <p>- Irtózatos! - nyögött fel Lotte és egy székre rogyott.</p>
            <p>Trombitaharsogás. Vad káromkodás és ijedt felhördülés. Az utcán páncélos autók söprik
               ketté az embereket. Mindenfelől katonai sisakok tompa érce kigyózik. A levegőben
               szörnyü feszültség. Ellenőrizhetetlen rémhirek terjednek el. Grunewaldban a
               csőcselék megtámadta az autókat. Kétezer autót izzé-porrá törtek. A katonaság
               sortüzet adott. Kétszáznál több halott van. A szanatórium lángokban áll... Mi
               történt? Mi történt?</p>
            <p>Az emberek megálltak, kezüket homlokukra tették és azt kérdezték: megőrültünk? Mi ez?
               Mi van itt? Világforradalom? A végitélet napja? És a postahivatalokban ájultan dőltek
               ki a tisztviselők. Nem győzték a sürgönyöket átvenni és továbbitani. A
               vasutigazgatóság rádióhireket kapott: Európa minden tájáról külön vonaton érkeznek
               az érdeklődők százezrei!</p>
            <p>Délután négy óra volt.</p>
            <p>Az üzleteket bezárták, az utcákon falragaszok jelentek meg: a szinházak mai előadása
               elmarad. Azután ujabb hatalmas hirdetmények. A rendőrség figyelmezteti a lakosságot,
               hogy őrizze meg nyugalmát. Este kilenc órára mindenki otthon legyen. A kapuk zárva
               tartandók.</p>
            <p>Hat órakor ujabb zöld plakátokat ragasztottak ki:</p>
            <p>HIRDETMÉNY.</p>
            <p>Felelőtlen izgatók azt a hirt terjesztik, hogy Sawaky Yto japán tudós szépitőkuráját
               csak bizonyos kiváltságos emberek és osztályok fogják élvezhetni. Ezzel szemben a
               valóság az, hogy Sawaky doktor intézete kormányfelügyelet alatt áll és - mihelyt
               megfelelő számu orvos fog rendelkezésre állni - kivétel nélkül mindenkinek módjában
               lesz magát kezeltetni.</p>
            <p>A belügyminisztérium megbizásából</p>
            <p>Ortler, államtitkár.</p>
            <p>Este nyolc órakor a főposta előtti rendőrkordon kettévált és rést nyitott egy
               fiatalembernek, aki a japán követség cimerével és lobogójával diszitett autóból
               szállt ki. A fiatal követségi titkár egyenesen az első emeleten lévő rádió-sürgöny
               hivatalhoz ment és ott Tokióba való továbbitás végett egy titkos számjegyekből és
               betükből kombinált sürgönyt adott át. A sürgöny egy órával később már átrepült Ázsián
               és ott feküdt a japán hadügyminiszter asztalán. És mikor megfejtették, a következő
               szöveg világosodott elő:</p>
            <p>„Számitásunk minden várakozáson felül bevált. Már az első nap lázba hozta egész
               Európát. Berlinben forradalmi jelenetek. Siker bizonyosra vehető. Sawaky.”</p>
            
         </div>
         <div type="chapter">
            <head>11.</head>
            <p>Szépség!</p>
            <p>Kirobbantója művészetnek, halálos szenvedélynek. Utja sikernek, titka széditő
               karriereknek. Gőg és arany porszemmé alázkodnak előtte. A világot betöltő őrjöngő
               vetélkedés, mely évezredek óta naponta ujul meg. Egyiptom félisten királynői éppen
               ugy sóvárogták, mint az állati sorban tengődő emberpáriák leányai. Szobrokat és
               képeket alkottak tiszteletére, istenséggé magasztositották és bachikus ünnepeken
               zengették hatalmát. A végtelen harc, mely gyilkos dühvel lobban ki valahányszor két
               nő találkozik. Az életet mozgató ősmotor. Papok és próféták ezerszer megátkozták.
               Kacagva és paráznán tört át minden emberi erkölcsön. Megkisérti a pusztába menekülő
               szenteket, megzavarja a tudósok munkáját, feldulja a komoly kereskedők életét.
               Megihleti és megtébolyitja a művészt. A nőt hatalmasabbá teszi a császároknál.
               Véreskezü Césárok sirva fetrengenek lábai előtt. Diadalkapuknál, tömjénnél,
               ércszobornál, országokat igázó dicsőségnél nagyobb a varázsa. A női tükrök
               százmilliói előtt mindennap elröppen a vágy: ha szép lennék! És akik szépek, azt
               sóhajtják: Ha még szebb lennék! A férfiak is arra gondolnak, miközben nyakkendőjüket
               kötik: hóditónak lenni, hasonlitani a hires amerikai moziszinészekhez, akik
               kényurként gázolnak végig a nőkön és fejedelmi pompába ágyazzák életüket. És az
               öregek! Oh jaj, a vénülők, akik aggódva, szorongó szivvel látják a szaporodó ráncokat
               és rettegve gondolnak az elmulásra! Ujra szépnek, fiatalnak lenni! - gondolják
               vergődő, siró akarással. - Százmilliók áldozzák a nap néhány óráját arra, hogy
               szépitsék magukat. És milliók vannak, akik egyáltalában mást sem tesznek. Lihegő
               álmot, szerelmet és regényeket hajszoló nők bujják a divatszalonokat, tanácskoznak
               barátnőikkel ruhák és kalapok felett. A város délelőttjének embersorvasztó
               munkájában, kenyérért folyó keserü, dühös, kétségbeejtő harcok közepette, ezernyi
               boltban szoronganak a nők, keresik a széppé varázsoló portékákat. És este, mikor
               felocsudva a munka szédületéből a szint, kacagást, szerelmet keresik a férfiak,
               mindenki szeretné lerázni a szürkeséget, amely rápatinásodott és fiatalon, elegánsan,
               hóditó szépen surranni be a szállodák jazz-bandes márványtermeibe, a szinházakba,
               mulatókba...</p>
            <p>A rutság!</p>
            <p>Micsoda fájdalom! Mennyi dacos, félelmetes lázadás lobog vad tüzekkel a csunyákban.
               Gyülölet, irigység, őrjöngő kétségbeesés gyehennájában sorvadnak el. Átkozzák a
               gunyos véletlent, az esztelen, vak sorsot, mely eltorzitotta őket. Örök békétlenség
               és meghasonlás marcangolja lelküket. Naponta száz megalázást, szégyent szenvednek el.
               Megbénitja bátorságukat, megöli önérzetüket, megrontja örömüket. Átkozzák a vágyat,
               melynek méhében fogantak, az élet statisztái, szolgái, játékszerei, lenézettjei. És
               hiába bölcsek, emelkedett lelküek, filozófusok! A tudomány titkait kutató Faust,
               mikor megjelenik előtte a csodát kináló Mefisztó, rajongva és elkárhozásra készen
               sikoltja el egyetlen őszinte, igaz vágyát: megszépülni! Fiatalnak lenni!</p>
            <p>Rutnak lenni! Kegyetlen tragédia. Annál nagyobb, minél finomultabb lelkü s izlésü
               embert sujt. Gaugin levágta az egyik fülét, mert ugy találta, hogy az nevetséges és
               torzit. Balsac könyvet irt arról, hogyan kell elegánsan öltözködni, gavallérnak
               lenni. Musset, a leheletfinom költemények nagy poétája, kora legnagyobb dandyje volt.
               Wilde ruhái éppen olyan feltünést keltettek, mint káprázatos szellemmel irt művei. A
               harmonikus, költészettel teli lélek fellázad és kétségbeesik, ha rut külseje gunyos
               megcsufolása annak a szent hódolatnak, mellyel a Szépért lelkesedik.</p>
            <p>És jogosan jajdulnak fel a nők szerencsésebb vetélytársnőik láttán: miért nem vagyunk
               mi is ilyen szépek? Oh, nem gyarló hiuság ez. Ne legyünk nagyképüek és szemforgatók.
               Mondjuk meg őszintén: az élet gyökeréig nyuló, sorsot döntő kérdés ez. Szellem,
               szorgalom, tehetség nem pótolhatják. A legemelkedettebb bölcs, a legelmésebb ember is
               ha szerelmes lesz, szeretne megszépülni. És ilyenkor rádöbben a kétkedés: lehet-e őt,
               aki nem szép önmagáért szeretni? Ősi ösztönök ezek, erősebbek a kultura
               fölényességénél. A Szemiramiszok és Bátori Erzsébetek szüzek vérében fürödtek, hogy
               szépségüket megóvják, teljesebbé tegyék. A szépségért gyilkoltak és a szépség
               szolgálatában milliók aszalódnak el a gyárak sorvasztó levegőjében. És millió élet
               pusztul el a levegőben, vizben, erdőben és sivatagokban, ahol állati tollakra és
               bőrökre vadászik a magát szépiteni akaró ember. Minden erő, energia idegéletünk
               legmélyebb szövevényében ezért feszül! És csak a tehetetlenség, a céltalan küzdelem
               lesujtó érzése tudja ezt a sok indulatot lefékezni. De most... felvillámlott a
               megváltó csoda!</p>
            <p>A világ felrázódott és gigászi taifun erejével viharzott fel mindenfelől a mohó,
               őrjöngő vágy: megszépülni! fiatalodni!</p>
            <p>Berlin válságos órákat élt.</p>
            <p>A szállodák, magánlakások zsufolva voltak a Berlinbe érkezett tömegekkel, a drágaság
               mérhetetlen nagyságot öltött, mert az emberhordák valósággal kirabolták az
               üzleteket. A szegényebb néposztály lázongása egyre fenyegetőbb lett, a parlament
               előtt éjjel-nappal gépfegyveres katonaság állt őrt. A várost éhség fenyegette. A
               hirtelen milliókkal megszaporodott lakosságot nem tudta a környék élelmezni. A
               kormány parancsot bocsájtott ki: minden idegen két napon belül tartozik Berlint
               elhagyni.</p>
            <p>Huszonnégy órával később sulyos diplomáciai zavarok támadtak. Párizs, London, Bécs,
               Budapest, Róma és Madrid követjeik utján bejelentették, hogy amennyiben a kitiltó
               rendeletet nem vonják vissza, ugy ők is haladéktalanul kiparancsolnak országukból
               minden németet. A megrémült kormány éjjel-nappal tanácskozott. Gróf Lützow
               belügyminiszter azt javasolta, hogy Sawakyt azonnal távolitsák el Berlinből, különben
               nem garantálja tovább a rend fenntartását. Erre felállt a pénzügyminiszter és élénken
               tiltakozott az ötlet ellen.</p>
            <p>- Sawaky - mondotta - már eddig is számlálatlan milliárddal növelte az állami
               bevételeket. A Berlinbe gyülekező emberhordák, különösen a gazdag angolok és
               amerikaiak, valóságos aranyfolyamot árasztanak mindenfelé. Ezekről lemondani nem
               lehet.</p>
            <p>Néhány nap mulva ujabb riasztó hir rémitette az embereket. Nincsenek orvosok.
               Hirtelen, szinte máról-holnapra katasztrofális orvoshiány állt elő. Berlin valamennyi
               orvosa ugyanis tanfolyamra jelentkezett Sawakynál. De tömegesen jöttek az orvosok a
               vidékről is, a nagy német városokból és kis községekből egyaránt. Számos külföldi
               orvos sürgönyileg jelentette be, hogy részt akar venni a tanfolyamon.</p>
            <p>A zavar, fejetlenség tetőfokát érte.</p>
            <p>Nyilt tereken szónokok álltak fel, akik lázitó beszédeket tartottak.</p>
            <p>- Embermilliók üdvözlik az uj Messiást, - mondották - aki elhozta nékünk a test
               megujhódását, a fiatalságot és a kormány tehetetlensége miatt mindez halott kincs és
               érték marad. Meddig várjanak még Németország aggastyánjai? Követeljük, hogy az
               orvosok haladéktalanul kezdjék meg működésüket!</p>
            <p>Az utcákon mindenfelé tüntető menetek vonultak végig. Asszonyok és férfiak, akik
               Sawakyt éltették és a kormányt szidalmazták. A rendőrség éjjel-nappal fegyveres
               készültségben volt. A legénység holtra volt fáradva és zugolódott.</p>
            <p>Sawaky megközelithetetlen volt. A szanatóriumot egy kilométeres körzetben ágyukkal,
               gépfegyverekkel, kézi gránátokkal felfegyverzett erős katonai kordon vette körül,
               amely drótkeritéssel, lövészárokkal sáncolta el magát. E kordonon kizárólag a
               kormány autóját engedték keresztül.</p>
            <p>De a tömegnek látványosság kellett. És kiváncsi érdeklődése teljes erővel Tannenburg
               Krisztina felé fordult. Mindenki látni akarta az első megszépitett nőt. A grófi
               palotába természetesen nem lehetett a tömeget bebocsájtani. Minthogy azonban komoly
               zavargásoktól lehetett tartani, Krisztina, egyenesen a kormány bizalmas kérésére,
               naponta hosszabb sétautat tett autóján Berlin legforgalmasabb utcáin. Az autó lassu
               tempóban haladt és mert utvonalát előre közölték, a kiváncsiak százezrei sorakoztak
               fel két oldalt, akik látcsövekkel vették kereszttüzbe a hiressé vált ifju hölgyet. A
               fényképészek hadserege fotografálta reggeltől-estig. Nem volt a világnak olyan
               ujságja, amelyben ne jelent volna meg fotográfiája és valamennyi mozgóképszinházban
               látható volt az a jelenet, amikor Krisztina elhagyja palotáját és autója
               diadalmenetben halad végig a bámulók sorfala között. Krisztina végtelenül boldog és
               büszke volt, ugy érezte, hogy a szépség teljhatalmu királynője és néhány uralkodóházi
               herceget kivéve, akik személyesen tisztelegtek a Tannenburg-palotában, már
               egyáltalában nem állt szóba férfiakkal. Boldogságába csak az vegyitett némi ürmöt,
               hogy néhány szemfüles riporternek sikerült megszereznie Krisztina régebbi fényképeit
               is és most az uj és a régi fénykép egymás mellett jelent meg a lapokban. E felett
               azonban Krisztina még megvigasztalódott volna, mert igen helyesen ugy okoskodott,
               hogy sokkal jobb, ha valaki előbb csunya és azután megszépül, mint hogyha forditva
               esik a dolog. De junius tizenharmadikán délben olyan botrány történt, amely fényesen
               igazolta, hogy mennyire jogos a 13-as számtól való irtózás. Krisztina szokása szerint
               ezen a napon is kiautózott. Mikor az autó a Potsdamer-térre kanyarodott, a bámuló és
               lelkes tömeg, szokása szerint, harsány kiáltásokkal üdvözölte. Különösen egy
               hölgyekből álló csoport lobogtatta zsebkendőjét, éljenzett és virágokat dobott az
               autóba. Krisztina önkénytelenül feléjük fordult, de abban a pillanatban elsötétült
               előtte a világ. Valami sötét, fekete tömeg, mint a magasból lecsapó héja, egyszerre
               rávetette magát és Krisztina csak azt érezte, hogy a haját huzzák, tépik, bokszolják,
               karmolják és éktelenül visitoznak körülötte. A sötét tömeg, amely rázuhant, most
               oldalra fordult, Krisztina visszanyerte látását. De bár ne látott volna, mert az
               eléje terülő látványtól a vér megfagyott az ereiben. Bittner Borbálát ismerte fel,
               azután Rosner Izabellát, aki napernyőt forgatott kezében, Hartwieg Elenát, aki mint
               dühös megéra, körmeit meresztette, Günthner Katalint, Trautenheim Helént, Wallendorf
               Viktóriát, akik magukból kikelve rikácsoltak és irgalmatlanul záporozták rá az
               ütéseket.</p>
            <p>- Megcsaltál, elárultál bennünket! Gunyt üztél belőlünk! - kiáltozták vad
               összevisszaságban és közben kegyetlenül ütötték-verték, ahol csak érték.</p>
            <p>A körülállók első pillanatban megrémültek, de azután felismerve a helyzetet, remekül
               mulattak.</p>
            <p>- Nagyon helyes, - mondották - ez az igazság. Amig a többiek nem szépülnek meg, ő se
               hetykélkedjen!</p>
            <p>Végre is rendőrök léptek közbe és kiszabaditották a vérző, agyonkarmolt, dagadtra,
               kékre bokszolt szerencsétlen Krisztinát, aki félig eszméletlenül dőlt hátra
               autójában.</p>
            <p>- Most azután mehetsz, megszépitheted megint magadat! - lihegte harciasan Bittner
               Borbála, akit két rendőr is alig tudott lefogni.</p>
            <p>- Vigyenek, uraim, a börtönbe! - kiáltotta Borbála, miközben egy autóba tuszkolták. -
               Nem én leszek az első, aki mártirhalált szenved az igazságért!</p>
            <p>Egy félórával utóbb ellenőrizhetetlen hirek keringtek arról, hogy Tannenburg
               Krisztina grófkisasszonyt meggyilkolták. A beavatottak már tudni vélték, hogy a
               gyilkosságot a szépitőintézetek kenyerüket veszitett tulajdonosai követték el.</p>
            <p>A zavargás, nyugtalanság óráról-órára nőtt.</p>
            <p>Mi lesz? Mikor kezdik a szépitést? Ez volt az egyetlen dolog, amely az embereket
               érdekelte. Berlin harminc szinpadján adtak parodisztikus szindarabokat és operettet,
               melynek Sawaky volt a hőse. A kabarékban meg éppen nem eshetett másról szó.</p>
            <p>Ugyanakkor a tőzsdén elterjedt a hire, hogy a Morgan és Rotschild csoport egy billió
               márka alaptőkével részvénytársaságot akar alapitani Sawaky találmányának
               kihasználására. A német kormány azonban kijelentette, hogy állami kezelésben akarja a
               találmányt kihasználni. A Rotschild- és Morgan-ház főnökei erre személyesen Berlinbe
               jöttek és ott bizalmas kormánytanácskozásokon a következőkkel érveltek:</p>
            <p>Diplomáciai szempontból nem helyes a dolognak állami szinezetet adni. Németország
               ezzel erősen kiélezné külpolitikai helyzetét. A vállalkozás virágzása is megköveteli,
               hogy oda nacionalista szempontok nélkül minden ország becsatlakozhassék. Európa
               minden városában kell fiókintézeteket nyitni és ezt csak magánvállalkozók tehetik
               meg. Mindazonáltal Németországnak igen tekintélyes előnyt biztositana a
               részvénytársaság. Tulajdonába bocsájtaná a részvények egy ötödét. Ezenkivül garanciát
               vállal, hogy a részvények után fizetendő osztalék egy évben sem lesz kevesebb ötven
               milliárd arany márkánál.</p>
            <p>A megegyezés létre jött. És ekkor őrjöngő, sohasem látott napok virradtak az európai
               tőzsdékre. Azt a pár ezer részvényt, amely az első napokban a tőzsdére került,
               egymást tipró, taposó megdühödött tömeg percek alatt tuljegyezte irtózatos magas
               árfolyamon. Ugyanakkor azonban a különböző államok diplomáciai megbizottai, valamint
               pénzügyi vezetői bejelentették, hogy csak abban az esetben engednek országukban
               fiókszanatóriumokat felállitani, ha ugyanott leányrészvénytársaságokat alapitanak,
               mert egyetlen állam tőzsdéje sem nélkülözheti azt a hatalmas fellendülést, melyet a
               Sawaky-szanatórium részvénytársaság részvényeinek bevezetése jelent. Körülbelül
               ötezer szanatórium azonnali felépitése és ugyanannyinak megvétele vált már az első
               pillanatban szükségessé. Az alaptőkét tehát ujabb egy billió márkával emelték fel és
               az ennek megfelelő részvénymennyiséget elosztották a különböző államok között. A
               tőzsdék megalapitása óta nem állt még papir ilyen szilárdul. Ez volt az ideális
               érték, az aranyrészvény, melyet biztosabbnak tartottak minden állami kötvénynél. A
               részvénytársaság elnökigazgatója Sawaky Yto lett, akinek életét ötszáz millió
               dollárra biztositották. És ugyanilyen összegre biztositották a nagy titok másik
               tudóját, Müller Friderikát is, akinek fantasztikus jövedelmet biztositó szerződést
               ajánlottak fel egyidejüleg.</p>
            <p>De még nem volt vége az idegrázó, megrenditő epizódoknak. Meg kellett oldani az
               orvoskérdést. Kivétel nélkül minden orvos jelentkezett a megnyitandó tanfolyamra.
               Valamennyien tudták, hogy a Sawaky-féle szanatóriumokban való elhelyezkedés
               életfogytiglan tartó fényes megélhetést és gondtalan életet biztosit. De hát erről
               szó sem lehetett. Európa-szerte a legsulyosabb orvosválság fenyegetett volna. Ugy
               határoztak tehát, hogy a kezdetnél sorshuzás utján jelölik ki azt a tizezer orvost,
               akiket egyelőre alkalmazni óhajtottak. Ekkor már Amerikából, Afrikából, sőt
               Ausztráliából is jelentkeztek orvosok. Csak éppen Ázsia tartotta magát távol. Ez
               azonban senkinek sem tünt fel. Haragszanak Sawakyra, amiért idegen országban
               értékesiti tudását! - mondták sokan. Mások meg vállat vonva jegyezték meg: ázsiai
               közöny az ősi tunyaság! Az orvosok gyors kitanitása nem okozott különösebb gondot.
               Sawaky könnyen érthető, világos módon irta le az eljárást egy szakkönyvben, melyet
               kellő illusztrációval, gyakorlati tanácsadóval látott el. A szükséges preparátumok,
               sajátságos műszerek már a gyárak százaiban készültek. A kisorsolt orvosok
               mindegyikének esküt kellett tennie, hogy a titkot megőrzi és nem közli senkivel. Csak
               igy lehetett megakadályozni, hogy valamennyi orvos ne foglalkozzék kizárólag
               szépitéssel és fiatalitással. Mert hiszen ellenkező esetben a részvénytársaság
               szanatóriumaira nem lett volna szükség. Már pedig azok jövedelmezőségéhez nem csak
               nagy magánérdekek füződtek, hanem államiak is. Éppen ezért nemzetközi egyezménnyel
               valamennyi állam szigoru büntetést szabott ki azon orvosokra, akik a velük közölt
               eljárási módozatokat bárkivel is közölni mernék. Amikor az orvos-sorsolás eredményét
               nyilvánosságra hozták, drámai jelenetek játszódtak le. Azok, akiknek nem kedvezett a
               jószerencse, teljesen kétségbeestek és sokan közülök öngyilkosságot követtek el.
               Napokon keresztül közölték a lapok a szerencsétlen öngyilkosok listáját, akik
               többnyire morfiummal ölték meg magukat.</p>
            <p>Valóban, a vér- és arany boszorkányos orgiája volt ez, a megtébolyodott és részeg
               világ üvöltő tánca. És mindezt két ember viharoztatta fel. Két sápadt, fáradt,
               égőszemü ember, akik ott álltak a grunewaldi szanatórium emeleti szalónjának
               ablakánál és hallgatták a feléjük zugó lármát és megrezzentek, mikor a feldult,
               magukból kikelt államférfiak benyitottak hozzájuk. Telefonjukat leszerelték.
               Rádió-készüléküket sem merték megszólaltatni. Mert a világ minden tájáról titkos
               adóállomásokról üzentek nekik. Minden hatalom, pénz az övék volt. Reggeltől estig
               kegyelmes és excellenciás államférfiak álltak előttük vagy pénzfejedelmek, akik
               alázatos hódolattal kinálták milliárdjaikat. És jöttek a szerelmes üzenetek. Végtelen
               levéláradat, koronás cimerekkel, kézzel és géppel irottak, férfiak, világhirü nevek
               viselői, akik Friderikát kérték feleségül, mágnások, bohémek, földbirtokosok. És
               illatos, finom, vékony, hosszukás betükkel irt levelek, melyek Sawakyhoz hozták a nők
               lázas izenetét: Te vagy a férfi, a nagy, mindent letipró, világot felforgató. Te vagy
               méltó alázatunkra! Micsoda roham volt ez! A vágy és remény még ott remegtek a
               levélpapiron. A buta és naiv csodavárások. Mennyi harsogó frázis, hizelgés,
               könyörgés, csodálat, felkinálkozás szállt feléjük! Ők voltak minden vágy betetőzése,
               a végcél, az ember-istenek! Bálványok, uj Krözusok, világ urai! Ötven titkár rendezte
               éjjel-nappal a leveleket, ujságokat, különböző nyomtatványokat, melyek mind a
               dicséretüket, hirüket, nagyságukat zengték. Hatalmas postaautomobilok szállitották
               hozzájuk a rengeteg cimükre érkezett iratot, nyomtatványt és ajándékot. Ékszereket,
               arany plaketteket, megszámlálhatatlan disztárgyat küldöztek nekik. Legalább háromszáz
               kis Vénusz-szobrot, melyen a szépség istennője megkoszoruzza Sawakyt. Ezt a szobrot
               egy Toussain nevü francia szobrász készitette és gipsz-másolata ott állt minden
               kirakatban. És közben a miniszterelnök személyesen tudatta velük, hogy az egykori
               császári palota egyik szárnyában már javában folynak az átalakitási munkálatok, hogy
               mielőbb átadják nekik lakosztályul. Az átköltözés titokban fog történni és egy
               testőrszázad fog nyugalmuk felett őrködni.</p>
            <p>Éjfélkor a táborozó katonák őrtüzei vörös fénnyel szürődtek be az ablakon és
               biborpalástot boritottak a szanatórium szalónjában álló butorokra.</p>
            <p>Sawaky ott állt Friderika mellett, aki szemét lehunyva hátra dőlt a magas támláju
               karosszékben.</p>
            <p>- Szeretsz? - kérdezte Sawaky. És a hangja ugy hallatszott, mintha nagyon messziről
               jönne, különös világokból.</p>
            <p>Friderika nem válaszolt A lélekzete nehéz volt, eltikkadt.</p>
            <p>- Mire vársz még? - kérdezte a férfi. - Mindent elértünk, nézd, hogy nyulnak felénk
               láthatatlan kezek a világ minden tájáról, esedezve és csodátvárón. Mit tudom már,
               hogy mi vagyok? Mágus, király, félisten?... nem bánom, nem örülök semminek, nem érzem
               a hatalom, a siker izét. Szeretni akarok, téged akarlak, Friderika! A csókodat, amely
               engem illet, mert én tettelek széppé. Magamnak alkottalak, mint Évát Ádám, a magam
               testéből! Az én testemből és lelkemből sarjadt tudással szépitettelek meg. Ezt a
               szépséget nem viheted más elé. Az enyém... értsd meg... egyedül az enyém! Lehajolt a
               mozdulatlan leányhoz és szenvedélyes csókokkal árasztotta el. Friderika kinzottan
               védekezett:</p>
            <p>- Olyan fáradt vagyok, barátom... olyan végtelenül fáradt!</p>
            <p>Sawaky felcsattant:</p>
            <p>- Nem igaz! Hazudsz!</p>
            <p>Friderika ijedten szökött talpra:</p>
            <p>- Mi ez? - kérdezte riadtan. - Ez uj hang: eddig még nem merészelted!</p>
            <p>- Igen, eddig vártam, hiszen nem tudhattam, hogy valóban mindent elérek, amit
               terveztem és ezt, a mi szerelmünket, a koronának szántam, a diadal betetőzésének. Hát
               miért nem részegülsz meg te is? Mit kérhetsz még? Mi jöhet több, szebb? Nézd, a
               kandallóban még ott hamvadnak az uj levelek, a nekem kinált szerelmek. Nem
               koldusként, hanem fejedelemként jövök hozzád. Ezernyi sziven és vágyon átgázolva. A
               siker csucsán, át sem tekinthető, mérhetetlen vagyon és hatalom uraként kérem a
               szerelmedet. Értsd meg, Friderika. Én adom az emberiségnek az uj szépséget, én
               támasztom fel a szerelmet sohasem remélt magasságokig. Nézz körül, olvasd a lapokat!
               Minden munka megállt, mint milliárd kis katlanból tör az évszázadon keresztül
               fegyelemmel, álszeméremmel, fásult belenyugvással visszafojtott tűz. Én gyujtottam
               fel, én szabaditottam fel a szerelmet. Nézd, hogy ujjongtak fel a világ emberei,
               micsoda kavarodása a forrongó uj világnak! Ki volna hát hozzád méltóbb, mint én,
               melyik szerelem lehet izzóbb és csodálatosabb, mint az, amely érted tette ezt a
               csodát?</p>
            <p>Friderika kábultan hátrált.</p>
            <p>- Igen, nagy vagy és félelmetes, Sawaky! - rebegte.</p>
            <p>- Még nem, csak a szerelmed tehet azzá. Szeress... akarom!</p>
            <p>Friderika megrázkódott. Mintha fagyos lehelettől didergett volna meg a teste.</p>
            <p>- A világ minden asszonya a tied, Sawaky. Irgalmazz nekem. Beteg vagyok...
               beszámithatatlan... az évek, az öt hosszu esztendő felégette a vágyaimat, megölte a
               képzeletemet. Én nem tudok szeretni!</p>
            <p>- Nem igaz... a szemembe nézz!</p>
            <p>Kemény, kegyetlen kézzel megragadta Friderika csuklóját és kényszeritette, hogy
               szembeforduljon vele. Akkor azután gyülölettel, minden szót külön az arcába égetve,
               lihegte:</p>
            <p>- Tudom jól, hogy hazudsz. Olvastam a naplódat. Hiszen szándékosan hagytad az
               asztalodon néhány hónap előtt. Az Adlonban történt... jól tudod. Megirtad világosan,
               mást szeretsz! Szerelmes vagy! Tagadod?</p>
            <p>Friderika lehajtotta a fejét.</p>
            <p>- Nem tagadom! - mormolta alig hallhatóan.</p>
            <p>Sawaky megtántorodott. Keze előre lendült, mintha le akarna sujtani.</p>
            <p>- Ki az? - orditotta. - A nevét? Ki lehet, aki velem szembe mer szállani. Eltaposom a
               nyomorultat! Mikor láttad, beszélj!</p>
            <p>- Nem találkoztam vele!</p>
            <p>- Nem tudok hinni neked. De vigyázz, Friderika. Lesben állok. Találkozni fogok vele.
               És visszaveszlek. Őrület!... Mi visz hozzá? Micsoda rögeszme, dac? De még nem
               ismersz! Kényszeriteni foglak és megtörlek!...</p>
            <p>Friderika arcán végtelen megvetés suhant át.</p>
            <p>- Ázsiai barbár! Veréssel, erőszakkal akarsz szerelmet csikarni?</p>
            <p>Sawaky gunyosan nevetett.</p>
            <p>- Oh, csak nevezz barbárnak. Ez erőt jelent. Félelmetes, nagy erőt. Majd még
               megismered!</p>
            <p>A hangja különös, rejtélyes volt. Friderika megborzadt.</p>
            <p>- Váljunk el békességgel, Sawaky!</p>
            <p>- Soha, Friderika, soha!</p>
            <p>- Nem maradok veled. Nem akarok... nem birom tovább ezt a rettentő életet!</p>
            <p>- Nem mehetsz. Nem engedlek. Ha megszöknél, erőszakkal hozatlak vissza. Minden
               hatalom rendelkezésemre áll. A kormánynak száz milliárdos érdekei fűződnek munkámhoz.
               Az egész emberiség fel van zaklatva. Milliók követelik a munka megkezdését. És én azt
               mondom: csak veled! Elém hoznak, visszacipelnek, vagy megölnek! Nem szökhetsz meg,
               Friderika!</p>
            <p>A leány elsápadt.</p>
            <p>- Irtózatos vagy! - suttogta elszörnyedve.</p>
            <p>A pamlagra rogyott s a szeméből sürün patakzott a könny. Sawaky ridegen mérte
               végig:</p>
            <p>- Engem nem hatnak meg a könnyek. Semmiféle érzelgősség nem győzheti le szerelmem
               erejét. Még mindig nem nyiltak ki a szemeid. Még mindig nem tudod, hogy ki vagyok.
               Talán nemsokára. Néhány hét mulva. Ha királyi palotába vonulunk és részese leszel
               annak a mérhetetlen sikernek és dicsőségnek, amely körülvesz. Nem lehetsz olyan vak
               és háládatlan, hogy mindezért jósággal ne fizess. Ha uralkodóként állok majd
               melletted és összehasonlithatsz azzal a másik ismeretlennel, akkor belátod
               tévedésedet. Észreveszed különb voltomat és... szeretni fogsz! Emlékezz a
               szavaimra... szeretni fogsz!</p>
            <p>Lassu léptekkel elhagyta a szalont, alakja mint egy nagy, nyomasztó árnyék tünt el az
               ajtó mögött. S utána csend, kinos, fenyegető, fullasztó csend támadt. Friderika
               tikkadtan, arcán keserü mosollyal ült a félhomályban. Ezt jelenti hát a szépség,
               hatalom, világhir és gazdagság teljessége? Soha nem lehet boldog? Örökké kisérteni
               fogják a mult gyötrő gnómjai, nem maradnak el tőle még most sem? A teste megszépült,
               szürke kis udvari szobája helyett fejedelmi palotában fog lakni, filléres gondoktól
               nyöszörgő emberek helyett fejedelmek hódolata veszi körül, de a lelke és szerelmes,
               ostoba leányszive... azok nem változtak. Mit ér akkor hát minden egyéb, ha éppen
               legforróbb életörömét dermesztik meg?</p>
            <p>Battenberg Fritz! E tébolyult napokban többször találkoztak. Battenberg pillantása
               ilyenkor csodálattal, alázattal és elragadtatással pihent meg rajta. A nő értette ezt
               a beszédet. Érezte, mint vált Battenberg gyanakvása, melyet első találkozásukkor
               táplált, bámulattá és ájult hódolattá. Most már ő volt az, aki nem mert hinni
               szerencséjében és félt, rettegett, hogy Friderikát elveszitheti. De nem beszélhettek
               erről. Sohasem voltak egyedül. Miniszterek, nagykövetek, külföldi diplomaták
               társaságában tanácskoztak, jegyzőkönyveztek egyezményekről, rendeletekről,
               szanatóriumokról. Számokat mondottak, statisztikát készitettek, kerületekre
               osztották az országot, részvénytársasági térképet készitettek Európáról, pontosan
               megjelölve a helyeket, ahol a Sawaky-féle szépitőintézeteket felállitják. És tudtak
               minderről beszélni, közönyt tettetni. De néha találkozott a tekintetük és ilyenkor
               tudták, hogy nekik meg más elintézni, megtanácskozni valójuk is van. De hát mikor
               találkozhatnak végre? Még ha megszünne is az első napok kaosza, Sawaky bizonyára
               éberen fogja őrizni minden lépését. Ha megszökne? Titokban értesitené Battenberget,
               hogy hol várja?</p>
            <p>Friderika lemondóan legyintett. Ugyan hová bujhatna el ő, akit a karonülő
               kisgyermekek is ismernek már mindenütt közölt fényképei alapján. Talán Afrika vagy
               Brazilia őserdejében bujdosson el? Oh, hiszen oda Battenberg nem is követné. A férfi
               szerelmében a hiuság döntő szerepet játszik és az őserdőben, a hir, irigység, hatalom
               nimbuszától megfosztottan, ki tudja, hatna-e még Battenbergre? A szerelem a képzelet
               dus tárát gyujtja fel és Battenberg a kettőjük szerelmét bizonyára ugy képzeli, hogy
               az betetőzése karrierjének és megvalósitja a hatalommal és sikerrel kapcsolatos
               minden becsvágyát.</p>
            <p>Friderika vállat vont. És ha igy is lenne! Hát neki vajjon csak a szerelem az
               egyetlen célja? Nem bujkál-e mögötte a kegyetlen öröm: győzni Lottén és minden
               diadalmas, az élet felszinén csillogó asszonytársán! Ez is karrier. Asszonyi diadal.
               Mindennél többet érő. Battenberg képzeletét és becsvágyát más célok izgatják. De
               mindkettőjük sikerének alapja, feltétele és megkoronázása: a szerelmük.</p>
            <p>Belecsodálkozott a homályos szalonba. Mennyi furcsa árnyék, sejtelmes forma, remegő
               halvány szin. A képkeretek tompa aranya, a kárpit rózsás brokátja s a függöny bibora,
               amely most feketének látszott. Nem mert lámpát gyujtani. Valami félelmetes és
               kisérteties volt a csendben és homályban, melyet nem mert megzavarni. Vajjon mit
               csinálhat most Sawaky? Lefeküdt és ébren virrasztva töri fejét, hogyan álljon
               bosszut? És ő... mint egy nagy fehér krizantém a sötétben, fehéren vár valamire.
               Lelke különös nyugtalansággal telt meg. Idegei remegnek a feszült várakozásban.
               Valami történni fog. És hirtelen halkan felsikoltott. Felugrott, minden izében
               remegve, tébolyult rémülettel. Vele szemközt megmozdult a függöny. És egy férfi
               lépett ki.</p>
            <p>- Betörő! Gyilkos! Sawaky! - villant át Friderika agyán, de nem jött ki hang a
               torkán. Mintha bűvölet szegezte volna a padlóhoz, védekezésre képtelenül várta, hogy
               mi történik? A férfi zajtalanul siklott feléje. Most az ablakon beszürődő fénysugárba
               került és Friderika felismerte. Battenberg volt!</p>
            <p>A meglepetés, öröm, izgalom vérhulláma szökött fel Friderika szivéből. Nem értette,
               hogyan történt ez a csoda, de nem is ért rá ezen gondolkozni. Ösztöne megsugta, hogy
               mindenekelőtt biztonságukról kell gondoskodni. Sawaky minden pillanatban meglepheti
               őket itt. Ujját ajkához emelve csendet intett, azután megfogta a férfi kezét és
               lábujjhegyen, szorongó óvatossággal vonta maga után a puha, hangfogó szőnyeggel
               boritott szalónon keresztül. Két másik szobán mentek át, a sötétben tapogatódzva,
               némán, mint a halálos veszély elől menekülők. Akkor Friderika szobájába értek. A
               leány bezárta maga mögött az ajtót, fülét még a kulcslyukra tapasztva hallgatódzott.
               Azután megfordult és magánkivül, egész testében remegve kérdezte:</p>
            <p>- Hogyan került ide? Hogyan merészelte ezt? Tudja, hogy az életével játszik?</p>
            <p>- Tudom, hallottam, amit az előbb beszélgettek!</p>
            <p>- Hallgatódzott? Azért rejtőzött el, mert politikai titkokat akart kikémlelni?</p>
            <p>- Azért maradtam itt... mert szeretem! Amikor lekisértem a minisztert, az autóban
               felkiáltottam, hogy vissza kell jönnöm, mert itt felejtettem egy fontos iratot.
               Tudtam, hogy a miniszter siet, nem várhatja meg, amig visszajövök. Megállapodtunk,
               hogy én egy másik autón megyek vissza a városba. Igy azután visszafordultam. Ismertem
               már itt a járást. Tudtam, hogy a portáson kivül mással nem találkozom. Igy is volt. A
               portás tisztelgett és én feljöttem a lépcsőkön. Sawaky és ön a laboratóriumban
               voltak. Feltünés nélkül, észrevétlenül lopódzhattam be a szalonba. És azután
               elrejtőzve vártam... magára! Találkoznunk kellett végre, hogy megmondjam...
               szeretem!</p>
            <p>Friderika mintha sulyos álomból ébredt volna. Csilingelő örömharangok ébresztették
               életre, a feltámadás, szerelem hajnala virradt. S a férfi szerelmes ostromlással
               sugta az édes szavakat.</p>
            <p>- Ugy-e, engem vártál, én vagyok a férfi, akit szeretsz? Hiszen magad mondtad ezt,
               mikor először találkoztunk. Rám gondoltál az előbb, mikor Sawaky a titokért
               ostromolt. Látod, én is szeretlek, eljöttem érted... semmivel sem törődöm... mint egy
               diák, szédülten, imádva, csak a szerelmedet kérem!</p>
            <p>Friderika felkacagott boldogságában. Ez volt a nagy, győzelmes pillanat. De már
               annyit szenvedett életében. A fakó nyomorusággal, inséggel, gyülölettel és
               megaláztatással eltelt mult sokkal mélyebben ágyazódott idegeibe, semhogy egyszerre
               gondtalan boldogságba fordulhatott volna. A férfi érezte, hogy nagy felujjongása
               elhalkult és aggódva kérdezte:</p>
            <p>- Mi bánt? Miért szomorodtál el?</p>
            <p>- Sok minden jutott eszembe, Fritz... oh, hiszen olyan sokáig vártam erre a percre,
               amikor majd igy... először szólitlak a keresztneveden! Látod, bevallom:
               szeretlek!</p>
            <p>- Drága!...</p>
            <p>- Nem... nem, Fritz... nem szabad hozzám nyulnod. Ülj le, kérlek és bocsásd el a
               kezemet! Beszélnünk kell... okosan és józanul!</p>
            <p>- Most, ebben a gyönyörü órában... most is a józanságot keresed! Te, az asszony?
               Miért akarsz bölcsebb, megfontoltabb lenni, mint én, a férfi, aki, látod, minden
               megfontolás nélkül áldozok mindent érted?</p>
            <p>- Nekem sokkal szentebb és nagyobb öröm ez a perc, mint neked! De félek, nem merek
               hinni...</p>
            <p>- Nem mersz hinni? Miben?</p>
            <p>- Bocsáss meg, Fritz... talán igazságtalan vagyok, de esküszöm, nem akarlak
               megbántani!</p>
            <p>A férfi növekvő nyugtalansággal figyelt fel.</p>
            <p>- Miért mondod ezt, kedves?</p>
            <p>- Én olyan messziről jövök és annyit szenvedtem. Ne csodáld, hogy nem tudok egyszerre
               hinni a csodákban! Nem ismerlek, Fritz. Nem tudom, hogy valóban engem szeretsz-e,
               vagy az a fény kábitott csak el, amely körülöttem felragyogott. Ne szólj... ne
               haragudj... esküszöm, nem akarlak bántani. De idő kell ahhoz, hogy elűzzem magamtól a
               mult minden árnyékát és csak a napsugarat fogadjam be! Gondolj arra... bujdosunk,
               rejtőzünk, mint az üldözöttek, vagy a bűnösök. Nekem le kell számolnom Sawakyval.
               Tisztáznunk kell a helyzetet. Nem akarok titokban találkozni, mint a találkára siető
               polgárasszonyok. Ez megaláz és méltatlanná tesz. Szabadon, aggodalmak nélkül akarok a
               tied lenni. Megérted ezt? Igy képzeltem el, ezen nem szabad változtatnunk.</p>
            <p>Ebben a pillanatban hirtelen felgyulladt a szobában lógó csillár. Egy láthatatlan kéz
               csavarta fel a kontaktust. És a fal egyik oldala megnyilt. A hirtelen támadt
               fényességben élesen látszott a tapétaajtó. És az ajtóban, szemében ádáz dühvel,
               halálsápadtan Sawaky állt.</p>
            <p>- Bocsánat, - mondotta alázatosan meghajolva - nem tudtam, hogy excellenciád még itt
               tartózkodik!</p>
            <p>Battenberg, aki revolveréhez nyult és önkénytelenül Friderika elé állt, már
               visszanyerte hidegvérét:</p>
            <p>- Rendelkezésére állok, uram! - mondotta.</p>
            <p>- Nem tudom, miben óhajt rendelkezésemre állni? Hiszen a tanácskozásokat, tudtommal
               ma már befejeztük. Talán a miniszter ur küldte vissza excellenciádat? Vagy
               asszisztensnőmmel vannak titkos megbeszélnivalói? Ezt csodálnám és kénytelen lennék
               ellenséges lépésnek tekinteni!</p>
            <p>Friderika, aki eddig a borzalomtól megbénitva állt, most hirtelen és határozott
               mozdulattal előre lépett.</p>
            <p>- Minek ez a komédia, Sawaky? Nagyon jól tudod, hogy miről van szó!</p>
            <p>- Valóban? Ugyan miről?</p>
            <p>- Nagyon jól tudod, hogy nem politikáról és nem találmányról beszélgettünk...</p>
            <p>- Ebben a házban, amely most az enyém, senki sem léphet be engedelmem nélkül és senki
               sem beszélhet veled, aki tolvajként lopódzik ide!</p>
            <p>- Uram!</p>
            <p>Battenberg remegve, magánkivül tett egy lépést Sawaky felé, aki gyilkos dühvel mérte
               végig és gunyos mozdulattal állitotta meg.</p>
            <p>- Türelem, báró ur! Én orvos vagyok. A tőrt és a kést csak a laboratóriumban szoktam
               kezelni. Az ellenségeimen másképpen is tudok bosszut állani. Ön holnap távozni fog
               hivatalából, Battenberg báró. El fogja hagyni Németországot. Igy akarom és ön jól
               tudja, hogy igy is lesz. - Battenberg megsemmisülten állt.</p>
            <p>- Elvesztem! - mormogta.</p>
            <p>De ekkor egy kézszoritást érzett és Friderika meleg, különös tekintete érintette.</p>
            <p>- Távozzék, báró ur! - kérte Friderika.</p>
            <p>- És... mi lesz önnel?... - dadogta Battenberg.</p>
            <p>- Azt hiszem, sokkal helyesebb lenne, ha a báró ur csak magával törődnék! - mondotta
               Sawaky.</p>
            <p>Battenberg kitántorgott az ajtón. Reszketett, mint a hideglelős. Sawaky és Friderika
               magukra maradtak.</p>
            <p>- Tehát ő az! - sziszegte Sawaky.</p>
            <p>- Igen. Ő az. Battenberg Fritz báró!</p>
            <p>Friderika keményen, hangjában különös elszántsággal mondta e szavakat.</p>
            <p>Sawaky meglepetten nézett rá.</p>
            <p>- Micsoda dac, - mondotta ingerülten - mennyi hetyke öntudat. De majd megismered
               erőmet is!</p>
            <p>- Gyáva, férfiatlan dolog érzéseket zsarolni!</p>
            <p>- Puffogó frázisok. A gyönge szaval. Az erős cselekszik.</p>
            <p>Friderika felkapta fejét, a szemében félelmetes tüz égett.</p>
            <p>- És ha azt mondom, hogy erősebb vagyok nálad és megtiltom, hogy Battenberg bárónak a
               legkisebb kellemetlenséget is okozd...</p>
            <p>- Megtiltod? - hökkent vissza meglepetten és gunyos csodálkozással Sawaky. - Ugyan?
               És honnan, miből veszed ezt a nagy fölényt?</p>
            <p>És ekkor Friderika egészen közel hajolt Sawakyhoz és egy szót sugott a fülébe. Egy
               rettenetes szót, amelytől annak arca fakószürke lett, megtántorodott, néhány
               pillanatig némán kapkodott levegő után s azután vad mozdulattal feltépte az ajtót és
               kirohant a szobából.</p>
            
         </div>
         <div type="chapter">
            <head>12.</head>
            <p>Mint mikor a süllyedő hajó utasai egymást taposva, gyilkolva törnek a mentőcsónakok
               felé és elfelejtenek udvariasságot, kulturát, olyan vad rohammal indult a szépülni
               vágyó embermilliók csapata az első szanatóriumok ellen, melyek megkezdték
               működésüket. Féktelen türelmetlenség, mohó önzés korbácsolta az emberhordákat és
               mindenfelől sulyos zavargások, véres rombolások hire érkezett. A férfiak arra
               hivatkoztak, hogy ők dolgoznak, termelnek, első sorban tehát az ő megfiatalitásukat
               követeli az állami érdek. A csunya nők viszont deputációk és kérvények tömegét
               zuditották a kormányra, melyekben kifejtették, hogy számukra létkérdés a megszépülés,
               mert csak ha megszépülnek, tudnak elhelyezkedni, férjhez menni, boldogulni. Az idegek
               a pattanásig feszültek és ha egy férfi, meg egy nő egymással találkoztak, ugy két
               percen belül feltétlen összevesztek.</p>
            <p>- Most végre kibujik a szeg a zsákból! - mondotta a hölgy. - Ime teljes nagyságában a
               férfiui nyers, erőszakos önzés és hiuság. Bókokkal halmoznak el bennünket, az
               önfeláldozó és udvarias lovag mezében tetszelegnek, de abban a pillanatban, amikor
               komoly áldozatot kellene hozniok, amikor a legkisebb hátrányt is jelenti az
               udvariaskodás, kiméletlenül és brutálisan taposnak keresztül a nőkön! Oh, mennyit
               hencegtek, mennyire dicsekedtek azzal, hogy a férfinél nem fontos a szépség, hogy a
               szellem és erő, a munka és szorgalom adják meg értékét. És mennyit gunyoltak
               bennünket gyarló, hiu nőket! Most azután nem lehet folytatni a kétszinü játékot.
               Kiderült, hogy a férfiak sokkal hiubbak, kétszinübbek, mint mi!</p>
            <p>- Bocsánat, asszonyom, - válaszolta ilyenkor az ur - az erő és egészség nem lehet a
               nők monopóliuma. Mi tartjuk el önöket, az önök érdeke, hogy minél tovább tartson
               munkaképességünk. A nők, ha megfiatalitják és megszépitik őket, legfeljebb
               kiegészitik szerelmi kalandjaik sorozatát még néhány izgalmas regény-fejezettel. Mi
               ellenben a munka, fejlődés, kultura érdekében kivánjuk az elsőbbséget!</p>
            <p>A hölgy felháborodott.</p>
            <p>- Micsoda zagyva beszéd ez, uram? Hát a nők között nincsenek százezrével
               kenyérkeresők? Hát az asszonyok és lányok nem éppen ugy részesei a kulturának és a
               társadalom gépezetének, mint a férfiak?</p>
            <p>És a hölgy feldulva elrohant a feminista egyesületbe, a férfi pedig a klubjába. És
               mind a két helyen heves beszédek hangzottak el és az utcákon zajongva, tüntetve
               vonultak fel az ellenséges csoportok. Minden család egy-egy kis forradalmi fészek
               volt. Férj és feleség gyülölték egymást. A legszebb harmóniák felbomlottak, mert nem
               tudták eldönteni, hogy a férfiaknak vagy a nőknek van-e elsőbbségi joguk a
               megszépüléshez? Mint egy modern gigantikus Lisistrata komédiában, a nők harcot
               hirdettek a férfiak ellen. A biróságok zsufolva voltak válóperekkel s a
               házasságkötések száma ijesztően csökkent. De nemcsak a férfi és női tábor állt ádáz
               ellenségként egymással szemben, hanem a nők és férfiak egymással is éles harcokat
               folytattak az elsőbbség kérdésében.</p>
            <p>Bittner Borbála, akit három heti fogság után szabadlábra engedtek Tannenburg
               Krisztina megveretése után, sürgős ülésre hivta össze a Művelt Nők Klubját.
               Általában, ezekben az izzó időkben mindennap legalább ezer ülést tartottak Európa
               különböző városaiban a férfi- és nőegyesületek. Politika, művészet, ipar és
               kereskedelem mind háttérbe szorultak az egyetlen és mindent lehengerlő nagy
               aktualitás mellett: hogyan kell megoldani a megszépülés kérdését a gyakorlatban?</p>
            <p>- Bajtársnők! - kezdte Bittner Borbála a beszédét - a legfelháboritóbb jelenségnek
               vagyunk nap-nap után a tanui!</p>
            <p>- Ugy van! - dörögték a hölgyek, akik ugyan még nem tudták, hogy miről lesz szó, de
               tisztában voltak azzal, hogy a felháborodásra bőven akad okuk.</p>
            <p>- Természetesen a Sawaky-ügyről van szó. Valóban legfőbb ideje, hogy valami rendet
               teremtsenek ebben a káoszban, amely a kulturemberiség szégyenévé kezd lenni!</p>
            <p>- Igaz! Helyes! - kiáltották fokozódó izgalommal a hölgyek.</p>
            <p>- A férfiak váratlan és gonosz orvtámadása megbotránkozással tölti el a világ minden
               asszonyát és leányát. Fájdalom, a hatalom az ő kezükben van, ők hozzák a
               törvényeket, övék a fegyveres erő és joggal félhetünk attól, hogy bennünket, nőket,
               sikerül majd egészen háttérbe szoritaniok. Mégis hinnünk kell abban, hogy még ebben a
               világfelfordulásban is megmaradt a lelkiismeretnek legalább némi csökevénye az
               emberiségben és mi ehhez kiáltjuk jogos kivánságunkat:</p>
            <p>„Mondják ki törvényhozási uton, hogy a megszépitésnél legelsősorban a harmincadik
               évüket betöltött hajadon leányok jönnek tekintetbe...”</p>
            <p>Viharos helyeslés, tomboló taps követte a szavakat. Rosner Isabella sirva fakadt
               izgalmában, Wallendorf Lidia idegrohamot kapott és ez átragadt a többiekre is. Mint
               egy középkori vitustáncos csoport, őrjöngtek, kiabáltak, rikácsoltak. Percekig
               tartott, mig végre nagynehezen elült a lárma.</p>
            <p>- Végre is - folytatta Bittner Borbála - a fiatalabb leánygeneráció ráér még várni.
               Gondolják meg, hogy az ő várakozásuk sokkal könnyebb és kevésbbé szenvedéssel
               telitett lesz, mint a mienk, mert hiszen ők biztosan tudják, hogy sorsuk meg fog
               változni. De mi a poklok minden kinját szenvedtük át és e szenvedésekkel megváltottuk
               az elsőbbséghez való jogot. Inditványozom tehát, hogy sürgősen adjuk át a kormánynak
               ezt a kivánságunkat tartalmazó kérvényünket. És ugyanakkor letelepszünk a parlament
               lépcsőire és éhségsztrájkba kezdünk. Addig nem megyünk el és nem eszünk egy falatot,
               amig kérésünket nem teljesitik!</p>
            <p>Ennek a temperamentumos javaslatnak igen különös következményei lettek. Másnap egész
               Berlin a parlament lépcsőjére heveredő száz idős lányon mulatott. A rendőrség
               természetesen erőszakkal elhurcolta őket és mert kijelentették, hogy egy falatot sem
               esznek, kórházba vitték őket, ahol mesterséges táplálkozással gyötörték a
               boldogtalanokat. Ám ez a példa ragadós volt és másnap már az ötvenévesek klubja
               kezdett éhségsztrájkba, mert ők is igy akarták a kormány határozatát kicsikarni. Az
               általános káoszt feltétlenül meg kellett oldani. Az egyes országok képviselői sürgős
               tanácskozásra jöttek össze Bernben, ahol idegtépő, filmregényekbe illő jelenetek
               játszódtak le. A legagyafurtabb uton-módon igyekeztek ugyanis megkörnyékezni,
               megvesztegetni az egyes állami kiküldötteket. Hasztalan vette mindegyiket valóságos
               testőrség körül és hiába zárták el a kongresszus tagjait szigorubban a külvilágtól,
               mint a pápát választó biborosokat. Az inasról, aki kiszolgálta őket, a szobalányról,
               aki szobájukat takaritotta, kiderült, hogy mindegyik valamelyik érdekeltség
               szolgálatában áll. Berlin megtelt kalandornőkkel és politikai ügynökökkel. Pénzt,
               szerelmet, fényes állást és jövőt kináltak az érdekeltek egy-egy kedvező szavazatért.
               A világ minden lapjának riportere a városban tartózkodott és a kongresszus
               palotájából rádión röpitették szét a hireket. Minthogy a tanácskozások titkosak
               voltak, a hirlapirók mesterséges szenzációkat találtak ki, pletykákat továbbitottak,
               melyeknek ugyanakkor a cáfolatát is közölték. A zürzavar, fejetlenség, izgalom
               tetőfokára hágott. Két heti, végtelennek látszó, rövid megszakitással éjjel-nappal
               tartó tárgyalás után a kongresszus végre meghozta határozatát. A nagyterem ajtóit
               kinyitották és a hirlapirókat, valamint néhány politikai előkelőséget bebocsájtották.
               Mikor az elnök felállt, feszült, megdöbbent csend támadt, amilyennel sorsdöntő
               perceket szoktak várni.</p>
            <p>Az ünnepélyes bevezető szavak után az elnök a lényegre tért.</p>
            <p>- A kongresszus - mondotta - tisztában van azzal, hogy minden kivánságot komoly és
               megszivlelendő érvek támogatnak és éppen ezért soha döntés nem volt még nehezebb,
               mint amelyet most kellett hoznunk. Mégis, tekintetbevéve ugy a gyakorlati, mint a
               méltányossági szempontokat, a döntést akként hoztuk meg, hogy elsősorban az idős
               férfiakat és nőket bocsájtjuk a Sawaky-féle szanatóriumokba. Ezután a kétségtelenül
               csunya nők következnek. És csak legvégül kerülhet a sor az egészen fiatal
               korosztályra és azokra, akik ugyan szépek, de szépségüket bizonyos tekintetben
               tökéletesiteni óhajtják. Minthogy az uj szanatóriumok egyre gyorsabb tempóban épülnek
               és a szakorvosok számát rövidesen ötvenezerre sikerül felemelnünk, a statisztikai
               számitás szerint két éven belül mindenkire sor kerül. Hiszen ne felejtsük el, hogy
               igen sok olyan szép férfi és nő van, akiknek a Sawaky-féle gyógykezeltetésre
               egyáltalában nincsen szükségük, továbbá a földművelők, bányászok, általában az
               őstermelők között nagy számmal lesznek olyanok, akiket ez a dolog egyáltalában nem
               érdekel. A tulajdonképpeni nagy tömeget a városi lakosság szolgáltatja. A kongresszus
               egyuttal kimondotta, hogy a kezelési dijak az állami adók arányában állapittatnak
               meg. Akik vagyontalanságuk miatt adót nem fizetnek, a kezelésben is ingyenesen
               részesülnek...</p>
            <p>Ez a határozat általános felháborodást és elégedetlenséget keltett. Minden szakértő
               megjegyezte, hogy a kongresszus okoskodása téves, mert csakis valamennyi orvos
               bekapcsolása esetén lehet a jelentkezők százmillióit két éven belül kiszolgálni. A
               felzudulás olyan viharos volt és a zavargások olyan nagy mérveket öltöttek, hogy a
               határozatot módositani kellett. Kimondottak, hogy minden ország orvosi állományának
               kétharmada foglalkozhatik a Sawaky-féle eljárás alkalmazásával. A már kitanitott
               tizezer orvos kötelessége a szükséges tanfolyamokat az utólag ugyancsak sorsolás
               utján kijelölt kartársak számára megtartani. Valamennyi lukszus szanatórium és
               hidegvizgyógyintézet állami tulajdonba megy át és az állam a Sawaky féle szanatórium
               részvénytársaság céljaira bocsájtja azokat. Ez a határozat azonnal életbe is
               lépett.</p>
            <p>Igy kapta meg miss Margaret egy augusztusi reggelen a hivatalos értesitést, hogy
               szépészeti intézetét az állam kisajátitotta. Ugyanakkor Lotténak pecsétes levelet
               kézbesitettek, melyben tudatták, hogy felvétetett az orvosok közé, akik a Sawaky-féle
               gyógymóddal foglalkozhatnak. Felhivták egyuttal, hogy szakkiképzése miatt
               haladéktalanul jelentkezzék a dr. Hittler Henrik vezetése alatt álló tanfolyamon.</p>
            <p>Lotte még aznap délelőtt tisztelgő látogatást tett Hittlernél, aki igen szivélyesen
               fogadta. Boncz ezalatt türelmetlenül várta az utcán, mert megbeszélték, hogy ezt a
               szabadnapot egy kis szórakozással töltik el. Boncz, akit az áruházak tanulmányozására
               küldtek szülei Berlinbe, titokban riportokat küldött a pesti lapoknak, a berlini
               eseményekről. Néhány tudósitása már meg is jelent és Boncz örömtől sugárzó arccal
               rontott be egy reggel Lottéhoz.</p>
            <p>- Ide nézzen, olvassa! Elhiszi most már, hogy szeretem?!</p>
            <p>Egy pesti ujságot nyomott Lotte kezébe, aki azonban kijelentette, hogy sajnálja, de
               egy szót sem ért magyarul. Boncz észbe kapott. Persze, erről egészen megfeledkezett.
               De nem jött zavarba. Rámutatott egy vastag betükkel nyomtatott névre:</p>
            <p>- De ezt csak el tudja olvasni? Ezt a nevet remélhetőleg ismeri?</p>
            <p>Hát azt csakugyan ismerte Lotte. Hogyne, hiszen az övé. Dr. Kaiser Lotte.</p>
            <p>Ijedten kérdezte Boncztól:</p>
            <p>- Az Isten szerelméért, mi áll itt rólam?</p>
            <p>- A legragyogóbb dolog. Hogy Berlin legnagyobb szépitő intézetének orvos-kisasszonya
               kételkedéssel fogadja a Sawaky-féle szépitő eljárást és a minisztériumban máris
               élénken foglalkoznak a különvéleménnyel, melyet orvosprofesszorokkal vizsgáltatnak
               felül.</p>
            <p>- De hiszen ebből egy szó sem igaz!</p>
            <p>- Nem baj. De szenzációs. Látja, főhelyen, nagy betükkel közölték. Ezt a hirt
               legalább husz más lap is átveszi. Onnan kikerül a külföldre. Holnap már benne lesz a
               nagy angol és francia lapokban is: Budapesti forrásból vesszük a következő érdekes
               hirt: Kaiser Lotte berlini orvoskisasszony kimutatta a Sawaky-találmány sulyos
               tévedéseit. A berlini lapok titkolni próbálják a pikáns hirt, nyilván azért, mert
               hiszen a dolgot ők kürtölték világgá és onnan indult el a világot felforgató
               lázhullám. Gróf Tannenburg kisasszony állitólagos megszépitése körül igen rejtélyes
               bonyodalmak merültek fel, valami nincsen rendjén. Erre vall az is, hogy nevezett
               hölgy már hosszabb idő óta seholsem mutatkozik!</p>
            <p>Lotte rémülten csapta össze kezét:</p>
            <p>- Ez őrültség, Boncz. A legsulyosabb kellemetlenségeim támadhatnak belőle.</p>
            <p>- Ugyan micsoda? Először is eddig még nem sorozták be a szépitő szanatórium orvosai
               közé. Másodszor mindenért én vagyok felelős, aki aláirtam a nevemet. És hát egy
               szemernyi igazság mégis van a dologban. Ha nem több, hát annyi hogy fanatikusan
               gyülöli Sawakyt és Müller Friderikát. Hát hadd okozzunk nekik néhány kellemetlen
               percet. Azonkivül sohasem árt, ha egy ilyen nagy tőzsdei manőverrel, mint amilyenné a
               szépitő eljárás nőtte ki magát, egy kis kontremint mozgatunk meg.</p>
            <p>- Nem... nem! Még ma felmegyek a minisztériumba és bejelentem, hogy én soha senkinek
               ilyen nyilatkozatot nem tettem. És maga azonnal irásban jelenti ki, hogy az interjut
               tévedésből irta meg.</p>
            <p>- Rendben van, Lotte. Én akár mártirhalált is halok maga miatt. De azért egy jó szót
               mégis csak megérdemelnék, amiért világhirüvé tettem a nevét!</p>
            <p>Lotte ellágyulva, némi meghatottsággal szoritotta meg András kezét.</p>
            <p>- Hiszen tudja, hogy jó barátomnak tartom. De ilyen bolondságot ne tegyen többé.</p>
            <p>De Lotte mégsem ment a minisztériumba. Megkapta kinevezését és előbb Hittlerrel akart
               beszélni. Egyébként is telefonon való tudakozódásra azt felelték, hogy báró
               Battenberg napok óta senkit sem fogad és csak nagyon ritkán tartózkodik hivatalában.
               Hittler nagyon barátságosan fogadta kolleganőjét és Lotte jókedvüen tért vissza
               Bonczhoz.</p>
            <p>Találomra bolyongtak a pompás napsütésben és nevették a kereskedők élelmességét, akik
               hatalmas táblákat tettek a kirakatba helyezett divatcikkek és ékszerek mellé: Nem
               kell bevárnia a Sawaky-kurát. Anélkül is megszépül, ha francia modelljeimet
               hordja!</p>
            <p>Egy öreg virágárusnő előtt megálltak, András rózsákat vásárolt a fogatlan, piszkos,
               legalább hatvanesztendős, elhizott, rettentően csunya asszonytól.</p>
            <p>- No, néni, - kérdezte tőle - mit fog tenni, ha majd megfiatalitják?</p>
            <p>- Táncosnőnek megyek, kezit csókolom, nagyságos ur. Mert nem akarom, hogy mire
               megöregszem, megint az utcára kerüljek. Ezelőtt ugyanis mosónő voltam. Nem is
               gyüjtöttem semmit. De most már több eszem lesz!</p>
            <p>Nevetve mentek tovább.</p>
            <p>- Remek, - jegyezte meg András. - hatvanéves ifju táncosnők fogják szórakoztatni a
               megfiatalitott öreg urakat.</p>
            <p>Egy leánynevelő intézet növendékei jöttek velük szemben. Nyurga, vérszegény, kamasz
               lányok, akik viháncolva sugtak össze minden pillanatban. Kisérőjük egy szemüveges,
               szikár vénkisasszony megbotránkozva utasitotta őket minduntalan rendre. Egy utcai
               trafik mellett haladtak el, melynek ablakában számtalan röpirat tarkállott: Mit
               várhatunk a Sawaky-módszertől? Milyen lesz a megszépitett emberiség? Pontos adatok
               Sawaky eddigi működéséről.</p>
            <p>A pápaszemes professzornő észrevétlenül elmaradt növendékeitől és gyorsan megvásárolt
               két röpiratot és egy filmlapot s azokat lázas, izgatott mozdulattal süllyesztette
               táskájába. De bármilyen ravasz is volt, szemfüles növendékei észrevették és Lotte meg
               András jól hallották, amint nevetőgörcsök között mondták egymásnak: Szerafin
               filmszinésznő lesz a Sawaky-kura után!</p>
            <p>Egy vendéglőbe tértek be. Találomra botlottak be, mert éppen megéheztek és a vakitó
               fehér abroszok, az asztalokra rakott gyümölcs-piramisok, a kristály-poharak, gyengéd
               virágcsokrok, a topáz és rubin szinekben csillogó borospalackok étvágygerjesztően
               hivogatták őket.</p>
            <p>Előételnek fogast rendeltek és az első palack bor után Andrást édes szédület fogta
               el.</p>
            <p>- Gondolt-e arra, Lotte, hogy maga most uj életet fog osztogatni az embereknek?
               Milyen nagyszerü lenne, ha maga is eldobná a régit, minden bántó, szenvedést okozó
               emlékével... és nekem adná az ujat!</p>
            <p>Lotte arca elborult.</p>
            <p>- Ne beszéljünk most erről, András. Ugy örülök, hogy néhány percre megfeledkeztem
               arról a sok szörnyüségről, amely mostanában rám szakadt.</p>
            <p>- De hát mire jó ez? Igyék, Lotte... nézze a borospoharán keresztül a napsugarat és
               gondoljon arra, hogy ebbe a borba is a tüz, a fiatalság van zárva. Milyen nagyszerüen
               süt a nap, az élet sohasem volt zengőbb és szebb, mint ma. És milyen nagyszerü, hogy
               nem kell többé reszketve gondolnunk az elmulásra. Urai lettünk a nagy titoknak.
               Mindenki bőven kiveszi ezentul a részét az ifjuságból és szépségből! Nemcsak nézői,
               hanem biztos részesei leszünk a nagyszerü, világot éltető és megujitó erőknek. Nem
               érjük be morzsákkal, melyeket a véletlen szabott többé-kevésbbé fukar adagokra, hanem
               komolyan és bőségesen lakmározunk az Élet asztalán. Oh, milyen nagyon, mámorosan
               szerelmes vagyok. Mennyire szeretem magát, Lotte. Hol találhat az enyémnél vidámabb,
               őszintébb szerelmet? Hogy is ülhet mellettem ilyen komolyan? Mért nem kacag, miért
               nem csókol meg?</p>
            <p>- Itt? Ennyi ember szemeláttára? - mosolygott Lotte András hevületén.</p>
            <p>- Mi szégyelni való lenne abban? Van-e valami, ami szebben illeszkedhetne ebbe a
               nagyszerü nyári napsütésbe, mint egy csók? Én ugy szeretném belekiáltani a
               boldogságomat az egész világba. Tudja, Lotte, de ne nevessen ki, már gondoltam arra,
               hogy tulajdonképen költőnek születtem. Mit gondol, ne próbáljak verseket irni?</p>
            <p>- Nem, András. Sokkal szebb, ha érzi, mintha irja a költeményeket.</p>
            <p>- Lotte, néhány hónap óta az egész világ megbolondult. Miért lennék hát éppen én
               kivétel? Olyan szerelmes vagyok, hogy majdnem kiszakad a szivem. Szeressen engem.
               Kivánjon tőlem valamit. Hogy megöljem Sawakyt. Vagy hogy megskalpoljam Battenberget.
               Vagy gunyos cikket irjak Müller Friderikáról! Olyan szép az élet és én éppen ma
               kaptam megint ezer márkát hazulról. Képzelje, a „Börsenblatt”-ból kiirtam Karl
               Kappeler egyik közgazdasági cikkét és levél alakjában beküldtem édesatyámnak. Azóta
               engem tart Közép-Európa legképzettebb kereskedőjének. Duplájára emelte fel a
               zsebpénzemet és azt irta, hogy csak igy folytassam tovább is. És én csakugyan igy
               fogom folytatni. Már kivágtam a „Morgenpost”-ból a selyemgyártásra és kivitelre
               vonatkozó nagyobb tanulmányt. Most azt fogom beküldeni jó atyámnak. A jövő héten
               statisztikai táblázatokat fogok levelemhez mellékelni. Apám sirni fog örömében. De ez
               mind nem ér semmit. Nekem egy célom van. Nyiltan, bátran, őszintén...</p>
            <p>András nem fejezte be mondatát. Hirtelen és meglepetésszerüen Lottéhez hajolt,
               magához ölelte és mielőtt a meglepett és megrémült doktorkisasszony védekezésre
               gondolhatott volna, szájoncsókolta.</p>
            <p>Lotte biborpirosan, felháborodva ugrott fel.</p>
            <p>- Ez szemtelenség! Soha többé nem akarom látni!</p>
            <p>El akart rohanni, de amikor megfordult, hirtelen elsápadt, visszahökkent és a helyére
               roskadt.</p>
            <p>A vendéglő ajtaján egy férfi és egy nő léptek be. Lotte első pillantásra felismerte
               őket. Battenberg Fritz és Müller Friderika. Hidegen, gőgös előkelőséggel álltak meg.
               A főpincér mély bókkal sietett eléjük.</p>
            <p>- A jobboldali hármas fülkét rezerváltam excellenciádnak!</p>
            <p>Battenberg biccentett és, anélkül, hogy egy pillantást vetett volna maga köré,
               elindult a jelzett irányba. A pincérek hada utánuk kullogott. Müller Friderika mint
               egy fejedelemnő, felragyogva és győzelemittasan karolt a férfiba. A pillantása a
               vele szemközti tükörbe esett. És ez a tükör az övén kivül még egy másik nő arcát is
               megmutatta neki. Egy arcot, melynek láttára Friderika még gőgösebb és
               győzelemittasabb lett. Megfordult és élesen, határozottan, lesujtóan és gyülölettel
               nézett Lottéra, aki sápadtan, elhaló lélekzettel, megsemmisülten és megalázva ült a
               helyén. Csak asszonyok érthetik meg, hogy mennyi fájdalom, szégyen és keserüség
               összessége az ilyen pillanat.</p>
            <p>Azután eltüntek. A fülke függönye eltakarta Battenberget és Friderikát. Lotte még
               mindig mozdulatlanul ült. Szemei merevek voltak, didergett, a szája megvonaglott.</p>
            <p>András, a rémülettől magánkivül, egy kis bort erőszakolt a szájába.</p>
            <p>- Lotte, könyörgöm, mi baja van? Térjen magához!</p>
            <p>A száj néhány pillanatig még némán vonaglott. Azután egyszerre halk, de érthető
               szavak röppentek el róla:</p>
            <p>- Meg fogom ölni ezt az embert!</p>
            <p>Lassan magához tért. Fáradt volt, megtört, alig tudott András karján kitámolyogni és
               egy autóba szállni.</p>
            <p>A férfi ugy érezte, hogy beszélnie kell.</p>
            <p>- Ne busuljon, Lotte. Most már láthatja, hogy méltatlanra pazarolta szerelmét.
               Felejtse el... Talán azért kellett ennek igy történnie, hogy észrevegyen végre engem!
               Lotte, legyen a feleségem!</p>
            <p>Lotte tagadó mozdulatot tett.</p>
            <p>- Most ne beszéljünk erről. Nagyon megbántottak... szenvedek!</p>
            <p>Szeméből könnyek szivárogtak. András mérgesen szoritotta ökölbe a kezét.</p>
            <p>- Hát van józan ész, logika a világon? - kiáltotta haragosan. - Ime, a méltatlan
               emberért szenved, még most is szereti, engem pedig, aki szivből imádom, semmibe sem
               vesz!</p>
            <p>De hát Lottén sem érv, sem könyörgés nem fogott. Letörten, halálos szomoruan érkezett
               a penzióba.</p>
            <p>- Isten vele, András! - mondotta. - És örüljön, hogy mindez igy történt, mert
               különben nagyon összevesztem volna magával a csók miatt. De a nagyobb baj
               elhomályositja a kisebbet és ugy érzem, szükségem van magára!</p>
            <p>András e pillanatban boldog volt. Hiszen ez már közeledés, talán egy kis vallomás is!
               Lelkesen csókolta meg Lotte kezét.</p>
            <p>- Mindig, mindenben rendelkezésére állok! - kiáltotta.</p>
            <p>- A baj sohasem jön egyedül - mondotta Lotte - s én ugy érzem, hogy nehéz napjaim
               következnek.</p>
            <p>- Ugyan mi történhetne?</p>
            <p>Lotte maga elé nézett és csendesen mondta:</p>
            <p>- A harc megindult és sohasem lehet tudni, hogy hol áll meg, hová vezet.</p>
            <p>Kezét nyujtotta és lehajtott fővel, lassu léptekkel bement a szobájába.</p>
            <p>*</p>
            <p>Másnap reggel küldönc kereste Lottét. Hivatalos, pecsétes levelet hozott. Lotte
               remegve nyult a levél után. Érezte, hogy csak rossz hir állhat benne, Alig tudta
               leküzdeni felindulását és percekig tartott, amig végre el tudta olvasni a két gépelt
               sort: „Értesitjük, hogy magasabb helyről történt utasitás folytán önt a Sawaky-féle
               orvoskurzus névjegyzékéből töröltük...”</p>
            <p>Lotte keserüen mosolygott. Jól tudta, ki az a felsőbb hatóság, akinek ő nem kell.
               Tegnap délben Müller Friderika bizonyára érdeklődött, hogy Kaiser Lotte dr.
               szerepel-e a névsorban? És személyesen adta ki az utasitást: azonnal törölni!</p>
            <p>Ez az ujabb vereség érzékeny és sulyos volt. Nemcsak azért, mert igen tekintélyes és
               biztos jövedelemtől ütötte el, hanem azért, mert Lotte valahogyan ugy érezte, hogy
               neki joga van megismerni azt a rejtélyt, amely vetélytársát ilyen fölényes
               győzelemhez segitette.</p>
            <p>- Micsoda élet, micsoda nyomoruság! - sóhajtotta Lotte.</p>
            <p>Ágya szélére ült és arra gondolt, hogy néhány hónap előtt még büszke reménykedéssel
               nézett jövője elé. Pompás jövedelme volt és a telefon pontosan fülébe csilingelte
               bizonyos időközökben Battenberg vallomását. Mennyire szerette ezt az embert! És most
               kiderül, hogy önző, kapaszkodó, csak a sikert hajszoló ember, akinek nincs szive. De
               hát akkor miért rabolta el annyi szép évét? Miért fosztotta ki legdrágább érzéseit?
               És ezt talán még meg lehetne bocsájtani. De nevetségessé tette. Cinkosa lett
               legádázabb ellenségének. Segitett neki őt letiporni. Ezért lakolnia kell...</p>
            <p>Lotte felugrott, fel és alá sétált, próbálta átgondolni a helyzetet. Mi történt
               tulajdonképen? Hol van Sawaky és micsoda viszony füzi a japánt Friderikához? Valóban
               csak a tudományos együtt buvárkodás? Oh, Lotte sokkal inkább nő volt, semhogy ezt
               elhihette volna. Jól megfigyelte az Adlon halljában, hogy milyen gyengéd, szinte
               szenvedélyes mozdulattal közeledett Sawaky Friderikához, hogyan nézett rá, milyen
               féltékeny és szigoru pillantással figyelte, amikor Friderika táncolt. De hát akkor
               miért engedte át Friderikát Battenbergnek? Itt valami mély, sötét titoknak kell
               rejtőzködnie. Egy titoknak, melynek ha felfedi nyitját, ugy... Lotte megállt, a szive
               hevesen vert, nem is merte végiggondolni a mondatot. De homályosan és makacs erővel
               egy elhatározás kezdett érlelődni benne: meg kell ismerkednie Sawakyval!!</p>
            <p>Az ajtón kopogtak. András lépett be. Arca csupa mosoly. Kezében levelet
               lobogtatott.</p>
            <p>- Hurráh, Lotte, gratuláljon! Óriási siker!</p>
            <p>- Micsoda nagy gyerek maga - utasitotta Lotte rendre. - Bizonyára megint sikerült egy
               kivágott cikkel megpumpolnia az édesatyját.</p>
            <p>- Nem, Lotte. Ezuttal komoly keresetről van szó. Közös keresetről, ha szabad igy
               neveznem. Meggazdagodtunk! Mind a ketten!</p>
            <p>Lotte gyanakodva nézte Andrást.</p>
            <p>- Barátom, nincsen magának láza?</p>
            <p>- Nem, Lotte!... Ugye maga is látja ezt a levelet a kezemben? Akkor hát nem káprázat.
               De egy kis türelem... sorjában kell mennem. Ugye emlékszik, hogy a multkoriban
               megmutattam azt a kis hirt, melyet magáról tettem közzé egy magyar ujságban?</p>
            <p>- Amelyben azt irta, hogy én megtámadtam Sawaky elméletét?</p>
            <p>- Ugy van. Hát most már bevallhatom... Ugyanakkor egy pesti bankárnak, személyes,
               bizalmas jóbarátomnak azt irtam, hogy e hir hatása alatt okvetlenül nagy áresés lesz
               a Sawaky-szanatórium rt. részvényeiben. Kértem, hogy amennyi pénzt csak szabaddá tud
               tenni, azért mindért vegyen az áresés napján részvényeket, mert hiszen a támadás
               hirét azonnal meg fogják cáfolni és a részvények szilárdabbak lesznek, mint valaha.
               Viszont mindig akad néhány gyáva részvényes, aki, ha elolvassa az ártatlannak látszó
               hirt, megrémül és azt mondja: valami lehet a dolog mögött! És siet piacra dobni
               részvényeit. A bankár eladta a részvényeket százezer márka nyereséggel és a
               nyereségből negyvenezer márkát az én számlám javára irt. Ennek a fele, huszezer
               márka, természetesen önt illeti, minthogy a maga segitsége nélkül ez a trükk sohasem
               sikerült volna.</p>
            <p>- Csak nem hiszi, kedves barátom, hogy valóban elfogadok magától ilyen hatalmas
               összeget!</p>
            <p>- Bocsánat, de megint a saját szavaira kell emlékeztetnem. Ugye akkor azt mondta,
               hogy magára sulyos kellemetlenségek hárulhatnak a cikkből kifolyólag?</p>
            <p>- Ez igaz és ma is fenntartom.</p>
            <p>- Rendben van. Akkor hát nyilvánvaló, hogy a spekuláció kockázatának nagy részét maga
               viselte. Amiből nyilvánvaló, hogy éppen ilyen arányban kell részesülnie a nyereségben
               is. Egyébként az összeget van szerencsém e nevére irt takarékkönyv alakjában
               átnyujtani!</p>
            <p>Lotte mélyen meghatódott.</p>
            <p>- Maga nagyon jó fiu, András. Sokkal jobb, mint amennyire én azt megérdemlem. De
               kérem, legyen türelemmel, talán eljön az idő, amikor egész szivvel fogom viszonozni
               tudni az érzéseit. De most nem lehet még... Egy nagy, igen nagy harcot kell megvivnom
               előbb!</p>
            
         </div>
         <div type="chapter">
            <head>13.</head>
            <p>A világot felforgató nagy események többnyire más hatást és eredményt szülnek, mint
               amilyet a józanul és logikusan gondolkozó emberek várnak. Most is igy történt.
               Kormányférfiak, ujságirók mind azt jósolták, hogy a nagy izgalom lecsapolódik és a
               munka visszatér régi medrébe, a megszépitett és megfiatalitott embertömegek
               arányában.</p>
            <p>A szanatóriumok ezrei éjjel-nappal ontották az átformált, ujjá fiatalitott embereket.
               Valósággá lett a régi mesebeli csodamalom, melynek egyik kapuján öregen és csunyán
               lépnek be, a másikon pedig fiatalon és szépen távoznak.</p>
            <p>Az első hónapokban az öröm és ujjongás általános volt. Valóban ugy látszott, mintha
               az Ovidius által megénekelt aranykorszak éledt volna ujjá. Valami névtelen öröm, édes
               megmámorosodás fogta el az embereket, az egészséges test természetes ruganyossága és
               energiateltsége kiváltotta azt a vidám optimizmust, melynek semmi más alapja
               nincsen, mint a kellemes közérzet. Sugárzó, vidám arccal, ragyogó szemekkel álltak a
               tükör előtt, alig tudtak betelni a maguk nézésének gyönyörüségével. Ismerősök, ha az
               utcán találkoztak, elsikoltották magukat örömükben, összeölelkeztek, csókolództak és
               akárhányszor gyermekek módjára ugrándoztak örömükben. De nemcsak a testek, hanem a
               lelkek is sajátságos változáson mentek át. Mindenki könnyelmü lett. Az ifjuság
               tékozló könnyedségével vetették magukat az örömökre, mindenki bizott a jövőjében, ugy
               érezték, hogy csodálatos ujjászületésükkel kapcsolatban a környező világnak is meg
               kell változnia. Szinte csodálkoztak és nem értették, hogy miért nem emelkednek a
               munkabérek, miért nem enyhül a munka sulyossága, hogyan lehetséges az, hogy a
               főkönyvek éppen olyan ridegek és savanyuak, mint azelőtt, hogy a gépek is éppen olyan
               olajosak, porosak és lármásak, mint a régi világban. Csak az utcák képe változott.
               Mindennap uj embercsoportok tartották diadalmenetüket. Milyen isteni pillanat volt
               az, mikor a csunya, öreg lány először lépett ki az utcára szépen, fiatalon, hóditó,
               bájos lányságot sugárzóan. Mindegyik uj ruhát készittetett, kábultan, mintegy könnyü
               részegségben léptek ki a kapun és kacagó boldogsággal érezték először életükben, hogy
               tetszenek. Igen, a férfiak megfordultak utánuk, sőt kitartóan követték őket. Évek
               sirása változott egyszerre mindent felejtő boldogsággá és egyetlen mohó vágytól
               remegtek meg: pótolni, kiélvezni mindazt, amit a mult megtagadott, amiért annyit
               szenvedtek. És fizetni is! Bosszut állni mindazokon, akik kegyetlenül megcsufolták
               hervadt, szomoru lányságukat. Megkinozni a férfiakat, akiket szerettek és akik nem
               vették észre őket. Most felkeresték őket, felkorbácsolták szenvedélyüket és a
               szemükbe kacagtak. A hetyke barátnők sápadtra váltak, mikor meglátogatták őket és
               elhóditották udvarlóikat. Micsoda bódult, táncos világ volt ez! A testek és életerők
               tobzódó, fékevesztett diadala. Mindenki élvezni akarta a sikerét, szépségét,
               fiatalságát, melyet váratlan, felfoghatatlan adománynak tartottak. A társadalmi
               rendet komolyabb felfordulás fenyegette, mint valaha. Békés családatyák csábitó Don
               Juanokká váltak és derék polgárasszonyok, akik már csendesen beletörődtek szerelem és
               viharok nélkül elmult szürke életükbe, most dacos örömmel rázódtak fel és
               kijelentették, hogy nem lesznek többé bolondok ugyanolyan szolidan élni, mint eddig.
               Mindenki bölcs és Epikur lett, lenézték az erkölcsöt és önmegtartózkodást, amelyből
               szerintük előbbi életükben semmi jó nem fakadt. A családi élet veszedelmes zátonyra
               jutott, a hatóságok és az egyház megrémültek. Rómából bizalmas parancs érkezett a
               főpapsághoz és a templomokban egyre sürübben dörgött a hivek felé a szigoru
               prédikáció, melyek között különösen nagy feltünést keltett Páter Hillárius
               benedekrendi szerzetes beszéde, aki a következőket mondotta:</p>
            <p>- Testvéreim! Uj tömegőrület lázában lejti boszorkánytáncát a világ. A sátánsugallta
               bölcseség a halhatatlan lélek megszépitése helyett a mulandó testet ejti nagyzási
               hóbortba, elhiteti vele, hogy mindenféle bűbájoskodással és természetellenes
               mesterkedéssel örökifjuvá lehet. Trónt emelnek a testnek, olyan őrjöngő kultuszt
               üznek vele, amilyenre még az antik Rómában sem volt példa. De nézzetek körül és
               lássatok. Nézzétek, mint süllyed sárba minden, ami magasztos és szent volt. A test
               uralma a sátán uralma! Az asszony nem szereti többé az urát, az apák tivornyák között
               töltik éjszakáikat és a gyermekek lelkéből kivész minden fennköltség, jóság,
               tisztaság. Vigyázzatok! Értsétek meg, hogy a romlás felé rohantok. Mindenfelé pusztul
               a vagyon, a komoly munka egyre nagyobb válságba kerül. Dorbézolástok közepette nem
               veszitek észre, hogyan távolodtok egyre jobban a helyes utról és mint fordultok el az
               Urtól. Ostoba, vak emberek! Hát mit ér az, ha meg is hosszabbithatjátok ifjuságtokat?
               A halál mégis elkövetkezik, a test nem lehet halhatatlan. És akkor jaj nektek,
               ezerszer jaj! azoknak, akik elvesztették lelküket! Az Ur ellen lázad és sulyosan
               vétkezik, aki, ahelyett, hogy imádkoznék és dolgoznék, a szanatóriumok előtt áll
               hosszu, türelmetlen sorban és várja, hogy mikor kerül sorra. Jól tudjátok, hogy az
               egyház emberei közül senki sem veszi igénybe Sawaky doktor tudományát. Sem a papok,
               sem a rendek tagjai. És aki az egyház hű és igaz fiának tartja magát, az fölénnyel és
               megvetéssel fordul el e modern átoktól, amely uj Szodomává és Gomorhává változtatja a
               világot!</p>
            <p>A prédikációnak óriási visszhangja támadt. Az ujságok vezércikkekben foglalkoztak
               vele. A szabadelvü lapok azt hangoztatták, hogy mindenki szabadon rendelkezik
               testével, senkit sem lehet eltiltani attól, hogy szép és fiatal legyen. Ha vannak is
               átmenetileg bizonyos kilengések, ezek idővel feltétlenül elmulnak. De különben is
               most, mikor már sok millió embert kezeltek a szanatóriumok, nem lehet a többi
               várakozót egyszerüen eltiltani a kurától. Ez világforradalomra, beláthatatlan
               rémségekre vezetne. És ne feledjük el, hogy a Sawaky-szanatórium részvénytársaság
               részvényeinek elértéktelenedése irtózatos pénzügyi válságot idézne fel, mely nemcsak
               a magánvagyonokat semmisitené meg, hanem megrázkódtatná az államháztartásokat is,
               melyek rengeteg milliárdot keresnek a szanatóriumok által fizetett részesedési
               összegekből. És végül, eltekintve az anyagi szempontoktól, kétségtelen, hogy az
               emberiség általános jóléte, munkaképessége és boldogsága is megköveteli, hogy minél
               tovább legyünk fiatalok és minél többen legyenek szépek!</p>
            <p>A keresztény lapok is óvatosan irtak. Dicsérték az egyházat, amely ragyogó és
               fennkölt példáját adta az önmegtartóztatásnak. Ime, a papok és apácák lemondtak a
               világi hivságról és bebizonyitották, hogy nemcsak prédikálják, hanem követik is a hit
               magasztos parancsait. Tisztelet nekik, akik igy tesznek tanuságot a lélek mindenek
               felett állósága mellett. Fájdalom, a hiuság és testiség valóban megdöbbentő módon
               lett urrá az emberiségen. Ijesztő eseteket látunk nap-nap után és - amire talán
               évszázadok óta nem volt eset - mindenfelé munkáshiány mutatkozik. A megszépült
               munkások és munkáslányok nem térnek többé vissza a gyárakba, valamennyien
               megkótyagosodnak a nagyravágyás és könnyü élet vágyától. A népvándorlás mindent
               elsöprő hordáira emlékeztető tömegek ostromolják a filmgyárak, szinházak és mulatók
               kapuit. Mindenki a szépségével óhajtja megkeresni a kenyerét. A testiségét akarja
               tökéletesiteni. Borzadva kérdezzük: hová vezet ez? A világ a kicsapongás és nyomor
               tanyája lesz. A legszörnyübb erkölcsi rothadás utjára léptünk. Minden harsonát meg
               kell fujnunk, fel kell ráznunk az alvó hatóságokat: gyors segitséget, szigoru
               beavatkozást követelünk, különben menthetetlenül elvesztünk!</p>
            <p>Az ujságok nem tuloztak. A munkakerülők száma rettentően megnövekedett. Csak
               elenyésző számmal akadtak olyanok, akik uj formájukban is visszatértek régi
               mesterségükhöz. A legtöbben lenézték és undorodtak előbbi életüktől. Különösen a
               szegényebb néposztályra állt ez. Akiket megszépitettek, ugy érezték, hogy közös
               származási titok, testvériség füzi őket össze mindazokkal, akik - mint ők - ugyancsak
               a szanatóriumokban lettek uj emberekké. Ebben a megujhodott életükben az egyes
               osztályok már nem érezték annyira az elválasztó falakat, mint azelőtt és ez az
               öncsaló képzelgés azt a hitet keltette bennük, hogy mindenkinek egyforma könnyü és
               gondtalan élethez van joga. A helyzet annyira veszedelmessé vált, hogy a hatóságok
               kénytelenek voltak erélyes módon beavatkozni. Szigoru rendeletet bocsájtottak ki,
               hogy mindenki köteles a kura befejezése után haladéktalanul előbbi munkahelyén
               jelentkezni. A bankokat utasitották, hogy szoritsák meg a hiteleket és megfenyegették
               a közönséget, hogy amennyiben nem térnek vissza a termelő, komoly foglalkozáshoz,
               bezárják a szinházakat, mulatókat és betiltják a mozielőadásokat.</p>
            <p>Mindez azonban pusztába kiáltott szó maradt. A valóságban naponta ezren és ezren
               ünnepelték megszépülésüket. Ezek az ünnepi lakomák többnyire orgiákká fajultak,
               melyeken Sawaky szobra előtt áldoztak a szerelemnek.</p>
            <p>Sawaky!</p>
            <p>Mint valami mithológiából kilépett ősi isten, aki visszatért a földre és
               megbabonázta, megőrjitette az embereket. Valamelyik francia tudós azt mondta róla,
               hogy az emberiség zavarban van: megkövezze vagy imádja-e? A legnagyobb jót és a
               legnagyobb rosszat hozta egyidejüleg.</p>
            <p>A tömeg bálványozta Sawakyt. Palotája előtt diszőrség állt és fejedelmeknek kijáró
               hódolat övezte. Sawakyt semmiért nem lehet vádolni, - mondották a higgadtabbak. Ha a
               jót, amit ad, rosszra forditják, ugy a baj nem Sawakyban van, hanem az emberekben,
               akiket nagyobb jellemerőre kell nevelni!</p>
            <p>Általában mindenki azzal mentette a nagy felfordulást, hogy csak átmeneti jellegü.
               Természetes, hogy az első megmámorosodás tulzásra ragadja a tömeget.</p>
            <p>Sawaky visszavonultan élt. A meghivásokat, melyekkel elhalmozták, sorra
               visszautasitotta. Annál többet suttogtak azonban szépséges asszisztensnőjéről, Müller
               Friderikáról, akit gyakran láttak az uj külügyminiszternek, Battenberg Fritz bárónak
               a társaságában. Ezt a barátságot a legkülönbözőbb magyarázatokkal kisérték s a
               legilletékesebb helyeken ugy vélték, hogy Battenberg zseniális trükkje, mellyel
               annyira Németországhoz rögzitette Sawakyt, hogy nem kellett tartani más nemzetek
               csábitási kisérleteitől. Mert - amint Battenberg leleplezte - angol és francia
               részről ismételten történtek kisérletek, hogy Sawakyt elvigyék Berlinből.</p>
            <p>Október derekára világzarándoklatot hirdettek Berlinbe Sawaky hivei. A tudományos és
               művészvilág legragyogóbb nevei jöttek el, hogy hódolatukat lerójják. E zarándoklásból
               tizennégynapos őrjöngő pogány ünnepély lett, amelynek azt a nevet adták: hódolat a
               Szépség Messiása előtt! Berlinben egész éjjel lobogtak a fáklyák, az utcákon virágos
               kocsikon gladiátorok vonultak végig és római köntösbe öltözött énekkar a szépségről
               és ifjuságról zengett himnuszokat. Sawaky reflektorok fényében jelent meg palotája
               erkélyén. Néma meghajlással fogadta a tömeg üdvözlését, de semmiféle hatalom nem
               birta megszólalásra. Sokaknak feltünt, hogy Friderika nem állt mellette. Pedig
               Friderika egyébként mindenütt látható volt. Megjelent az ünnepélyes megnyitáson és
               átvette a nők egyetemének fejedelmi ajándékát: a hatalmas arany pálmalevelet,
               brilliáns diadémot, a szépséget allegorizáló bronzszobrot, melynek főalakja maga
               Friderika volt. De azután történt valami, ami egészen uj fordulatot adott a
               dolgoknak. Az ünnepély utolsó napján villámgyorsan terjedt el az a hir, hogy a japán
               követ estélyt ad Sawaky tiszteletére. Ez különösen diplomáciai körökben keltett nagy
               meglepetést, mert hiszen kezdettől fogva feltünt, hogy Sawakyval szemben rendkivül
               zárkózottan, szinte tüntető közönnyel viseltetik kormánya. Ám a táviratok és üdvözlő
               iratok tömege, melyeket a japán követségre küldtek és melyben Japánt mint a világ
               legnagyobb fiának hazáját ünnepelték, ugy látszik, álláspontjának feladására birta a
               követet, aki káprázatos fénnyel készült megülni az estélyt. Ennél nagyobb
               szenzációra nem ébredt még az európai diplomácia.</p>
            <p>Az ázsiai veszedelem kérdése, ugy látszott, fenyegetőbben lépett az előtérbe, mint
               valaha. Igen sok nyugtalanitó jel vallott erre. Augusztus havában az angol, francia
               és német követek többizben tartottak bizalmas értekezést különböző városokban, ahová
               inkognitó érkeztek. A külügyminisztériumokban számos titkos aktában voltak e
               tanácskozások lefektetve, a hadügyminiszterekhez sürgős utasitások mentek és a
               hadianyagot készitő gyárak éjjel-nappal üzemben voltak. A repülőgépek és hadihajók
               számát napról-napra szaporitották. A levegő tele volt villamos feszültséggel, a
               diplomaták vihart szimatoltak, de semmiféle ügyeskedéssel sem lehetett tiszta képet
               teremteni. Ellenkezőleg. Ázsia előzékenyebb, udvariasabb és mosolygóbb volt, mint
               valaha. És mégis!... Mindenki félt, mindenki tudta: valami készül! A
               Sawaky-szanatóriumok bizalmas parancsot kaptak: elsősorban a férfiak fiatalitandók
               meg, minél több erőteljes férfire van szükség. Érthető ezek után, hogy a berlini
               japán követ estélye világeseménnyé nőtte ki magát. Hogyne, hiszen az estélyre
               meghivást kapott a Berlinbe sereglett egész európai diplomáciai kar. Ugy látszott,
               nagy meglepetés készül. Erre vallott az is, hogy valamennyi ország sajtóképviselőjét
               meghivták. A vendéglátó követség tehát sulyt helyezett arra, hogy azok a szavak,
               melyek az estélyen el fognak hangzani, minél nagyobb körben és minél pontosabban
               jussanak nyilvánosságra. A meghivókat a követség titkári hivatala állitotta ki és
               Boncz Andrásnak, aki, mióta riportokat küldött Budapestre, állandó érintkezést
               tartott fenn a berlini ujságirókkal, nagyszerü ötlete támadt. Személyesen
               jelentkezett a titkárságon, felmutatta igazolványait és meghivatta magát. Ugyanakkor
               engedélyt kért, hogy magával hozhassa fotóriporterét, Kaiser Lotte kisasszonyt is,
               aki valamennyi magyarországi képeslapot ellátja az estélyről készitendő fényképekkel.
               A titkár kissé vonakodott, de András olyan meggyőző erővel és tüzzel érvelt, hogy a
               titkár végül is attól félt, hogy diplomáciai konfliktus támad, ha a kérelmet
               megtagadja. És Lotte számára is kiállitotta a meghivót.</p>
            <p>Lotte leirhatatlanul izgatott lett, mikor András átadta a meghivót. Hol elpirult, hol
               elsápadt, nem hitt a szemének és... egyszerre csak András nyakába vetette magát és
               megcsókolta.</p>
            <p>- Drága, kedves, okos barátom... milyen boldog vagyok! - ujjongott szinte önfeledt
               örömében.</p>
            <p>András nagyon szerette volna visszacsókolni, de érezte, hogy ez a csók csak
               elismerés, jutalom, amelynek semmi köze sincsen a szerelemhez, tehát nem is lehet
               viszonozni. Ha Lotte ugyan ezt a csókot egy kis szerelmi ostrom után adja, ugy András
               karjaiba ragadta volna és a földkerekség legboldogabb vőlegényének nyilvánitotta
               volna magát. Igy azonban a csóknak nem volt édessége, ellenkezőleg, kissé bántotta
               is, mert nyilvánvalóvá tette, hogy Lotte még most is egész lelkével arra a másik
               férfira gondol. Őt és vetélytársnőjét akarja látni, különös gyönyörüséget talál
               abban, hogy ezzel gyötörje magát.</p>
            <p>De mikor András idáig ért gondolkozásában, hirtelen ugy megrémült, hogy az asztalba
               kellett fogóznia, nehogy a karosszékbe rogyjon. A lábai remegtek és csendesen
               fütyürészni kezdett kinjában. Homályosan és kisértetiesen az villant át agyán, hogy
               Lotte talán valamilyen botrányra vagy merényletre készül. Hogy erre nem gondolt
               mindjárt! Ismerte barátnője konok, erős akaratát, tudta, hogy minden érzése,
               gondolata: elégtételt venni! Az előbbi nagy izgalmat is ez váltotta ki belőle: az
               öröm, hogy alkalma nyilhat leszámolni.</p>
            <p>Lotte csodálkozva nézett Andrásra.</p>
            <p>- No mi az, miért vág olyan savanyu arcot? Nem izlett a csókom?</p>
            <p>- Lotte, - nyögte a kétségbeesett András - igérje meg, hogy semmiféle bolondságot nem
               fog elkövetni!</p>
            <p>A lány szeme furcsán villámlott.</p>
            <p>- Ah, milyen gyávák, erkölcsösek maguk férfiak, akik a vérontást és katonáskodást
               kisajátitották. No ne féljen, megigérem, meg lesz velem elégedve. És ha bármit is
               tennék, megnyugtatom, magát semmiért sem fogják felelősségre vonni.</p>
            <p>András megbántódott.</p>
            <p>- Nem a magam bőrét akarom menteni, hanem magéért aggódok!</p>
            <p>Lotte lehajtotta fejét és csendesen mondotta:</p>
            <p>- Nekem... sokkal jobb, ha bizonyosságot teremtek. Igy, ahogyan most állnak a dolgok,
               nem birom tovább!</p>
            
         </div>
         <div type="chapter">
            <head>14.</head>
            <p>Ilyen felvonulást még nem látott Berlin. A japán követ palotájára reflektorok és
               ivlámpák voltak felszerelve, melyek tündéri fényt árasztottak a környékre. És ebben a
               fényözönben egymás után kigyóztak végtelen hosszu sorban a kapuhoz az autók.
               Felbecsülhetetlen értékü prémek és brilliánsok revüje volt ez és a tér francia parfüm
               illatával telt meg. Fehérkesztyüs rendőrök izgatottan és harsány hangon igazgatták az
               egyre jobban torlódó autótábort és közben sürün tisztelegtek az érkező
               előkelőségeknek. Az urak fehér ingmellén különböző szines rendjelszalagok hasitottak
               keresztbe, cilinderek, frakkok, egyenruhák kavarogtak, mintha ekzotikus festő vázolta
               volna fel szinorgiába vesző, egymásba örvénylő vonalakkal készült festményét.</p>
            <p>Stower Henrik, a „Morning Post” levelezője, gunyosan jegyezte meg:</p>
            <p>- No lám, Ázsia máris csatát nyert Mert, ugyebár, tisztában van, kedves Jüttner
               kollégám, azzal, hogy itt senki sincsen, aki valóban Sawaky kedvéért vagy
               tiszteletére jelent meg. Ellenkezőleg, valljuk meg, a hivatalos köröknek és
               kormányoknak meglehetős kellemetlenséget okozott ez az ur. A mi derék kormányaink
               ugyanis a régi tipusu, kellő időben megöregedő és megrutuló állampolgárok
               természetrajza szerint szervezték meg a társadalmat és most nagy zavarban vannak,
               hogy mint rendszabályozzák meg a váratlanul kialakult más formáju és természetü
               embermilliókat.</p>
            <p>- Szóval, ön szerint...</p>
            <p>- Szerintem, kedves Jüttnerkém, erre az estélyre mindenki félelemből jött. Titkokat
               szeretnének kiszimatolni. Tudja, mit mondok? A követ és Sawaky ünnepélyes
               találkozása megbeszélt diplomáciai komédia.</p>
            <p>- Ugyan kérem! Maguk, angolok, lélekzeni sem tudnak anélkül, hogy arra ne
               gondolnának: mikor próbálhatják ki ujtipusu hadihajóikat!</p>
            <p>- Komédia, ha mondom. A követ ur egyszerüen meg akarja mutatni Tokiónak, hogy mennyi
               izgalmat, milyen óriási megmozdulást vált ki ma Európában minden, ami Japánnal
               kapcsolatos! Egyébként is pokoli gondolat a mai feszült időkben egy japánt
               ünnepeltetni az európai diplomáciával!</p>
            <p>A két ujságiró beszélgetés közben a hallba ért, amely valósággal pálmaerdővé volt
               változtatva. Vörös, puha szőnyeg fedte a márvány lépcsőházat, ahol egyenruhás inasok
               sürögtek és segitették le a bundákat és belépőket.</p>
            <p>- E fickóknak legalább fele kém! - jegyezte meg Stower, mikor a bundájukat letették.
               - Miközben felszolgálnak és a kivánságok iránt érdeklődnek, éles füllel figyelik a
               vendégek beszélgetését és megjegyzéseit. Fogadni mernék, hogy már hetek óta
               tanulmányozták a meghivottak fényképeit és mindenkiről tudják, hogy kicsoda?
               Bizonyára pontos utasitást is kaptak, hogy kik azok, akiket különösen szemmel kell
               tartaniok.</p>
            <p>- Barátom, - kacagott Jüttner - maga nem ujságirónak, hanem detektivfőnöknek
               született!</p>
            <p>Stower nem válaszolt. Az eléjük táruló látvány egészen lenyügözte. A hatalmas
               szalonban szikráztak, remegtek a szinek, égő vörös, vidám kék, meleg sárga, mosolygó
               rózsa szinfoltok, halványzöld tüllök, fekete és arany gyöngyhimzések, London, Párizs
               és Newyork őrjöngő fényüzése, káprázatos brokátok, vakmerő és lenyügöző formák
               hullámoztak mindenfelé forró örvényléssel. Amit a pompát kereső képzelet kitalálhat,
               az mind életre támadt e teremben.</p>
            <p>Jüttner egy közelében álló fiatalemberre lett figyelmes, aki szinte megbabonázva,
               tágranyilt szemekkel bámulta a tündéri látványt.</p>
            <p>- Nos, mit szól mindehhez, Boncz kollégám? - kérdezte Jüttner.</p>
            <p>- Csodálatos! - mondotta kábultan András.</p>
            <p>- Igen... és az ön kiséretében levő hölgy is az! - tette hozzá gálánsan Jüttner.</p>
            <p>Lotte valóban nagyon szép volt. Arany laméeruhát hordott s a homlokát értékes diadém
               fogta körül. Még ebben a káprázatos társaságban is feltünést tudott kelteni. Sok
               férfi kiváncsian fordult utána.</p>
            <p>- Kisasszony, - mondotta Jüttner - ön egyszerre csavarja el a fejét az őt
               világrésznek. Ime, eddig Brazilia, Egyiptom, Anglia és Törökország követei lövellték
               legtüzesebb pillantásaikat ön felé.</p>
            <p>- Ezt még megértem, - avatkozott a társalgásba Stower - de annál különösebb, hogy
               mind e fény és hódolat tulajdonképen ama ferdeszemü, iróasztalom apró bronz
               démonjaira emlékeztető urnak szól!</p>
            <p>A terem jobboldalára mutatott, ahol egy emelvényen, trónszerü biborszék mellett
               Sawaky állt és szinte megmerevedni látszó mosollyal fogadta a gratulációkat. Ugy
               vonultak el előtte, mint a legnagyobb uralkodók előtt szokás. Mindenkit bemutattak és
               mindenki mondott néhány többé-kevésbbé szellemes vagy banális frázist. Boufflers
               gróf, a francia követ került sorra:</p>
            <p>- Professzor ur, - mondotta a gróf - engedje meg, hogy mint a világ legnagyobb
               diplomatáját és békeapostolát üdvözöljem. Amit mi kontárok sohasem tudtunk
               megtalálni, - azt az alapot, amely mindenkinek egyformán rokonszenves - ön végre a
               világ elé tárta. Az ön programmjában egyesül és kezet fog az egész emberiség.
               Reméljük, hogy a megszépült emberiség gyülölni fogja a csunya háborukat!</p>
            <p>Zajos taps zugott fel. Az emberek összenéztek. Mindenki tudta, hogy e szavak nem
               egyszerü elmésségek voltak, hanem - mint valamely vivóbajnok mestervágása - a
               legérzékenyebb oldalán találták az ellenfelet. Sawaky mosolya egy árnyalattal
               szélesebb lett, a japán követ mereven és titokzatosan állt, mint Buddha templomának
               szobrai. Az ujságirók lázasan jegyeztek és a termen átcsaptak az izgalom hullámai.
               Mindenki feszülten, nyugtalanul várt. Ezek olyan szavak voltak, melyekre válaszolni
               kellett. A gróf élesen, szinte kihivóan nézett Sawakyra, aki most könnyedén
               meghajolt.</p>
            <p>- Gróf ur, - mondotta - én a tudomány munkása vagyok. Kutatásaim során
               felfedezésemnek csupán élettani és nem politikai eredményeivel törődhettem. De ha
               ezen felül - amint megjegyezni szives volt - politikailag is értékes gyümölcsöt
               termeltem, ugy ezt örömmel veszem tudomásul!</p>
            <p>- A válasz ügyes és semmire sem kötelező! - jegyezte meg Stower. - Sawaky ur
               kétségtelenül nagy tudós, de egyszersmind egy minden hájjal megkent ravasz és
               titokzatos fickó!</p>
            <p>Lotte elcsattantotta a kezében lévő kis fényképezőgépet.</p>
            <p>- Ki tudja, talán az ujkor történetének egyik legérdekesebb pillanatát örökitettem
               meg! - mosolygott Lotte.</p>
            <p>- Azt hiszem, - válaszolta Stower - hogy a história számára még érdekesebb és
               jellemzőbb ez a másik kép!</p>
            <p>Valóban, hihetetlenül furcsa és megdöbbentő jelenet tárult eléjük. A diplomáciai
               bemutatkozás végetért és most egyszerre minden oldalról nők rohanták meg Sawakyt.
               Mint illatos rózsa-, liliom- és aranypehelygomolyagok viharoztak mindenfelől elő,
               széttépve a merev etikettet, előkelő modort, szinte hisztériásan és önkivületben
               rajzottak köréje, virágokkal szórták tele. Ugy hulltak az emelvény lépcsőjére, mint
               ama fanatikus indusok, akik a bálványisten vasszekerének kerekei elé vetik magukat,
               hogy eleven testüket nyujtsák áldozatul. Félelmetes, az idegekbe markoló, mindenkit
               magával ragadó jelenet volt.</p>
            <p>- Isteni! - kiáltotta Stower - a megfiatalitott és megszépitett előkelő hölgyek róják
               le hálájukat megváltójuk előtt!</p>
            <p>Boncznak csak most tünt fel, hogy a teremben valóban csupa gyönyörü nő van.</p>
            <p>- Mind e hölgyeket már régebben ismerem különböző estélyekről - folytatta Stower. -
               Rettentő csunyák voltak. És most... csupa tündér és démon.</p>
            <p>Sawaky kissé zavartan állt, szerényen hajlongott, ám ezt az ostromot nem lehetett
               olyan semmire sem kötelező általánosságok között meguszni, mint a diplomaták
               udvarlását. Mert a nők indulata féktelen, vad szenvedéllyel lobogott fel, a kezét, a
               ruhája szegélyét csókolták, sőt Donna Huerta átölelte és szájoncsókolta. Mesternek
               szólitották, meghaltak volna egy szavára, őrjöngtek. Sawaky sápadtan, szédülten állt,
               a szeme elsiklott a hörgő, vonagló tömeg felett és Friderikát kereste. A terem
               legvégén állt, Battenberg mellett. Látta Sawaky széditő sikerét, a nők ájuló
               hódolatát. És érezte, mint remeg meg mellette Battenberg. Megértette, hogy Battenberg
               attól fél: elveszti. Hiszen a nők mindig a győztes férfihez pártolnak. De Friderika
               arcán kegyetlen mosoly ült és hidegen, gőgösen nézett vissza Sawakyra. Csak ők ketten
               tudták, hogy e pillanatban nem Sawaky volt a győztes, hanem Friderika. Az ő
               gonoszsága ülte gyilkos diadalát. Ime, megmutatja a sikerének csucsára ért férfinak,
               hogy néki még most sem kell. Megmérgezi ezt a forró, mámoros pillanatot,
               beléfagyasztja a kétségbeejtő érzést: hasztalan minden diadal, az a nő, az egyetlen,
               akit szeretsz, sohasem lesz a tied!</p>
            <p>Battenberg azonban mindebből semmit sem értett. Reszketett, hogy elveszitheti ezt a
               nőt, akinek miniszterré való kinevezését köszönhette. Már többször gondolt arra, hogy
               feleségül veszi Friderikát. Őszinte, magát fürkésző pillanataiban ugy érezte, hogy
               valami furcsa kalandorszerüség van mind a kettőjükben, amely megmagyarázza és
               természetessé teszi egymáshoz való vonzódásukat. Eddig még sohasem beszélt erről
               Friderikával, de most hirtelen szükségét érezte, hogy valami meglepőt, érdekeset
               mondjon.</p>
            <p>- Micsoda visszataszitó, csuf látvány! - fordult Friderikához. - Jöjjön, szeretném,
               ha rám figyelne néhány pillanatig.</p>
            <p>Egy ablakfülkébe vonultak és Friderika megkérdezte:</p>
            <p>- Nos, mit óhajt?</p>
            <p>Battenberg komoly, ünnepélyes arcot vágott.</p>
            <p>- Kérem, ne ütközzék meg, ha valami nagyon váratlan dolgot mondok és főleg ne
               kérdezze, hogy miért éppen most hozakodok azzal elő. De látja, ha diplomáciai pályára
               is léptem, bennem mindig voltak bizonyos művészi hajlandóságok. A hangulat embere
               vagyok. Minden kis részletében érzem például ennek az estélynek a bizarr szépségét
               is, melyben ujjongó öröm, diplomáciai furfang, szenvedély, aggódó félelem, szerelem
               és gyűlölet vivják harcukat. Hősei és harcosai, primadonnái és statisztái vannak e
               különös egyvelegnek, melybe a világ minden tájáról embermilliók küldik el irigy,
               kiváncsi és miszticizmussal teljes érdeklődésüket. S mi ketten többek, sokkal többek
               vagyunk, mint egyszerü résztvevők. Ez a pillanat megéreztette velem, hogy a mi
               kapcsolatunk nem bontható meg többé.</p>
            <p>- Szóval: örök barátság?</p>
            <p>- Talán több, talán kevesebb, amit kérni akarok: legyen a feleségem!</p>
            <p>Friderika heves mozdulatot tett:</p>
            <p>- Nem, kérem, erről ne beszéljen, erről szó sem lehet!</p>
            <p>Battenberg megütődve és megsértődve nézett Friderikára.</p>
            <p>- Nem érdemeltem meg ezt a fájdalmat...</p>
            <p>Friderika türelmetlenül szakitotta félbe:</p>
            <p>- Ne értsen félre. A legjobb barátnője maradok. De a munkám és a mult, melynek
               különös titkai vannak, Sawakyhoz köt.</p>
            <p>- Micsoda titkok? Szerette?</p>
            <p>- Nem, esküszöm, sohasem...</p>
            <p>- Akkor hát...</p>
            <p>- Ne faggasson, Fritz. Oh, ha tudná, mennyire gyötrődöm, mikor magam vagyok és
               gondolkozni kezdek.</p>
            <p>- Ha igazán szeret, ugy biznia kell bennem. Megosztani a gondját, közölni a
               titkait!</p>
            <p>- Majd ennek is eljön az ideje. De kérem, könyörgöm, ne beszéljünk erről... kérjen
               fel táncra... nem akarok gondolkozni, csak élvezni a perc édes szédületét.</p>
            <p>A zenekar már percek óta vidám muzsikával izgatta a vendégek táncos kedvét. A
               szakszofon érzelmes, mélabús tangót jajjongott, a bandzsó és hegedü epekedve
               kisérték. Azután tüzes, a trópikus vidékek izzó, szenvedélyes temperamentumát árasztó
               charleston következett.</p>
            <p>- Valamikor - jegyezte meg Stower - a keringő fejezte ki az emberek szerelmi érzését.
               Ez a széles medrü, méltóságosan hullámzó muzsika, amelybe szinte beleomlott a táncos.
               Minden operettnek a keringő volt a sláger száma. A keringő a szerelem érzelmes,
               regényes korának a kifejezője. A jazz a szenvedélyé, az ábrándozás nélküli őszinte
               érzékiségé. A filozófusok törhetik a fejüket, hogy a szerelmi élet megváltozása
               hatott-e a zenére, vagy forditva, az uj zene diktált-e más erkölcsöket? Mindenesetre
               leszögezhetjük azt az igazságot, hogy a mindenkori tánczene a leghűbb kifejezője az
               egyes korok és nemzetek szerelmi életének. A rokokó negédes, finomkodó flörtjeit
               milyen pompásan fejezi ki a menuette! Róma és Athén izzó érzékiségét a lágy fuvola. A
               magyarok tüzes, hetyke férfiasságát a csárdás, Kelet vérengzésig feldühödő
               érzékiségét a dobok és csörgők.</p>
            <p>Sajnos, Stower kitünő fejtegetéseire már senki sem figyelt. Jüttner egy amerikai
               kollégával tanácskozott arról, hogy milyen politikai szinezetet adjanak
               tudósitásaiknak? András a jelen lévő hölgyek toalettjeit jegyezgette, mert tudta,
               hogy erre feltétlenül minden ujság olvasónői kiváncsiak. Lotte lefényképezésre
               alkalmas érdekes személyiségeket keresett. Az általános mulatozásban, a nagy
               forgatagban fel sem tünt két férfi eltünése, akik - mint akik igen jól ismerik itt a
               járást - egy kis oldalajtón tüntek el és most egy párnázott falu és ajtaju szobában
               találkoztak.</p>
            <p>- Végre, - mondotta a követ - már alig vártam, hogy négy szem között
               beszélgethessünk, kedves Sawaky. Igen komoly mondanivalóim vannak.</p>
            <p>- Szolgálatára állok! - válaszolta Sawaky.</p>
            <p>- Mindenekelőtt komoly szemrehányást kell tennem. Ön nem kiméli eléggé magát. Nagyon
               fáradtnak látszik és a kedélye is feltünően nyomott. Ez nem helyes. A hazának
               szüksége van az ön teljes erejére és frisseségére.</p>
            <p>Sawaky arcán különös, fájdalmas mosoly jelent meg.</p>
            <p>- Azt hiszem, - mondotta - hogy mindent megtettem, ami tőlem tellett. Talán még
               többet is...</p>
            <p>- Oh, igen. Ön nagy és kiváló ember, Sawaky. Csak szeretetből és aggódásból kérem,
               hogy kimélje magát. Attól félek, - kérem ne vegye tolakodásnak megjegyzésemet - hogy
               önnek lelki bánata van. Valami gyötri, nyugtalanitja. Ez nagy baj. Elhomályositja
               éleslátását. Talán ennek tulajdonitható, hogy bizonyos különös körülmények máris
               elkerülték a figyelmét.</p>
            <p>Sawaky idegesen felfigyelt.</p>
            <p>- Mire céloz követ ur?</p>
            <p>- Az ön asszisztensnőjére. Dr. Müller Friderikára. Nem tartja feltünőnek és gyanusnak
               azt a barátságot, amely Battenberg báró külügyminiszterhez köti?</p>
            <p>Sawaky minden erejét összeszedte, hogy nyugalmat szinleljen.</p>
            <p>- A doktorkisasszony Battenberg bárót még egyetemi tanár korából ismeri. A hallgatója
               volt.</p>
            <p>- Lehet. De ennek az ismeretségnek a felujitása egyáltalában nem volt kivánatos.
               Tokiónak jelentést tettek az ügyről és utasitást kaptam, hogy a dolgot tegyem
               vizsgálat tárgyává és megkérdezzem önt: tud erről a bizalmas barátságról? Tudja azt,
               hogy Battenberg báró és a doktorkisasszony gyakran mutatkoznak bizalmas
               együttesben.</p>
            <p>Sawaky torkát kegyetlen fájdalom szorongatta. De azért kinyögte:</p>
            <p>- Tudok róla!</p>
            <p>- Arról is, hogy ez a barátság olyan mérvü, hogy abból arra lehet következtetni, hogy
               a doktorkisasszony a miniszternek a kedvese?</p>
            <p>Sawakyt elhagyta nyugalma. Homlokán kidagadtak az erek, halálsápadt lett, remegett a
               felindulástól.</p>
            <p>- Ez nem igaz! - kiáltotta.</p>
            <p>A követ csodálkozva nézett rá. Nem értette, hogy miért indult fel annyira Sawaky.</p>
            <p>- Bocsánat, - mondotta - nem akartam a kisasszonyt megbántani. De végre is bizalmas
               és hivatalos beszélgetést folytatunk, mely kizárja az udvariaskodást. Szóval, miféle
               magyarázatát adja ön e gyanus barátságnak. Ne legyen sem elfogult, sem naiv, kedves
               Sawaky. Müller kisasszony német és a külügyminiszter ur bizonyára érteni fogja a
               módját annak, hogy honfitársnőjének gyengéd érzelmeit bizonyos titkok megtudására
               használja fel. Mondja meg kérem, de egészen őszintén: sejti Müller Friderika azt,
               hogy ön miféle titkos megbizatással jött Európába?</p>
            <p>Sawaky nehezen lélekzett. Eszébe jutott a néhány hét előtti borzasztó jelenet. Amikor
               Battenberget kiüzte házából és Friderika füléhez hajolva egy szót sugott fülébe. Egy
               gyilkos, borzasztó szót: kém! Azután a rémületes magyarázat: Ostoba ázsiai, azt
               hiszed, tuljársz az eszemen? Emlékezz: számtalanszor beszélgettetek előttem
               nyugodtan, abban a biztos hitben, hogy egy szót sem értek japánul. De tévedtél
               barátom. Nagyon lebecsülted az európai intelligenciát. Mikor Tokióba mentem, már
               tökéletesen beszéltem franciául, angolul, olaszul, spanyolul és értettem valamit az
               indus és arab nyelvekhez is. Két hónap alatt tökéletesen értettem a japánt is. De hát
               erről nem kellett tudnod...</p>
            <p>A követ megismételte kérdését.</p>
            <p>- Tudhat Müller Friderika az ön küldetéséről?</p>
            <p>Sawaky ajka megvonaglott. A szó ugy tört fel rajta, mintha sirboltból jönne.</p>
            <p>- Igen!</p>
            <p>A követ elvesztette hidegvérét. Felugrott.</p>
            <p>- De hiszen ez borzasztó! - kiáltotta. - Ön árulta el?</p>
            <p>- Nem. Csellel hallgatta ki Tokióban néhány bizalmas beszélgetésemet, amiről csak
               utóbb értesültem.</p>
            <p>- Eszerint Battenberg mindent tud?</p>
            <p>- Nem! Erre esküszöm.</p>
            <p>- De hiszen a barátnője!</p>
            <p>- Éppen ezért. Friderika tudja, hogy abban a pillanatban, mikor a titkot felfedi,
               Battenberget örökre elveszti. A külügyminiszter, ha csak nem akar cinkosává lenni,
               kénytelen őt is letartóztatni. Müller kisasszony nem ért a politikához, de azzal
               tisztában van, hogy olyan felborulás következne be, amely mindent és mindenkit
               elsöpörne. Őt is, Battenberget is.</p>
            <p>A követ felindulva járt néhány percig fel és alá. Azután megállt és mereven Sawakyra
               nézett.</p>
            <p>- Figyeljen rám, Sawaky. Ön kiváló hazafi, aki máris óriási szolgálatokat tett
               hazájának. De a termés csak most kezd érni. Még egy évre van szükségünk, hogy a siker
               teljessé legyen. Egy év alatt Európát tökéletesen forradalmasitjuk, intézményeit,
               erkölcsi szervezettségét megsemmisitjük, ugy, hogy háborus ellenállásra gondolniok
               sem lehet. Minden pontosan ugy megy, amint azt előre láttuk és terveztük. Ez a nagy
               terv nem bukhat el egy porszemen. Lehet, hogy önnek igaza van, Sawaky és Müller
               Friderika egyelőre csakugyan nem szól senkinek. Hangsulyozom azonban, hogy egyelőre.
               Mert ki biztosit a nők szerelmének állhatatosságáról? Lehet, hogy már holnap, vagy
               még ma összevész Battenberggel. És gyülöletből, vagy bosszuból, hogy mind a két
               férfit elveszitse - mert maga is benne van a játékban, Sawaky - leleplezi titkunkat.
               Ennek nem szabad megtörténni. Érti? Nem szabad!</p>
            <p>A követ hangja fenyegető, izzó, ingerült volt.</p>
            <p>- De hát mit tegyünk? - mormolta Sawaky.</p>
            <p>A követ egészen közel hajolt Sawakyhoz. Alig hallhatóan, rekedten sugta:</p>
            <p>- Müller Friderikának meg kell halnia!</p>
            <p>Sawaky felhördült. Tiltakozó mozdulatot tett, válaszolni akart. De a követ lefogta a
               kezét és hallgatást intett. Az ajtóra mutatott, amely hirtelen felnyilt és egy nő
               jelent meg a küszöbön. A két férfi zavartan, megdöbbenve meredt rá. A követ hidegen,
               ellenségesen nézett az elegáns, szép nőre, aki, ugy látszott, hogy szintén
               lámpalázzal küzd.</p>
            <p>Habozva állt a küszöbön, arcán zavart mosoly látszott s valami apró tárgyat
               szorongatott a kezében.</p>
            <p>- Kicsoda ön, asszonyom és hogyan került ide? - kérdezte a követ.</p>
            <p>- Bocsánat, - válaszolta az ismeretlen hölgy - nem akartam önöket zavarni, csak egy
               pillanatot esedeznék...</p>
            <p>- De hát miért?</p>
            <p>- Szeretném lefényképezni önöket! A magyarországi képeslapok fotoriportere
               vagyok.</p>
            <p>A követ kinosan mosolygott.</p>
            <p>- Ön valóban hivatása magaslatán áll, kisasszony. Remekül kinyomozta, hogy hová
               rejtőztünk, De én, sajnálom, semmiesetre sem állhatok a fényképező gépje elé.
               Izlésem tiltakozik az ellen, hogy vendégeimtől elkülönitve vétessem le magamat. Majd
               később, bent a teremben, a társaság közepette. Az ünnepelt természetesen más... azt -
               ha a tanár ur megengedi, - lefényképezheti.</p>
            <p>A követ meghajolt és kisietett a szobából. Sawaky a karosszékbe vetette magát,
               hátrahajtotta a fejét és kellemetlen megadással mondta:</p>
            <p>- Tessék!</p>
            <p>De az ismeretlen hölgy nem csattantotta el a fényképező masinát. Sőt fel sem emelte.
               Odalépett a meglepett Sawakyhoz és fojtott, izgatott hangon suttogta: Dr. Kaiser
               Lotte vagyok. Az ég irgalmára kérem, ne kérdezzen tőlem semmit és bizzék bennem!
               Beszélnem kell önnel. Adjon találkát!</p>
            <p>Sawaky ránézett a felindulástól remegő nőre, azután azt mondta:</p>
            <p>- Holnap délelőtt 11 órakor jelentkezzék a palotámban. Ez a névjegy igazolni
               fogja!</p>
            
         </div>
         <div type="chapter">
            <head>15.</head>
            <p>A világ megőrült. Mintha a Marsról vagy más idegen bolygókról idegbomlasztó, látást
               megváltoztató, erkölcsi és szépérzéket gyökerében felforgató sugarakat vetitettek
               volna a földre, melyektől minden felborult. Aki a szépitő-kurán átesett, annak mintha
               a lelkét, addigi életét is kicserélték volna. A testi szépséghez az embermilliók
               évezredek óta a szerelem és könnyed élet ábrándjait füzték és amikor valóban
               megszépültek, olyanok voltak, mint a szinész, aki a vállára aggatott biborköpeny és a
               fejére tett papirkorona szuggesztiv hatása alatt komolyan királynak hiszi magát. A
               szerelem mindenhatóságának eget-földet betöltő bacchikus ünneplése volt ez,
               szakadatlan mámor, amelybe napról-napra ujabb tömegek vetették be magukat.</p>
            <p>A társadalom minden rétegében katasztrófák és válságok dultak. Régi, nagyhirü
               kereskedőházak összeomlottak. A londoni Hammond bankház főnöke, akit azelőtt soha
               senki még mosolyogni sem látott, márvány tengerparti villát épittetett, ahol
               Apollónak öltözve verseket szavalt a Folies Bergère táncosnőinek. Csupa Nárciss
               szaladgált a világban, akik saját szépségüktől bódultan, öntelten és hivalkodva
               várták a mások hódolatát.</p>
            <p>Igy mult el két esztendő. Az utcák tele voltak rongyos ruháju Cherubinokkal, festőien
               szép lányokkal és fiukkal. De ezek a fiuk végtelen közönnyel jártak az utcán, nem
               fordultak meg a lányok után, arcukon fásultság és szomoruság tükröződött. Ám annál
               mohóbban és agresszivebben viselkedtek a nők. Mindent elkövettek, hogy a férfiak
               figyelmét magukra vonják. Kihivóan a szemükbe mosolyogtak, csábitó formáikat ezer
               ravasz trükkel domboritották ki. De a férfiak tekintete elsiklott felettük. Egy nő...
               száz nő... ezer nő... mind egyforma volt. Nem volt érdemes egyikért sem különösebben
               hevülni. Nem volt szép és nem volt csunya, nem volt szebb sem, gyönyörü sem, őrjitően
               érdekes... mind ugyanaz a kifogástalan, szabályszerü szépség. Semmi változatosság
               órákon, napokon, heteken, hónapokon keresztül, mindig egyformán szép férfiakat és
               egyformán szép nőket látott az ember. Tilbury, az operett-szinház igazgatója a haját
               tépte őrjöngő kétségbeesésében.</p>
            <p>- Átkozott Sawaky, sárga boszorkánymester, tönkre tett bennünket! A kutya sem
               kiváncsi többé Dolly kisasszony bájaira, egyetlen taps sem hallatszott a görlök
               felvonulásánál. A szemtelen gépirókisasszonyok, akik azelőtt ideggörcsöket kaptak a
               lelkesedéstől és szerelemtől, ha a bonvivan elénekelte a nagy áriát, most a vállukat
               vonogatják és azt mondják, hogy a főkönyvelő ur is van olyan szép férfi.</p>
            <p>A főrendező, akihez Tilbury ezt a szónoklatot intézte, csüggedten intett:</p>
            <p>- Rövidesen valamennyi szinházat bezárhatjuk. Hiszen már eddig is tiz revü-szinház
               közül kilenc ment csődbe.</p>
            <p>- Szerelmes darabokat sem játszhatunk többé. Az emberek nevetnek a szerelmen. Nem
               értik, hogyan lehet megőrülni egy nőért, aki éppen olyan, mint a többi.</p>
            <p>Ugyanaznap délután, amikor Tilbury ur és rendezője között a fenti párbeszéd
               elhangzott, a szociálista nők pártszervezete tartott ülést, amelyen körülbelül
               ezerötszázan jelentek meg. A hangulat igen ingerült és puskaporos volt. Az általános
               elszegényedés talán sehol sem tünt fel annyira, mint itt, a nők között. Hiszen
               azelőtt sem igen volt pénzük a munkásosztályhoz tartozó nőknek, de mégis csak
               előteremtették az olcsó és mégis csinos ruhát, fehérre mosott, gondosan vasalt
               bluzokat, izléses kalapokat. Most azonban rossz volt nézni, milyen kopottan, rosszul
               voltak öltözve. Csupa bájos arcocska, fiatal selymeshaju leány és asszony, de az
               arcokon ingerült harag és az a furcsa sápadtság, melyet az éhség és nyomor fest. Hét
               óra felé bevonult az elnökség és elfoglalta helyét az emelvényen. Gyönyörü, szén
               fekete haju nő ült az elnöki székbe és ő nyitotta meg az ülést.</p>
            <p>- Elvtársnők! A végső nyomor szélén sikoltunk fel és emeljük fel tiltakozó szavunkat:
               elég volt! Nem birjuk tovább! Kimondjuk nyiltan: valamennyien rettentő
               szemfényvesztésnek, rut becsapásnak lettünk áldozatai! A vagyontalan nő sorsa a
               multban is pokol volt, de mégis, hasonlithatatlanul több esélye nyilt a boldogulásra,
               mint ma. Ezrekre rugott a szerelmi házasságok száma, rengeteg szegény, de szép lány
               ment férjhez hozomány nélkül. Mi nem vagyunk hivei a munkanélküli here életnek, de
               mindig örültünk, ha sorainkból valaki gazdag férfihez ment feleségül, mert hiszen igy
               a magasabb társadalmi osztályokba is bevittük egészséges világnézetünket,
               demokratikus érzéseinket. Azelőtt szinte szabály volt, hogy aki pénzért adta el
               magát, az a férfi rut, lehetetlen külsejü gazdag lányt volt kénytelen feleségül
               venni, akivel ha megjelent valahol, már messziről lemosolyogták, gunyosan néztek
               rajta végig, mert hiszen nyilvánvaló volt, hogy csak a pénzért nősült. De ma a
               leggazdagabb lányok is szépek. Ez azt jelenti, hogy a szegény lány szépsége semmit
               sem ér, azzal többé karriert nem lehet csinálni.</p>
            <p>- Vesszen Sawaky! Állitsák vissza a régi rendet! - kiáltották többen.</p>
            <p>- Csak a gazdagokat kell ismét elrutitani! - vélték mások.</p>
            <p>- Persze, félsz, hogy megint előbbi savószin szemedet, meg ferde orrodat nyernéd
               vissza! - sziszegte az egyik. - Azelőtt bezzeg nem is mertél abba az utcába menni,
               ahol én sétáltam, most meg mellém szemtelenkedtél a táncban!</p>
            <p>- De nagyra vagy! Mintha bizony nem rohantál volna ész nélkül te is a szanatóriumba,
               mikor rád került a sor!</p>
            <p>- Bár ne tettem volna! Rajtam csak rontottak... Én igenis szebb voltam azelőtt.
               Egyéniségem volt. Nem hasonlitottam például... hozzád!</p>
            <p>Az elnöknő dühösen csengetett, minden oldalról zajongtak, pisszegtek. Végre ismét
               megnyugodtak egy kissé a kedélyek.</p>
            <p>- De nemcsak az a szerencsétlenség zuhant ránk, dolgozó proletár nőkre, hogy a
               férjhezmenetelünk egyetlen valószinüsitője és reménysége, a szépségünk, értéktelenné
               vált és vonzó erejét elveszitette, hanem ennek tetejébe még munkaalkalmunk is
               kilátástalanabb, mint valaha. Mert mi történt? A szegény, de csinos férfiak
               tekintélyes része azelőtt nem dolgozott, hanem gazdag partikra spekulált. Ám ma,
               mikor a háztulajdonosok és a szatócsok éppen olyan szépek, mint akár a filmszinészek,
               a gazdag nők nem törődnek velük és a hozomány-vadász ifjak kénytelenek szintén
               állásokba menni, vagyis elveszik előlünk a kenyeret!</p>
            <p>- Le a férfiakkal! Tiltakozunk a férfiak megszépitése ellen! - hangzott mindenfelől a
               szenvedélyes kiáltás.</p>
            <p>- Ám a nyomoruságunk betetőzése csak ezután következik! - harsogta tul a lármát az
               elnöknő. - Mert tegyük föl, hogy nagy keservesen sikerül valamilyen sovány állásba
               jutnunk, mit tapasztalunk? Azt, hogy a főnökök soha még olyan durvák, udvariatlanok
               nem voltak, mint most! Azelőtt észrevették és tisztelték bennünk a nőt, hiszen
               akárhányszor megtörtént, hogy a főnök feleségül vette titkárnőjét, vagy az
               irógépkisasszonyt, vagy legalább is bizonyos kedves flört indult meg közöttük, de
               amióta a főnökök feleségei éppen olyan szépek és fiatalok, mint az alkalmazottak, a
               főnök urakat egyáltalában nem érdekeljük és közönséges kulik, kiuzsorázott
               szerencsétlen páriák lettünk!</p>
            <p>- Igaz! Követeljük a megszépitési numerus clausust! Csak a havi ötszáz márkánál
               kisebb jövedelműeket szabadjon megszépiteni!</p>
            <p>Viharos lárma, élénk vita következett. Mindenki tudott a saját életéből néhány
               borzalmas példát felhozni.</p>
            <p>- Felháboritó, - mondotta Mária Neusser, egy szőke, kissé molett szépség, Ilona
               barátnőjéhez fordulva. - Az elmult évben még butorozott villát bérelt számomra a
               főnököm és feleségül akart venni, most pedig a konkurrens cég megszépitett leányát
               vette feleségül, akitől azelőtt valósággal borzadott...</p>
            <p>- Ah, szivem, - válaszolta Ilona - én már féllábbal bennt voltam a Hölle mulatóban. A
               legragyogóbb jövő előtt álltam. És most valamennyi mulató megbukott. Gyalázat, hogy
               a nyakunkra bocsájtották a csunyákat. Aki milyennek születik, olyannak maradjon!</p>
            <p>- Pardon, - szólt közbe Carola Wilbrandt, Mária barátnője - én inkább ugy vélem, hogy
               igazság szerint azokat, akik eddig szépek voltak, el kell rutitani. Mindenki fele
               életét szépségben, a másik felét pedig rutságban töltse el. Csak igy állna helyre
               ismét az egyensuly.</p>
            <p>- Én pedig azt mondom, - kiáltotta hevesen Ilona - hogy nekünk, akik szépeknek
               születtünk, a legélesebb harcot kell hirdetnünk a betolakodott, parvenü, mesterséges
               uton készült szépek ellen. Megkülönböztető jelvényt kell hordanunk. Meg fogjuk
               teremteni a szépség nemességét...</p>
            <p>Ez a kijelentés, melyet többen meghallottak, ujra fellobogtatta a szenvedélyeket.</p>
            <p>- Rüddiger Ilona elvtársnőnk - kiáltotta az elnöknő - sulyosan vétett pártunk
               szelleme ellen. Szocialista nő létére uj nemességnek óhajtja megvetni az alapját,
               amely gondolat ellen természetesen valamennyien tiltakozunk.</p>
            <p>- Nem tiltakozunk! - harsogták százan is egyszerre. - Igaza van! Éljen a születési
               szépség! Vesszen a talmi utánzat!</p>
            <p>Még csak ez hiányzott. Akik találva érezték magukat, vörösen és magukból kikelve
               támadtak az éljenzőkre és valóságos közelharc fejlődött ki a két párt között. Minden
               rend felborult, remegve a dühtől, forradalmi hangulatban, egymással viaskodva
               tódultak ki az utcára. Az utcákon a szokott esti kép pergett véget nem érő filmként.
               Mindenfelől üvöltő, jelszavakat kiáltó menetek tüntek fel, férfiak és nők véres
               elkeseredéssel rázták az ökleiket, kiabáltak, fenyegetődztek. Mindenki mindenkire
               haragudott, semmi sem volt jól, intézmények, hivatalok, boltok, művészet, emberek
               zavartan, össze nem hangoltan álltak egymással szemben. A falakon ezrével rikoltottak
               a plakátok, melyeket az egyes pártok szinte félóránként raktak ki. A rendőrséget
               megháromszorozták, erős őrjáratok cirkáltak. Minden nagyváros képe olyan volt, mintha
               állandóan ostromállapotban lennének. Rengeteg üzlet redőnyét már egyáltalában nem
               huzták fel. Egész Európában rettentő gazdasági válság pusztitott és a
               legkétségbeejtőbb az volt, hogy tulajdonképpen senki sem tudta, mi történt? Miért
               omlik minden össze?</p>
            <p>- Sawaky! - mondták az emberek, - ő hozta ezt a pusztulást.</p>
            <p>- A szerelem csődje! - állapitották meg a társadalom lélektanával foglalkozó tudósok.
               - A szerelmi élet az izlésbeli ellentéteken és a változás utáni vágyakon épült. A
               szerelem legfőbb ösztönzője - miként már Stendhal megállapitotta - a hiuság. A férfi
               irigyeltetni akarja magát. Dicsekszik szép kedvesével. Büszke a meghóditott
               szépségre. De ha minden nő egyformán szép, akkor nincs irigység, megszünik a
               vetélkedés, féltékenység, a szerelem pikáns francia lakomájából diétikus konyha lesz,
               amelynek nincsen sava-borsa.</p>
            <p>De a nők még nem adták fel a küzdelmet. Megpróbálták uj eszközökkel felizgatni a
               férfiak képzeletét. A nagy női divatáruházak kirakataiban mintha tébolyult költők és
               festők lázálmai elevenedtek volna meg, bizarr ruhák, fátylak és prémek egyvelegje
               döbbent a nézőre. Ez volt az utolsó mentsvár: meglepően, egyénien, képzeletet
               izgatóan öltözni. A divat megszünt. Abban a pillanatban, mikor a női szépség
               uniformizálódott, a nők rémülten vetették el a gondolatát is annak, hogy a
               hasonlóságot még a ruhák szabásában, izlésében és szineiben is folytassák. Mintha
               örökös farsang lett volna: a nők kigyók, párducok és vadmacskák bőreiben jelentek
               meg, hangulatukhoz tervezett szinskála virult belépőiken, voltak, akik királynőt,
               mások démonokat, vagy tüzes egzotikus néptörzsek asszonyait utánozták. Világhirü
               festők kénytelenek voltak kosztümtervezéssel foglalkozni, mert az előkelő asszonyok
               nem arcképeiket festették meg, hanem ruhákat terveztettek maguknak. A szineket
               keverni, a vonalakat meglepően vezetni, megtéveszteni a látást, lépre csalni az
               elkábitott férfiakat: ez volt a cél. A ruha-őrület minden képzeletet felülmult.
               Eltüntetni a nőt a ráaggatott vakmerő és egyéni diszletek között: erre törekedett
               mindenki. Majdnem mindenki parókát hordott: arany, ezüst, lila és kék hajat viseltek
               és mindennek tetejébe még festették arcukat, szemhéjukat és akár a rokokóban:
               tapaszokat ragasztottak ajkukra, állukra. De mindez nem hozhatott gyökeres változást.
               Ha valamelyik nő ruhája nagyobb érdeklődést keltett a férfiak között, másnapra már
               valamennyi barátnője utánozta és a férfi ismét megsokszorozva látta maga körül
               ideálját. De egyébként is, a férfiak lassankint megszokták a legvakmerőbb jelmezeket
               is és éppen olyan érzéketlenül és közönyösen haladtak el mellettük, mint ahogyan a
               szinész nem veszi észre és nem méltányolja a szinpadi látványosságokat. A boldogtalan
               nők ekkor a parfömökre vetették magukat. Hiszen annyi költő énekelte meg az illatok
               csodálatos érzékcsiklandozó hatását. Hihetetlenül fellendült a parfömgyártás.
               Hordókban, vagónszámra szállitották a legkülönbözőbb illatokat, melyeknek a
               legcsábitóbb neveket adták. Volt: férfi-mámor, lobogó tűz, örök csók,
               ellenállhatatlan... A gazdag nők rengeteg pénzért egyéni parfömöket gyártattak,
               melyekből mindössze néhány liter készült személyes használatukra. De hát az
               illatbeli izlés is különböző. Van, aki szereti a rózsaillatot, más rosszul lesz tőle
               és fejfájást kap. A vak szerencse és véletlen dolga, hogy valaki éppen olyan férfire
               bukkanjon, akinek kedvenc illatát használja.</p>
            <p>Szóval a parföm sem segitett.</p>
            <p>E forrongó, zürzavaros időkben Boncz már kizárólag laptudósitással foglalkozott.
               Témája kimerithetetlen volt. Naponta felkereste a különböző békétlenkedők üléseit és
               azokról hosszu beszámolókat küldött, melyekből azonban legnagyobb keserüségére alig
               négy-öt sort látott viszont a tudósitott lapokban. Ám e hirlapirói bánatánál is
               sokkal nagyobb volt szerelmi gyötrődése. Lotte érthetetlenebb, titokzatosabb és
               zárkózottabb volt, mint valaha. Boncz tudta, hogy Lotte összeköttetést tart
               Sawakyval, hogy titokban a legkülönbözőbb helyeken találkoznak, de Lotte megeskette
               Andrást, hogy soha e találkozások okát nem fogja megkérdezni és azokról nem beszél
               senkinek. Akárhányszor megtörtént, hogy Lotte a nap legkülönbözőbb órájában egyszerre
               csak beállitott hozzá, felöltözve, láthatóan felindultan és rászólt:</p>
            <p>- Jöjjön, kisérjen el!</p>
            <p>András lázadozott és bosszus volt. Hát ő csak arra jó, hogy elefánt legyen, fedezze
               és védje Lotte rejtélyes látogatásait? De Lotte hizelegve simogatta meg az arcát:</p>
            <p>- Drága, jó András... maga olyan édes, gavallér, őszinte barátom. Ne hagyjon cserben.
               Az egyetlen ember, akire számitok. Hát nem érzi, hogy csak azért veszem igénybe
               szolgálatait, azért bizom magára legnagyobb titkomat, mert szeretem?</p>
            <p>- Gyönyörü bizalom! - mormogta András, hiszen fogalmam sincsen, hogy miben töri a
               fejét?</p>
            <p>De azért engedelmesen kisérte el Lottét zárt autóban a városon kivül fekvő rejtett
               villákba és mielőtt Lotte besurrant volna a kapun, óvatosan körülkémlelte a vidéket:
               nem leselkedik-e valaki? És mialatt Lotte gondosan lefüggönyzött ablakok és zárt kapu
               mögött tárgyalt Sawakyval, Boncz váltig törhette a fejét, hogy mi dolguk lehet
               kettőjüknek. Voltak pillanatok, mikor megingott bizalma, szamárnak nevezte magát, aki
               őrt áll, mialatt a nő, akibe szerelmes, mással mulatozik. Ilyenkor elöntötte a méreg,
               elhatározta, hogy mindezt kiméletlenül szemébe vágja Lotténak és szakitani fog vele.
               De mikor bizonyos idő mulva Lotte sápadtan, szórakozottan és idegesen visszajött,
               Andrásnak torkán akadtak a szemrehányó szavak. Nem - mondotta magában - kizárt dolog,
               hogy Lottét és Sawakyt érzelmi szálak kössék össze. De hát akkor, - tette fel magának
               századszor a kérdést - miről beszélhetnek? Mit forralnak?</p>
            <p>És Andrást megmagyarázhatatlan félelem, szorongás fogta el.</p>
            <p>A férfit nem csalta meg ösztöne. Lotte csakugyan veszélyes, kockázatos játékba
               fogott. Az a végzetes este, melyen először találkozott Sawakyval, akitől találkát
               kért, forradalmi változást hozott életébe. Másnap délelőtt - mindenre élesen
               emlékezett - melléklépcsőkön vezették fel Sawakyhoz, aki ezuttal himzett selyem
               kimonóban ült egy alacsony kereveten. A szeme kutatva siklott végig Lottén.</p>
            <p>- Vártam s bevallom, bizalmatlan vagyok. Félek, hogy ezuttal sem fogok mást hallani,
               mint eddig mindenkor, ha nőket fogadtam. De ön... olyan különösen és hevesen támadott
               rám... Kiváncsivá tett. Nos, mi az a nagyon fontos dolog, melyről beszélni óhajt
               velem?</p>
            <p>Sawaky hangja gunyosan hangzott. Embergyülölet és megvetés érzett ki belőle. Lotte
               nyugodtan viszonozta a lenéző pillantást.</p>
            <p>- Ön, ugy látszik, sokkal inkább szenved, semmint gondoltam, uram! - válaszolta.</p>
            <p>Sawaky meglepetten kapta fel a fejét. A gunyt zavar váltotta fel.</p>
            <p>- Miért és milyen alapon mondja ezt?</p>
            <p>- Orvos vagyok és egy kicsit lélektannal is foglalkoztam. Ön nőgyülölő, tehát nem
               volt még igazán szerencséje a nőknél. Nem viszonozta a szerelmét olyan valaki, akibe
               szerelmes.</p>
            <p>Sawaky elképedése és idegessége egyszerre forrpontra szökkent.</p>
            <p>- Mit jelent ez? - kiáltotta. - Ki küldte önt? Ki beszélt, ki hazudott önnek az én
               legszemélyesebb ügyeimről? És mi jogon avatkozik azokba?</p>
            <p>Lotte hidegen hagyta elzugni a szóáradatot.</p>
            <p>- Ön nem tulságosan udvarias, professzor ur. Elfelejti, hogy nemcsak nő vagyok, hanem
               kollégája is! - válaszolta.</p>
            <p>- Egyik minősége sem jogositja fel arra, hogy ilyen bizalmas hangot üssön meg!</p>
            <p>- Helyes. Akkor hát egy harmadik jogcimet fogok választani.</p>
            <p>- Ugyan!? És melyiket?</p>
            <p>- A közös gyülöletet!</p>
            <p>Sawaky megrezzent. A határozott, erélyes hang nem tévesztette célját.</p>
            <p>A férfi visszaült helyére s egy karosszékre mutatva helyet kinált Lotténak.</p>
            <p>- Beszéljen! - mondotta halk, száraz hangom</p>
            <p>- Rövid leszek. Müller Friderika kolléganőm volt az egyetemen. Szerelmes volt egy
               férfibe, akiről tudta, hogy engem szeret...</p>
            <p>- Battenberg professzorba! - mormogta Sawaky.</p>
            <p>- Igen, Battenbergbe. És Friderika bosszut fogadott. Azzal a gyilkos, soha meg nem
               bocsájtó gyülölettel, ahogyan csak nők tudnak egymás ellen törni. Évekig nem láttam.
               Eltünt. Most már tudom, hogy önnél volt. És mikor viszontláttam az Adlonban, ön már
               ott ült mellette. És láttam a pillantásait, mellyel Friderikát nézegette.
               Megértettem: szerelmes Friderikába. Az ilyesmikben mi nők nem tévedünk.
               Szereti...</p>
            <p>- Igen, szeretem! - nyögte Sawaky.</p>
            <p>- Köszönöm, hogy őszinte. Akkor hát megmondhatom... segiteni jöttem!</p>
            <p>- Segiteni! - kiáltotta Sawaky felragyogó reménységgel és vergődő tehetetlenséggel.
               Fölénye, erélye egy szempillantás alatt lefoszlott róla és szinte könyörögve fordult
               Lotte felé:</p>
            <p>- Ha ezt tudná! Ha valóban segithetne!</p>
            <p>- Az érdekünk közös, Sawaky professzor! Ön Friderikát akarja elvenni Battenbergtől és
               én... bosszut akarok állni Battenbergen. A nőt megértem és megbocsátok neki. De a
               férfinek, aki megalázott, pusztulnia kell!</p>
            <p>- Igen, pusztulnia kell! - hörögte Sawaky.</p>
            <p>Szemében gyülölet parázslott, szinte megnyult alakja a lendülettől, amint az indulat
               előre vetette. De azután ismét elhunyt a tűz.</p>
            <p>- Hogyan kellene ezt végrehajtani? - kérdezte.</p>
            <p>- Figyeljen rám, Sawaky! Battenberget ön tette naggyá. Az ön felfedezésének
               gyümölcseit kamatoztatja a maga javára. Ezzel lett népszerü. Elvette magától
               Friderikát és központjában áll a világforradalomnak, melyet ön gyujtott fel.
               Battenberg mindenből kifosztotta magát. Elrabolta a szerelmét, meglopta a tudományát.
               Magának kell hát leszámolni vele.</p>
            <p>- De hogyan? Mit tegyek?</p>
            <p>- Avasson a titkába. Tegyen bizalmasává!</p>
            <p>Sawaky egy pillanat alatt ismét visszamerevült rideg, visszautasitó
               zárkózottságába.</p>
            <p>- Miféle titokba? Miről beszél?</p>
            <p>Lotte egészen közelhajolt Sawakyhoz.</p>
            <p>- Ha sikerülne Battenbergre bizonyitani, hogy az ön tudta és beleegyezése nélkül, sőt
               világos ellenzése ellenére politikai célok szolgálatába állitotta be az ön tudományos
               felfedezését, olyan célok szolgálatába, melyek nem kedvezőek Németországra...</p>
            <p>Sawaky ideges mozdulatot tett, felháborodást, tiltakozást kifejező, felvilágositást
               kérő mozdulatot, de Lotte most már lázasan folytatta:</p>
            <p>- Értse meg a helyzetet! A maga lába alatt már forróvá lett a talaj. Európa minden
               városában naponta tizezrével találkoznak a békétlenkedők. Egyre sürübben hangzik a
               panasz: mindennek maga az oka! Az általános forradalom kirobbanása már csak rövid idő
               kérdése. A kormányok fejvesztve keresik a kibontakozás módját. A politikusok már
               mindent megpróbáltak, hogy a tömeg figyelmét másfelé tereljék. Beszéltek
               szabadkereskedelemről, tisztviselői fizetésreformról, megpróbálkoztak az
               antiszemitizmussal, szónokoltak háborus veszedelmekről, de a népet kizárólag a
               szépülés és az azzal kapcsolatos kérdések érdeklik. Olyan valakit kell tehát
               áldozatul dobni, akinek munkája e kérdéssel összefügg, aki látható feje az egész
               ügynek. Ilyen ember pedig csak egy van: maga! A hangulat már olyan izzó, hogy minden
               órában várhatja, hogy mikor lövi le egy fanatikus, vagy mikor robbantanak pokolgépet
               a szobájában.</p>
            <p>- De hiszen én csak jót tettem velük, - rebegte Sawaky.</p>
            <p>Lotte vállat vont.</p>
            <p>- Ön naiv, mint minden tudós. Elfelejti, hogy az emberiség nagy jótevői, Krisztuson
               kezdve, mindig mártirhalált szenvedtek. A tömeg kétségbe van esve. Nyomorog,
               agyonkinzott, meghasonlott lelkü, nem tudja, hogy mihez kezdjen. Uj teste, melyet ön
               szabott rájuk, ujjá formálta lelküket is és nem tudnak elhelyezkedni a régi keretek
               között. Átkot mondanak hát alkotójukra. A tehetetlen düh véres áldozatot liheg.
               Valakit meg kell ölni. És ez az áldozat csak maga lehet!</p>
            <p>Sawaky lehajtotta a fejét.</p>
            <p>- Rettenetes! - mormogta. - Ennyire közel lenne már?...</p>
            <p>Lotte meghallotta a félhangosan mondott szavakat és megértette, hogy Sawaky már
               gondolt erre, számolt a rettenetes véggel, csak az lepi meg, hogy már ennyire közel
               van.</p>
            <p>- Közel van - mondotta Lotte - és mégis ha akarja, elmenekülhet idejében és...
               célunkat is elérjük!</p>
            <p>- Beszéljen! - sürgette a férfi.</p>
            <p>- Haladéktalanul jelentkeznie kell a miniszterelnöknél és ott panaszt tesz.
               Méltatlankodva jelenti ki, hogy önt tőrbeejtették. Üzleti spekulációkra és célokra
               használták ki tudományos felfedezését, amely a helytelen és mohó kizsákmányolás
               folytán az emberiség átkává lett. Mindennek Battenberg báró az oka, aki ahelyett,
               hogy csendesen és nyugodtan engedte volna dolgozni magát, ilyen szörnyen
               felnagyitotta a dolgot. Mindezért ön nem vállalhatja a felelősséget és ezért
               bejelenti, hogy haladéktalanul elhagyja az országot és visszamegy Japánba.</p>
            <p>Sawaky némán, magába temetkezve ült. Látszott, hogy a legkülönbözőbb érvek és
               ellenérvek hadakoznak benne.</p>
            <p>- Köszönöm, - mondotta kis idő mulva - minderről gondolkozni fogok.</p>
            <p>Ujabb csend következett. Sawaky magában folytatta a megkezdett gondolattal való
               viaskodást.</p>
            <p>- Elmenjek - szólalt meg hirtelen - és itt hagyjam nála Friderikát?</p>
            <p>- Ha elmegy, - mondotta Lotte és arca e pillanatban démonian szép és kegyetlen volt -
               akkor Battenberg ellen fordul a nép dühe és semmi sem mentheti meg. És ugyanez a
               vihar elsöpri majd Friderikát is.</p>
            <p>Tikkadt, borzasztó csend támadt. Véres, gunyos kisértetek figyeltek láthatatlanul a
               szobában. Sawaky felállt. Viaszsárga arca szinte ijesztő volt. A keze remegett, mikor
               Lotte felé nyujtotta.</p>
            <p>- Meg fogom fontolni... gondolkozni fogok!</p>
            <p>Mikor Lotte eltávozott, Sawaky titkárja lépett be, aki már régóta türelmetlenül
               várakozott. Egy sürgönyt nyujtott át. Sawaky izgatottan tépte fel és arca fájdalmas,
               keserü mosolyra torzult, mikor elolvasta:</p>
            <p>„Az ügyek megértek. Vigyázzon, nehogy gyanut keltsen. Az utolsó percig helyén kell
               maradnia...”</p>
            
         </div>
         <div type="chapter">
            <head>16.</head>
            <p>Lotte ezen az estén nyugtalanabb volt, mint valaha. Távoli ismeretlen veszélyt
               sejtett. Félelmének maga sem tudta okát adni. Legszivesebben nekivágott volna a
               világnak, hegynek, tengernek és csak rohant volna előre, amig elbódul, elfelejt
               gondolkozni. Valósággal fellélekzett, mikor Andrást meglátta.</p>
            <p>- Üljünk autóba - mondta - és szóljon a soffőrnek, hogy hajtson valahova a városon
               kivüli vidékre. Rohanjunk... és ne beszélgessünk. Csak némán, behunyt szemmel
               szeretnék ülni, hogy a szél az arcomba vágjon. Ez még a régi... a mezők illata, a jó
               levegő... a többi, minden megbolondult!</p>
            <p>- Sajnálom, Lotte, előbb a huszonötévesek ülésére kell mennünk. Részletes jelentést
               kell küldenem az eseményekről...</p>
            <p>Lotte arca felderült.</p>
            <p>- Ah, igen! Erről egészen megfeledkeztem. Végre!... talán ott, a fiatalok között
               hallunk valami merészet, ujat, friss levegőt hozót!</p>
            <p>Az utcákon egyetemi hallgatók rajzottak sürü csoportokban. A legkülönbözőbb
               tányérsapkák tüntek fel mindenfelől. Bölcsészek, jogászok, mérnökök és
               művészakadémiák növendékei. A falakon, hirdetőoszlopokon orditó betükkel nyomott
               felhivások:</p>
            <p>FIATALOK!</p>
            <p>HARMINC ÉVEN ALULI FÉRFIAK ÉS NŐK!</p>
            <p> LEGYETEK OTT HÉT ÓRAKOR A SPORTPALOTA NAGYTERMÉBEN!</p>
            <p>Az egyesült ifjusági egyesületek vezérkara.</p>
            <p>Róma és Athén nagy gladiátori ünnepein vonulhatott fel ennyi gyönyörü férfi és Vénus,
               meg Afrodite tiszteletére gyülhetett egybe ennyi szép lány, mint ahányan a
               sportpalota bejárata előtt tolongtak. De ezeken az arcokon nem a kellemes izgalom
               láza ült, hanem dühös lázadás, halálos keserüség sötétedett. A szép arcok soványak és
               sápadtak voltak, a szemek alján lilás karikák gyürődtek. A férfiak nem vetettek
               gyengéd pillantást a nőkre, hidegen és közönyösen beszéltek hozzájuk és a leányok sem
               igyekeztek titokban hajukon, vagy ruhájukon egy kis kacérkodó szépitést végezni.
               Elkinzott, fáradt emberek voltak, tele robbanó gyülölettel, akiknek testét elcsigázta
               a nyomor, képzeletüket kiégette a mindennapi gond.</p>
            <p>Hét órára zsufolásig megtelt az óriási kupolaterem, egymás hegyén-hátán szorongtak a
               várakozók és türelmetlen kiáltások, tüntető dobolás, tapsok hangzottak.
               Negyednyolckor már szinte életveszélyes volt a tolongás. Az ajtónállóknak
               megparancsolták, hogy senkit se bocsássanak már be. Az előadói emelvényen az első
               szónok megkezdte beszédét.</p>
            <p>- Barátaim! - harsogta a mikrofonba, amely nyomban a hangszórók tömegén keresztül
               szólaltatta meg a beszédet - a frázisok kora lejárt. Elég a hazug és érzelmes
               jelszavakból, a világcsaló hazugságokból, melyeknek legnépszerübbje ugy hangzott,
               hogy: adjuk vissza az öregeknek a fiatalságukat! Ime, láthatjuk, hogy mit jelent ez a
               gyakorlatban! A fiatalok kiirtását, megsemmisitését, tönkretételét!</p>
            <p>Éktelen lárma, fültépő fütyülés és orditozás támadt ezekre a szavakra.</p>
            <p>- Vesszenek az álfiatalok! Nyugalomba az ötvenéves pubikkal!</p>
            <p>- Lámpavasra velük.</p>
            <p>Néhány ügyes mechanikus bömbölően erősre fokozta a hangszórók hangját és igy az
               elnöknek sikerült tulharsognia a lármát.</p>
            <p>- Csendet! Hallgassuk meg a szónokot!</p>
            <p>A rémes hang, amely már szinte ugy hatott, mintha az ezeregyéjszaka nagyszakállu
               démona üvöltött volna a teremben, megtette hatását. A zaj elhalkult, a szónok
               folytatta beszédét.</p>
            <p>- Nekünk, fiataloknak - mondotta - sohasem volt rózsákra ágyazva az ágyunk. Régi
               hazug közhelyek szerint mienk volt az élet minden rózsaszinü gyönyörüsége, a
               valóságban azonban csak a nyomor, a kietlen és kinos várakozással teli éveket
               jelentette az irigyelt fiatalság. A fiatalokat mindig a legsilányabbul fizették,
               legszebb éveinkben nem alapithattunk családot, az energiával teli időnket megalázó
               álláskoldulással kellett tölteni. Igy böjtöltünk, nyomorogtunk körülbelül
               harmincesztendős korunkig. Ez volt az a kor, amikor sikerült valahogy gyökeret
               vernünk. Elhelyezkedtünk és kerestünk is annyit, amennyiből nagynehezen megélhettünk.
               Fiatalságunk határán, az érett férfikor kezdetén azonban a legtöbben mégis csak
               elhelyezkedtünk. De mi történik ma? Az öregek megfiatalodtak. Nagyapák friss erővel
               járnak és eszükben sincs nyugalomba vonulni. Nagymamák uj házasságot kötnek azzal a
               vagyonnal, melyet már régen meghalt férjeik után örököltek. A megfiatalitott öregek
               tönkreteszik a fiatalokat. Elveszik állásainkat, kilátástalanná teszik
               elhelyezkedéseinket. A mi társadalmunk nincsen annyi munkaerőre berendezve, mint
               amennyi jelenleg rendelkezésre áll. A termelés régi rendje számolt a megöregedéssel
               és halálozással. Ez most lényeges eltolódást mutat és igy a nyomor, züllés
               elkerülhetetlen. Azt mondták azelőtt, hogy legalább a szerelem a fiatalság előjoga.
               Most már azt is elvitték tőlünk. Se kenyér, se pénz, se szerelem! Hová vezet ez? Vagy
               öngyilkosokká kell lennünk, vagy vissza kell állitanunk a régi rendet! Ha pedig ez
               lehetetlen, ugy követeljük a hatvan éven felülieknek kötelező nyugalombavonulását...
               Ha valakinek annyi pénze van, hogy annak kamataiból megélhet, ugy már ötvenéves
               korában vonuljon vissza. Csak igy remélhetjük, hogy mi is hozzájutunk sovány
               kenyerünkhöz.</p>
            <p>E pillanatban éles, metsző női hang süvitett át a termen:</p>
            <p>- Vesszen Battenberg! Ő hozta Sawakyt Berlinbe!</p>
            <p>A tömeg egy pillanat alatt felkapta az uj jelszót és dühödten orditotta:</p>
            <p>- Vesszen Battenberg!</p>
            <p>Boncz András sápadtan, magánkivül ragadta karon Lottet, aki szinte tébolyultan állt.
               Zilált fürtökkel, tágranyilt szemekkel, remegve nézte a vihart, mint a pirománikus az
               általa felszitott tüzet.</p>
            <p>- Az Isten szerelmére, mit tett? - dadogta András.</p>
            <p>És egész erejével huzta, tuszkolta kifelé Lottét.</p>
            <p>- Gyilkoltam! - mondotta. - Megöltem! Nézze!... ott jönnek már... a fejét
               követelik... ezren... kétezren!</p>
            <p>Csakugyan a tömeg nagy része kitódult az utcára és öklüket rázva, indulatosan
               orditották: Halál Battenbergre!</p>
            <p>Lotte didergett és egyszerre tombolva, nevetőgörcsökbe fulladó hangon sikoltozta:
               Megölik! Megölik!</p>
            <p>Sipolás hallatszott. Mindenfelől rendőrök tüntek fel. A tüntetők köveket kezdtek
               dobálni. Az ablakok és villamosgömbök csörömpölve zuzódtak le. A rendőrök kardot
               rántottak.</p>
            <p>- Hajtson teljes sebességgel... meneküljünk! - kiáltott Boncz a soffőrre.</p>
            <p>Az autó utat tört magának az embergyürüben. Mögöttük hangos sikoltás, fenyegető,
               dühös orditás hallatszott. Néhány lövés dördült el.</p>
            <p>- Hallja! - kiáltotta magánkivül Lotte. - Most kezdődik! A nagy leszámolás! És én
               inditottam meg! Én!</p>
            <p>Sirt és őrjöngve nevetett egyszerre. Boncz kétségbeesetten próbálta csillapitani. De
               Lotte nem hallgatott rá.</p>
            <p>- Szét fogják verni őket, - kiáltotta - de most már ez hasztalan! Ezer helyen
               ezerszer ilyen erővel fog feltámadni. A kő elrepült, többé semmi sem állithatja meg.
               Ma mulatni akarok, András. Vigyen valamelyik mulatóba, táncolni fogunk. Pezsgőt
               iszunk. Udvaroljon nekem. Hiszen szép vagyok, szebb, mint a többiek, engem nem
               szépitett meg Sawaky kollégám. Mi ketten, maga és én, bosszut állunk a régi világ
               elrablásáért. Most indul meg a harc és mi ünnepelni fogunk!</p>
            <p>Az autó a Wilhelmstrassen robogott. Egy mulató vörös és sárga reflektorai vakitottak
               az éjszakába. A mulató előtt világitó táblán rengeteg nagyságu fénybetük
               hirdették:</p>
            <p>EGZOTIKUS REVÜ!</p>
            <p> NÉGER, MALÁJ, INDIÁN, ESZKIMÓ, JAPÁN ÉS KINAI SZÉPSÉGEK!</p>
            <p>A mulató előtt hatalmas autótábor állott. Berlin férfinépsége már hónapok óta
               idetódult. Rajongva, csillogó szemmel nézték a torz, laposorru eszkimó nőket, a
               vékony, ferdeszemü, csenevész kis kinai leányokat. Európa mulatói megteltek néger
               nőkkel, a tropikus vidékek vastagajku, eltorzitott, rémes tetoválásoktól éktelen
               asszonyaival. A mulatók parkettjein ezek váltották fel a régi táncosnőket és nekik
               udvaroltak, rájuk költötték pénzüket a gazdag gavallérok. Ezernyi botrány szövődött
               körülöttük. Az igazgatók szédületes gázsikat fizettek nekik, az artista ügynökök
               válogatás nélkül minden szines bőrü nőt leszerződtettek. Valóságos uj
               rabszolgakereskedés indult meg. Mindenki csak egzotikus nők után sóvárgott, akik
               mások voltak, mint a halálosan megunt, egyformán szép fehér asszonyok. Mindennap
               megjelent néhány hir arról, hogy a születési arisztokráciának, vagy a pénzmágnásoknak
               valamelyike szines nőt vett feleségül, többnyire valamelyik mulató artistanőjét. Ezen
               senki sem háborodott fel, sőt, igen természetesnek találták. Irigyelték a szerencsés
               halandót. Azaz mégis... az efféle házasság csak a férfiak osztatlan tetszésével
               találkozott, ellenben az asszonyok és leányok annál jobban felháborodtak. Az erkölcs
               és kultura nevében tiltakoztak és sürgősen követelték olyan törvény hozatalát, amely
               az ilyen vegyesfaju házasságokat megtiltja. De hát a törvényeket férfiak hozzák és
               igy a nők felzudulása semmiféle eredményre nem vezetett.</p>
            <p>András az egyik páholyban foglalt helyet Lotteval. Megjelenésük meglehetős feltünést
               keltett, mert Lotte volt az egyetlen fehér nő a mulatóban. Az asszonyok ugyanis
               bojkottáltak minden olyan helyiséget, ahol szines bőrüeket léptettek fel. Az is
               feltünt, hogy Lotte másképpen fest, mint a többi megszépitett asszony és leány. A
               látcsövek valósággal kereszttűz alá fogták.</p>
            <p>Lotte azonban mindezt észre sem vette. Gondolatai egészen máshol jártak. Néha, mikor
               a jazz kis szünetet tartott, aggódva figyelt ki az utcára, hogy nem hallatszik-e
               onnan sikoltás, puskalövés?... Azután pezsgőt ivott. Mohón, idegesen, mint aki
               mindenáron el akarja vesziteni eszméletét. A jazz vad tűzzel jajongott, sipolt,
               dobolt, félig meztelen trópusi nők érzéki táncokat lejtettek s a férfiak féltékeny
               dühvel próbálták egymás kezéről elütni a táncosnőket. Most ezek voltak divatban, a
               barbár, minden szépérzéket megcsufoló, szivtelen és félig állati nők, akik hetyke
               fölénnyel, érzéki varázsuk gőgös tudatában, félvállról beszéltek a férfiakkal,
               kinozták őket, mulattak vergődésükön.</p>
            <p>Most a revü főszáma következett. A kép cime: Tropikus álom. Lágy dal csendült fel a
               bendzsón s a függöny szétnyilt. A szin fantasztikus, álomszerü kertet ábrázolt.
               Óriási vörös és sárga virágok emelkedtek szinte a szinpad tetejéig. S a fűben egy
               férfi hevert. Kinai leányok libegtek be, akik ópiumos pipát kináltak neki. A férfi
               rágyujtott a pipára s a szin lassan sötétedni kezdett. A pipából felszálló füst egyre
               sürübb lett, olyan volt, mint valami felhőfüggöny, melyet lila, vörös és sárga fények
               világitottak meg. A füst lassan eloszlott és egy trópusi erdő buja szépsége
               bontakozott ki. Különös virágok sápadtak a holdfényben és mindegyik virág tövében
               asszonyok feküdtek. Néger nők, akik lusta mozdulattal felemelkedtek és
               belenyujtództak a holdvilágba. A zene szilajabb lett, az álmos testek megélénkültek
               és lassu táncba kezdtek. Körültáncolták a mákonyos bódulatban fekvő férfiut.
               Felébresztették és szerelmi táncba vitték. Őrjöngő, forró sodrásu tánc volt ez,
               melynek lángja és lendülete leáradt a nézőtérre és a férfiak tombolva tapsoltak.
               Néhány pohár csörömpölve a földre hullott, többen csendet akartak teremteni és
               rendreutasitó szavakat kiáltottak, máshonnan zavart beszélgetés, tiltakozó szavak
               hallatszottak. Valami zavar támadt, érthetetlen kiabálás. A szinpadon megállt az
               előadás, a zenészek előrehajoltak, abbahagyták a muzsikálást, az ajtó felé figyeltek.
               Mindenki felugrott, az arcokon zavart meglepetés, megdöbbenés. Ekkor hirtelen
               felpattant a nézőtérre vezető széles ajtó, fülsiketitő lárma, orditás, sivalkodás
               hatolt be és néhány jegyszedő, meg szolga, fejvesztetten rohant be. Nyomukban üldöző
               tömeg. Mintha modern ruhákba öltözött mitológiai alakok elevenedtek volna meg.
               Erynniszek és furiák. Magukból kikelt, a felháborodástól hörgő, dühödt asszonynép.
               Kezükben korbácsok, botok és vasboxerek. És a következő pillanatban tajtékzó dühvel
               nekiestek mindennek és mindenkinek. Korbácsaikkal a férfiak képébe vágtak és gyalázó
               szavakat zuditottak rájuk. Széttörték az asztalokat, letépték a függönyöket,
               elrongyolták a teritőket, darabokra zuzták a zenészek hangszereit. S azután
               rávetették magukat a sikoltozó, ököllel, diszletgerendákkal, kezükügyébe eső
               tárgyakkal védekező, szines nőkre. Borzalmas, véres dulakodás támadt. A fekete nők
               fajuk minden kegyetlen vadságával védekeztek. De a fehér nőket megőrjitette és
               oroszlánokká tette a bosszuvágy. Letiporták őket, véresre marcangolták sima párducos
               bőrüket, hörögve, tajtékot turva harcoltak, ütöttek. A férfiak, mikor első
               meglepetésükből kissé magukhoz tértek, a halálos veszélyben forgó néger nők
               segitségére akartak sietni, de vesztükre. Az egyik nő egy páholy peremére ugrott és
               onnan rikácsolta, ökölbe szoritott kézzel:</p>
            <p>- Nyomorultak! Még most is a kanibál lányokat védik! Pusztuljatok velük együtt!</p>
            <p>És felkapva egy sulyos hamutartót, ugy vágta a főpincér fejéhez, hogy az menten
               elterült a földön. Ehhez fogható borzalmas, ellenszenves és ennél véresebb verekedést
               még keveset látott Berlin. A rémületes és nevetséges ugy kavarogtak, mintha Goya
               valamelyik démoni festménye kelt volna életre. Lotte az elszörnyedéstől és utálattól
               holtsápadtan kapaszkodott Andrásba.</p>
            <p>- Menjünk innen!</p>
            <p>Szerencsére a páholyok ajtaja egy kis oldalfolyosóra nyilt és innen baj nélkül
               kijuthattak az utcára.</p>
            <p>De mintha minden elszabadult gonosz éjszakája lett volna a mai. Az emberekbe süritett
               őrjitő gondok, rájuk szakadt nyomoruságok csodát, megváltást, világfelfordulást
               vártak, mindegy, akármit, csak vége legyen a türhetetlen feszültségnek. És az
               éjszakában az egyik nyolcemeletes palota tornyán futó villamos ujság betüi hirtelen
               riasztó hirt szikráznak bele a sötétbe:</p>
            <p>ÁZSIA HADAT ÜZENT EURÓPÁNAK!</p>
            <p> JAPÁN, KINA EGY BLOKKBAN! INDIA FELLÁZADT!</p>
            <p>Mi ez? Farsangi tréfa? Agyrém? A betük elszikráznak. Nincs folytatás. Ezernyi telefon
               csilingel a szerkesztőségekben. Mi történt? Részleteket! De nincs válasz. A várost
               forró izgalom, halálos rémület, szivetdermesztő iszonyat rázza. Melyik villamos ujság
               röpitette szét a hirt? Az Abendblatté. Ki adta nekik erre az utasitást? Honnan vették
               a hirt? A főszerkesztő nem tud semmit. A rendőrségre viszik és kihallgatják.
               Igazolja, hogy egész idejét az irók klubjában töltötte. A felelős szerkesztő, a
               munkatársak, mind ártatlanságukat hangoztatják. Hoffer, a villamosujság kezelője azt
               mondja, hogy a hirt telefonon kapta. A hangot nem ismeri, illetve ismerős, de nem
               meri határozottan állitani. Felsorolják a munkatársakat. Egyik sem volt. Hoffert
               őrizetbe veszik. Az utcákon már orditják a rendkivüli kiadásokat. Cáfolják a hirt.
               Ostobaság. Semmi ok nincsen a nyugtalanságra. Mindenfelé autók száguldoznak, a
               minisztériumok ablakai kivilágosodnak az éjszakába. Az izgalom percről-percre nő.
               Senki sem nyugszik meg. Asszonyok sirógörcsöket kapnak. Néhány katonán kitör régi
               idegsokkja. Ujabb tüntető csoportok bukkannak fel, akik már azt kiáltják: Vesszenek
               Európa árulói! Le a gyilkos diplomatákkal!</p>
            <p>A rendőrség tehetetlenül áll, a legénységet hatalmába ejtette az általános idegroham.
               Bizonyosságot! Bizonyosságot!</p>
            <p>A puha, sulyos bársonyfüggönyök és párnázott ajtók csendet varázslón keretezték be
               Battenberg elegáns szobáját. Az asztalon ezüst csészékben párolog a tea, mellette
               csábitó szinekben csillog a sokféle likőr. Cukorkák, édességek tornya a tányérokon. A
               lámpa szines üveggömbje a mesék halk hangulatát sugározza szét.</p>
            <p>- Szeretném, ha ez mindig, örökké igy tartana! - suttogja szerelmesen Friderika.</p>
            <p>- Drága... hiszen csak tőled függ.</p>
            <p>Friderika a fejét rázta:</p>
            <p>- Nem... Ma ritka kincs a boldogság és sokan irigylik. Talán jó lenne, ha még ma
               éjszaka autóba ülnénk és nekivágnánk a világnak, a tengernek...</p>
            <p>Battenberg kacagott:</p>
            <p>- Csinos kis botrány kerekedne ebből! A megszökött külügyminiszter. Képzelheted,
               mekkora szemeket meresztenének a határrendőrök. És mit mondanának ama országokban,
               ahová megérkeznénk? Hasábos riportok és fényképek jelennének meg, politikai kérdéssé
               fujnák fel az ügyet, diplomáciai bonyodalom támadna. Nem, szivem, kénytelenek vagyunk
               beérni ezzel a kis világgal, a szobámmal.</p>
            <p>Friderika közelebb huzódott kedveséhez.</p>
            <p>- Boldog vagy? - kérdezte.</p>
            <p>Battenberg maga elé meredt, végigsimitotta a homlokát.</p>
            <p>- Különös... csodálatos a mi szerelmünk! - mondotta. - Talán sohasem volt még
               szerelem a világon, amely ennyi ujjongáson, káoszon, világrengésen keresztül
               teljesedett ki. Mint a vihar... folytonos, félelmetes rohanás a szerelmünk.</p>
            <p>- Ez igy szép, igy nagyszerü! - izzott fel Friderika. - Ott sarjadt ki a mélyben,
               megcsufolt szörnyü lányságomban és most világok remegtek meg erejétől!</p>
            <p>- Félek, Friderika. Ami történt, már nem mérhető emberi mértékkel s már nem vagyok
               ura az eseményeknek. Őszintén beszélek... a helyzet európaszerte egyre
               nyugtalanitóbb. Lelki járvány lépett fel. Az emberek lelki egyensulya megingott. A
               régi erkölcsi világrend megsemmisült és az uj még nem alakult ki. Európa óriási
               tébolydához lett hasonló. És én ugy érzem néha, hogy mindezért felelős vagyok.
               Rettegve riadok fel éjszakánkint és mintha apokaliptikus törvényszék szólitana
               dörgő szellemszavával. Irtózatos! Félek... </p>
            <p>Friderika sápadtan meredt barátjára.</p>
            <p>- Te félsz? - dadogta.</p>
            <p>- Igen... félek. A csókjaid közepette hirtelen rémitő látások rohannak meg. Naponta
               ideges sürgönyök, telefonok, feldult arcu követek hörgik rám a verejtékbe fulladó,
               aggódó kérdést: mi történik? Miféle gyilkos titkok forrnak a dolgok megett? Mindenki
               szüköl, fél, mint a vihart sejtő csorda. És akkor rád nézek, mikor csókolsz... a
               szemedbe nézek és a szivembe dobban a lélekzetemet elállitó, véremet dermesztő
               felismerés: tudom, hogy te, egyedül te tudod az igazságot, a nagy titkot, melynek
               közeledő árnyékától embermilliók reszketnek! Oh, ilyenkor szeretnék felorditani,
               térdrevetni magamat és könyörögni, hogy beszélj. De a szerelmem elnémitja a sikolyt,
               hallgatok, gyáva leszek... De most már nem birom tovább. Könyörülj, beszélj, mondd
               meg, mi történik körülöttünk?</p>
            <p>- Mit törődöl azzal? Mit akarhatsz még? Elérted a legmagasabb ormokat és ezért
               irigyelnek. Emlékezz, hogy milyen kézcsókoló alázattal borultak lábaid elé, hogyan
               zengték a világ minden lapjában dicsőségedet, mikor eléjük szórtad a kincset... a
               megszépülést! De akárcsak zulukaffereknek próbálnád megmagyarázni a villamos
               világitást. Hiába adod a legnagyobb értéket annak, aki nem tud bánni vele. Aki
               gyertyafényhez szokott, nem birja a reflektorok fényét. Az emberek a szépet csak kis
               adagban birják el, akár az orvosságot. Mint az ópiumot vagy morfiumot. Kis adagban
               álmokat ad, felgyujtja képzeletüket. De nagy adag megöli őket. Amig csak kevesen
               vannak a szépek, mindenki őket sóvárogja, csodálja, ünnepli. De ha mindenki
               megszépül, megzavarodnak, nem tudnak mihez kezdeni a rájuk szakadt királyi
               ajándékkal. Mert rutaknak születtek és lelkük, gondolkozásuk, életcéljuk, munkájuk
               mind a rut külsőhöz idomult. És ha megszépülnek, éppen ugy nem tudnak mihez kezdeni,
               mint a szegény ember, aki hirtelen sok pénzhez jut. Sejtelme sincsen, hogyan kell azt
               vállalatba helyezni, gyümölcsöztetni, hanem esztelenül és céltalanul szórja
               szerteszét aranyait.</p>
            <p>- De hiszen, - mondotta Battenberg - magad mondtad, hogy te is...</p>
            <p>- Igen, én is rut voltam, de nekem életcélom volt, hogy megszépüljek. Az életemet,
               minden akarásomat két gigantikus akarat fütötte: a szerelem és a bosszu! Szeretni
               téged és bosszut állni mindenkin, aki lenézett vagy sajnálkozott felettem. S most
               mind ez teljesült. És te, miről álmodhattál, amit még nem valósitottam meg? A tömeget
               sajnálod? Nevess rajtuk. Nincs őszintébb gyönyörüség a kárörömnél. E buta
               embermilliók mindegyike azt hitte, hogy Apollo és Vénus isteni szépségéhez van joga.
               Holott a szépség éppen olyan egyéni tulajdonság, mint a tehetség, erő, jó vagy rossz
               idegrendszer. A szép és rut értéke a gyakorlatban kiegyenlitődik. Nincsenek tökéletes
               emberek. A rutak szellemük élénkségével, temperamentumuk érdekes elevenségével,
               sokszor érzékien szép hangjukkal, mozdulataik szépségével, nagyszerü toalettjeikkel
               pótolják külsejük esztétikai fogyatkozását. A szép és rut arca nagyszerü
               tehetségeket, értékes energiákat váltott ki, melyek mint örökké mozgó, hatalmas
               motorok korbácsolták cselekvésre és munkára az embereket. De most, mikor mindenki
               megszépült, a motor megállt. Rengeteg energia dermedt meg hirtelen, milliók
               vesztették el életcéljukat, zavarodtak meg. Mert ujra mondom, mindössze néhány ezer
               férfi és nő volt, akiknek rutsága kegyetlen igazságtalanság volt. Akik lelküknél,
               hivatottságuknál fogva szépeknek születtek. És hiába nevetsz rajtam, hiába mondod,
               hogy önhitt és képzelődő vagyok, én is ezek közé tartoztam. Van ember, akinek azért
               kell szépnek lennie, mert nagy szinésztehetség. Másoknak azért, mert szegények és
               szépségük az egyetlen lehetőség, mely nyomorukból felfelé lenditheti. Vannak
               művészek, irók, akik egész életükben a szépről álmodnak és azt akarják
               megörökiteni. Ezeknél a szép külső természetes kiegészitője lelküknek. Ám a szépség
               értékét is csak ritkasága adhatja meg. Mint ahogyan a gyémántnak, aranynak sem volna
               értéke, ha mindent gyémánttá, arannyá tudnánk változtatni. Ez történt most. A világ
               teremtése óta a legnagyobb optikai csalódás. Az emberiség mohón nyult a vélt kincs
               tömege felé és nem vette észre, hogy miközben kapzsin harácsolt, üveggé változott
               amit brilliánsnak nézett és még a régi értékek is elvesztek.</p>
            <p>- De már ráeszméltek a becsapásra és a kijózanodás borzasztó rázkódtatással fog
               járni!</p>
            <p>- Mit bánom én! Hát mik vagyunk mi? Apostolok? Világmegváltók? És ha ők Messiásnak is
               hittek? Legfeljebb kiderül, hogy csak ügyes kereskedők voltunk. Nem fognak szobrot
               emelni nekünk, de mit törődünk ezzel? Szeressük egymást, hiszen mi ketten valóban
               győztünk!</p>
            <p>És felgyulladva, a szavak lendületétől bódultan tárta ölelésre karját. De Battenberg
               nem mozdult. A telefonra meredt, amely hirtelen élesen csengetett. Megrezzent és
               habozott, hogy felvegye-e a hallgatót. Megmagyarázhatatlan szorongás fogta el.
               Friderika észrevette ezt és egy heves, erélyes mozdulattal a telefonnál termett.</p>
            <p>- Ki beszél? - kérdezte. És nyomban meglepetten fordult Battenberg felé: - A
               miniszterelnökség!</p>
            <p>Battenberg visszanyerte lélekjelenlétét és a telefonhoz ugrott.</p>
            <p>- Itt Battenberg! Igen, személyesen... Nem, erről semmit sem tudok! Hihetetlen! A
               legszigorubban megbüntetjük a pánik okozóját. Azonnal autóra ülök és jövök!</p>
            <p>Letette a kagylót, a homloka verejtékes volt. Arca gondot, nagy benső forrongást
               árult el.</p>
            <p>- Mi ujság? Mit akarnak tőled? Miért kell ilyen gyorsan elmenned?</p>
            <p>Battenberg lélektelenül nézett Friderikára, mint aki nem is hallja a hozzá intézett
               szavakat. Azután egyszerre felorditott és vad erővel megragadta Friderika kezét.</p>
            <p>- Az igazat akarom tudni! Az igazat! - kiáltotta.</p>
            <p>Friderika sápadtan, sirva tántorodott vissza.</p>
            <p>- Nem értelek... miről beszélsz? Micsoda durvaság ez?</p>
            <p>- Ej, elég a kétszinü játékból... A miniszterelnök személyesen telefonált. Azonnal
               kéret! Hire terjedt, hogy Ázsia hadat üzent, vagy ultimátumot küldött... Hová? Kinek?
               Semmit sem lehet tudni. Képtelenség. Nyilván otromba tréfa. Senki sem hisz benne.
               Csak én!... Én tudom, hogy ez igaz! Rettenetes, de igaz. Ez az, ami hónapok óta az
               őrületbe hajt, elrabolja éjszakáimat. Tudtam és vártam ezt a hirt. Bennem remegett.
               De nem mertem kimondani. De valahányszor láttalak, hatalmába ejtett ez az érzés. Mert
               te sugároztad felém!</p>
            <p>- Őrültség! Sokat dolgoztál, az idegeid tönkre mentek...</p>
            <p>- Az Istenre kérlek, Friderika... ha igazán szeretsz... mondd meg végre, mit hoztatok
               ti ketten... Sawaky és te... miféle titkokat? Beszélj, ugy-e megbizástok van? Nem
               szerelemből lettél az enyém, hanem a terveimet akartad kifürkészni. Elvakitottál,
               elkápráztál...</p>
            <p>- Nem igaz! - sikoltott Friderika. A kerevetre roskadt és keservesen sirt. - Milyen
               kegyetlen, milyen igazságtalan vagy! - kiáltozta. Azután vadul felugrott és a férfi
               elé állt.</p>
            <p>- Hát ölj meg, ha azt hiszed, hogy elárultalak! Ha tudnád... mind ennek éppen az
               ellenkezője igaz. Hiszen bármely percben szivesen halok meg érted!</p>
            <p>Olyan őszinte fájdalom volt a szavaiban, hogy Battenberg megzavarodott. Tanácstalanul
               nézett a zokogó lányra.</p>
            <p>- Bocsáss meg, - mormogta sokkal engedékenyebb hangon - majd máskor tisztázzuk
               mindezt. De most mennünk kell. A minisztertanács vár!</p>
            <p>Mélyen lélekzett, a szive lázasan zakatolt.</p>
            <p>- Ha tévednék... mennyire örülnék! Ugy szeretnék boldog lenni!... - sóhajtotta. -
               Hiszen annyit áldoztam miattad! - tette hozzá halkan.</p>
            <p>Friderika megértette a fájdalmas szemrehányását. Battenberg Lottéra gondolt. Őt
               áldozta fel szerelmükért.</p>
            
         </div>
         <div type="chapter">
            <head>17.</head>
            <p>Reggel kilenc órakor az üzletek tulnyomó része még zárva volt. A kereskedők nem
               huzták fel a vasredőnyöket. A kávéházak hatalmas ablakai elé fatáblákat állitottak
               fel siető munkások. Mindenfelé aggódó arcu férfiak és nők siettek és valósággal
               megrohanták a piaci árusokat és a nyitva lévő füszeresboltokat. Gyermekkocsikban
               tolták haza az ásványvizes palackokat és nagy kosarakban cipelték a konzerves
               dobozokat meg a kétszersültet. Délelőtt tizenegy órakor az árak már tizszeresre
               emelkedtek. De még ilyen összegért sem lehetett semmit sem kapni. A tömeg dorongokkal
               verte az élelmiszeres boltok vasredőnyeit és követelte, hogy mindent árusitsanak ki.
               A rendőrség kétségbeesve igyekezett rendet teremteni. Hatósági hirdetmények jelentek
               meg, melyek megcáfolták a pánikot okozó hireket. Nem igaz, hogy általános
               mozgósitást rendeltek el és hogy az élelmiszert szállitó vonatokon kizárólag
               katonákat és hadianyagot továbbitanak. De az emberek nem hittek a plakátoknak.</p>
            <p>- Megint jön a kenyérjegy, a gerstli és az élelem-pótlékok rémes kotyvaléka! -
               mondották.</p>
            <p>Aki tehette autón, motorkerékpáron rohant a falvakba és zsákszámra vették a lisztet,
               megvették a disznókat, csirkéket. A ravasz és gazdag nagykereskedők teheneket
               vásároltak. A parasztok vérszemet kaptak és azt mondták, hogy bankjegyekért semmit
               sem adnak. Csak aranyért. Kiméletlenül és komiszul kifosztották a megrémült
               városiakat. És sohasem voltak megelégedve. Még ők zugolódtak, hogy őket csapták be.
               Csak az öreg Hoffbauer Mihály mesélte ravasz mosollyal a piactéren álló
               barátainak:</p>
            <p>- Itt volt egy buta berlini, azt mondta biztositani akarja a mindennapi tejes
               kávéját, hát megveszi a tehenem felét. Meg is alkudtunk, irást is csináltunk, övé a
               tehén fele. De azért ugyan tőlem nem kap tejet!</p>
            <p>- De hát ha követelni fogja? Panaszt tesz a jegyző urnál?</p>
            <p>- Hát csak panaszkodjék. Nem csaptam én őt be. Én a tehénnek csak az egyik felét
               adtam el neki. Az elejit. A hátsó felét, ahol a tőgye van, megtartottam.</p>
            <p>A jósok és jósnők aranynapokat éltek. Valamennyien nyilatkoztak s az emberiség nagy
               katasztrófájáról, isteni büntetésről, a hiuság bálványának összeomlásáról, Kelet
               felől érkező véres felhőkről beszéltek. Egy Dinóra nevü görög jósnő kijelentette,
               hogy hasztalanul kutatják a villamos ujság rémhirének szerzőjét, mert azt a legfőbb
               szellem maga sugalmazta, aki igy adta tudtul, hogy betelt az idők sora és eljövend a
               vezeklés napja!</p>
            <p>A hatóságok erőszakkal nyittatták fel az üzleteket és sulyos büntetés terhével
               tiltották meg az árak emelését. Erre azután egyik napról a másikra eltünt az áru. A
               kereskedők vállat vontak. Azt mondták: már mindent eladtak.</p>
            <p>Battenberg külügyminiszter Berlin valamennyi lapjának tudósitóját a minisztériumba
               kérette és ott hivatalos megnyugtató nyilatkozatot tett. Szó sincs semmiféle háborus
               készülődésről. Ugyanakkor Európa többi nagyhatalma is hasonló kijelentéseket tett
               diplomáciája utján.</p>
            <p>Igy telt el egy hét. Akkor azután derült égből lecsapott a villám.</p>
            <p>Egy szerdai nap délelőttjén ugyanabban az órában, délelőtt 12 órakor Londonban,
               Párisban, Berlinben, Rómában, Budapesten, Madridban, Prágában, Bukarestben és
               Belgrádban a japán követek megjelentek a külügyminisztériumokban és átadták kormányuk
               demarcheát, melynek lényeges része igy szólt:</p>
            <p>„A japán királyi kormány a kinai császári birodalommal, valamint Perzsiával,
               Afganisztánnal és az angol uralomtól magát függetleniteni akaró és az angol
               Indiától elszakadt szabad részekkel együtt a következő kivánságokat terjeszti
               elő:</p>
            <p>Korlátlan, szabad, vámmentes behozatalt minden porcellán, bronz, üveg, selyem és
               bőrből készült ipari cikkekre, valamint az őstermelés összes termékeire, különösen a
               gyümölcsfélékre.</p>
            <p>Korlátlan és szabad letelepedési és elhelyezkedési jogot minden ázsiai számára, aki
               Európában akar élni.</p>
            <p>A királyi és császári kormányok fenti előterjesztésüket nem ellenséges szándékkal
               teszik. Hivatkoznak arra, hogy Ázsiának Európa felé terjeszkedése ama természetes
               fejlődés folyománya, amely - amint azt különösen a napjainkban lejátszódó események
               mutatják - Európa elöregedésével és Ázsia friss, fejlődést kivánó erőivel
               kapcsolatos. Ázsia nem elpusztitani, hanem felfrissiteni óhajtja Európa legyengült
               szervezetét. Az ázsiai és európai Oroszország kapcsolata révén a két világrész
               közötti szerves összeolvadás lehetősége már amugy is régóta adva van.”</p>
            <p>A felhördülés, rémület, kétségbeesés határtalan volt. Mindenekelőtt kiderült, hogy
               Oroszország szövetségese az ellenségnek, nyilvánvaló tehát, hogy a szárazföldi hadak
               Oroszország felől fognak Európára támadni. Számos jel vallott arra, hogy az
               Ural-hegység ázsiai oldalán, továbbá Kis-Ázsiában és Perzsiában máris milliókra rugó,
               kitünően képzett és felfegyverkezett katonaság várja Európa felé indulását. A japán
               és kinai hajóhad és légi flotta pedig már régen Elő-Indiáig nyomult előre. A demarche
               frázisai senkit sem téveszthettek meg. A szabad behozatal megengedése az európai ipar
               és kereskedelem halálos csapását jelentette volna. A szabad bevándorlás kimondása
               után pedig százával indultak volna a hajók és vonatok Európa felé, melyek az olcsó
               kinai és japán munkásokkal, mongol csőcselékkel árasztották volna el a gyárakat.</p>
            <p>Az európai hatalmakat a legrosszabb időben érte a borzalmas meglepetés. A benső
               meghasonlás, gazdasági válság, forrongás akkor érte el mindenfelé a csucspontját.
               Befelé és kifelé egyidejüleg harcolni... olyan nehézségeket jelentett, melyeknek
               áthidalása szinte emberfölöttinek látszott. Az amugy is végsőkig zaklatott idegek
               teljesen megbomlottak.</p>
            <p>- Éhezünk! Nyomorgunk! - orditották az emberek - és még háboruba is sodort a
               tehetségtelen kormány és rövidlátó diplomácia!</p>
            <p>A düh és harag első óráiban véresre vertek minden japánt és kinait, akit az utcákon
               megcsiptek. A japán követségeknek mindenütt beverték az ablakait. Rendőri és katonai
               kordonnal kellett elzárni a követségi palotához vezető utcákat. Számos városban
               statáriumot hirdettek.</p>
            <p>Mikor az ujságok az első vészhireket röpitették szét, Lotte feldultan rohant András
               szobájába. Nem törődött azzal, hogy pizsamában volt és hogy András éppen
               borotválkozott.</p>
            <p>- Olvasta? - kiáltotta magából kikelve. - Hallotta? Megüzenték a háborut!</p>
            <p>András ugy megijedt a váratlan támadástól, hogy alaposan belevágott az állába. A vér
               csak ugy patakzott a sebből.</p>
            <p>- Ime, a háboru első sebesültje! - jegyezte meg Lotte.</p>
            <p>- És az első önkéntes ápolónő és sebészorvos, aki segitséget nyujt! - mosolygott
               András.</p>
            <p>De ez a kis incidens csak néhány pillanatra kötötte le Lotte figyelmét, aki jóddal
               bekente és betapasztotta a sebet.</p>
            <p>- Köszönöm! - mondotta András. - Nagyon meg vagyok elégedve. A háboru határozottan
               jól kezdődik. Kár, hogy nem Németország és Magyarország között tört ki. Ez esetben
               most hadifoglyomnak tekinteném.</p>
            <p>- Az Isten szerelméért! - könyörgött Lotte - mikor fog már megkomolyodni!</p>
            <p>- Csak, ha feleségül vettem!</p>
            <p>- Rettenetes! Ilyesmin jár az esze, mikor minden ég körülöttünk?</p>
            <p>- Annál inkább. Ha már ránk szakad az Ég, legalább előzőleg szeretném ezt a
               legsürgősebb ügyemet elintézni.</p>
            <p>- András, hát nem látja, hogy egész testemben reszketek, magamon kivül vagyok...</p>
            <p>- De hát miért? Majd csak elrakjuk azokat a sárga majmokat. Nekem amugy is a
               begyemben vannak. Mondhatnám, egyéni leszámolóm van Japánnal.</p>
            <p>- András, kedves barátom, félek, hogy megőrülök!</p>
            <p>Ezek a kisértetiesen kiejtett szavak megdöbbentették a férfit. Élesen fürkészte
               Lottét, aki fejét két keze közé temetve ült. Zilált hajfürtökkel, vörösre sirt,
               karikás szemekkel, sápadt, beesett arccal, valóban szánalmas látványt nyujtott.</p>
            <p>- De hiszen maga - kiáltott fel fájdalmasan - másért retteg!</p>
            <p>- András, én... én gyilkos vagyok! Igen! Én kiáltottam el az átkozott jelszót...
               emlékezzék, azon a végzetes éjszakán...</p>
            <p>- Battenbergre gondol? Róla beszél?</p>
            <p>- Róla! Én öltem meg...</p>
            <p>- De hiszen Battenberg él. Itt olvasom a nevét... Fontos tanácskozást folytat a
               miniszterelnökkel!</p>
            <p>- Meg fogják ölni! A tömeg őt okolja minden szerencsétlenségért. Beszélnem kell vele.
               Meg akarom menteni!</p>
            <p>- Szereti? Még mindig? Ezt a jellemtelen, önző gazembert?</p>
            <p>- Szeretem! Mit tudom én, hogy miért? Vessen meg, András, nem érdemlek mást.
               Mennyivel jobb, különb ember maga és mégis... látja, belepusztulok a szenvedésbe.
               Pedig gyülölöm. Volt erőm elkiáltani a gyilkos jelszót. És ha megcsókolna, ha át
               akarna ölelni, a tiz körmömmel kaparnám ki a szemét. És mégis, az idegeimben, a
               testem minden sejtecskéjében benne él, ott van, éget, gyötör, mint egy régi, ki nem
               élt, életcéllá növesztett vágy. Orvos vagyok, jól ismerem a lélekelemzést, fölényesen
               és gunyosan elemzem magamat is. Mindent tudok, mindent világosan látok, ez a
               legborzasztóbb. Nem mondhat olyan kemény, megalázó szót, melynél szörnyübbel nem
               illettem volna magamat. És mintha két ember lennék... a világosan látó, okos lány, az
               orvos és a buta, bűnös, csak ösztöneit követő nőstény!</p>
            <p>- De hát mit akar? Mit tegyünk?</p>
            <p>- Mentsük meg... ne hagyjuk elpusztulni! Segitenie kell!</p>
            <p>- Térjen eszére! Szedje össze az erejét, Lotte. Miket beszél? Mit tehetnénk mi?</p>
            <p>- Beszélnem kell vele. Még ma... délelőtt!</p>
            <p>- Bolondság! Hogyan képzeli ezt? E pillanatban valamennyi miniszter, a birodalmi
               elnök, diplomaták, riporterek, külföldi követek mind őt szorongatják.</p>
            <p>- Beszélnem kell vele! Ha egy percre is. Kell!</p>
            <p>András vállat vont:</p>
            <p>- Kérem, rendelkezzék velem!</p>
            <p>- Hozasson autót... a külügyiminisztériumba hajtatunk. Két percen belül
               átöltözöm!</p>
            <p>Egy negyedóra mulva András izgatottan, homlokát törölgetve tért vissza.</p>
            <p>- Az utcán rémületes dolgok történnek. Mindenfelé véres tüntetések folynak. Már senki
               sem tudja, hogy ki ellen és miért harcol, csak azt érzi mindenki, hogy a pokol
               rémségeinek kellős közepébe zuhant és életösztöne vad fellobbanásával üt, ordit,
               kaszabol. Autónak nyoma sincsen. Életveszélyes kimozdulni. Minden pillanatban
               sortüzek ropognak. Nem mehetünk el, Lotte!</p>
            <p>- El kell mennem! Isten vele, András! Kérem, ne tartóztasson. Magam megyek!</p>
            <p>- Az életét kockáztatja... olyan férfiért, aki rossz volt magához?</p>
            <p>- Olyan férfiért, akit szeretek!</p>
            <p>- Akkor hát én is megyek. Ha maga meghal azért, akit szeret, én is meghalok azért a
               nőért, akit imádok!</p>
            <p>Lotte elérzékenyült. András nyakába hullt, könnyei zápor módjára folytak és forrón
               megcsókolta.</p>
            <p>- Maga a világ legjobb, legderekabb embere!</p>
            <p>- Oh, bár inkább rám is rossz jelzőket mondana és szeretne!</p>
            <p>- Ez az utolsó harcom, András! A csucs, melyen még át kell vergődnöm. És azután
               szabad leszek... nyugodt! És a magáé... ezt igérem!</p>
            <p>András ujjongva ragadta karjaiba Lottét.</p>
            <p>- Köszönöm! - mondotta. - Jöjjön hát, hadd legyünk minél előbb tul azon a
               csucson!</p>
            <p>Alig léptek ki a kapun, már rájuk döbbent a forradalom riasztó képe. A
               villamosközlekedés megállt, az üzletek végig becsukva. Mindenfelől vészes fütyülések,
               trombitaszó hallatszott Megriadt, falhoz lapult emberek remegve kérdezték egymástól:
               mi történt? Az ablakok mögött félénk, kiváncsi fejek. Egy anya rémülten huzta vissza
               a kapuba a gyermekét, aki az utcára akart menni. Páncélos autókon katonák, kezükben
               töltött puska. Husz rendőr néhány összevert, véres, vad arcu alakot kisért az őrszoba
               felé. A mellékutcákból elszánt sihederek verődtek össze. Csörömpölés, döngés. Az üveg
               hirdetőoszlopok, villamoslámpák cserepekké zuzódva hevertek a járdán. Vezényszavak. A
               rendőrök kivont kardokkal rugtattak a tömegnek. Sikoltás, orditás. Sokan elvágódnak,
               a többiek végiggázolnak rajtuk. Vér, tajtékzó düh, kétségbeesés, pánik.</p>
            <p>Mellékutcákon próbálták megközeliteni a minisztériumot, de mindenütt katonai és
               rendőrkordonba ütköztek. Egyszerre, az egész szempillantás alatt történt, egy három
               oldalról előretörő tömeg közepébe sodródtak. Ugy látszott, hogy üldözőik elől
               menekülnek.</p>
            <p>- A katonák! - orditották.</p>
            <p>- Sortüzet adtak! - sikoltotta egy nő.</p>
            <p>- Mi történt? - kérdezte András egy mellette álló férfitől, akinek inge össze volt
               tépve és olyan elszánt, gyilkos harag ült az arcán, hogy róla mintázhatták volna a
               francia forradalom nadrágtalanjainak szobrát.</p>
            <p>- Felgyujtottuk a Sawaky-szanatóriumokat... szétzuztuk Sawaky palotáját!...</p>
            <p>- Megölték? - kérdezte száraz, eltikkadt hangon Lotte.</p>
            <p>- Nem. A gazember a japán követségre menekült. Még tegnap éjjel oda osont. Utána
               mentünk, de a követséget géppuskások és tüzérek őrzik. A környező házak ablakaiban és
               háztetőin állnak a géppuskák. Nyolcvan sebesült van...</p>
            <p>Vérfagyasztó üvöltés. Néhány lövés dördült el.</p>
            <p>- A gazemberek! Megint lőnek! Meneküljünk! - orditotta a férfi.</p>
            <p>De nem lehetett mozdulni. Egymásra zuhantak, préselődtek, mint mikor a süllyedő hajó
               mentőcsónakjáért marcangolják, gyilkolják egymást halálos deliriumban. Asszonyok
               sirva, tébolyultan jajveszékeltek. András irtózatos erővel öklözte szét a körülöttük
               állókat és egy kapumélyedés felé vonszolta a félig megfulladt, ájuldozó Lottét.</p>
            <p>- Hát kellett ez? Ugye, megmondtam előre? - kérdezte András ingerülten.</p>
            <p>Lotte felnyitotta szemét. Mint egy mániákus ismételte:</p>
            <p>- A minisztériumba akarok menni!</p>
            <p>A tömeg valahol rést tört és most megbomlottan, ész nélkül omlottak mind arrafelé.
               Mint egy fekete örvény, embertestből sürüsödött rémületes zuhatag. Két asszony...
               karcsu, magas, elragadóan szép amazon rohant el mellettük. S a kezükben a még
               füstölgő fáklya. Ezek gyujtották fel a szanatóriumot. Az asszonyok támadtak a
               szépséget osztogató csodahelyekre. Ezek keresték halálra az apostolt, aki a legjobban
               sóvárgott jót hozta nekik! S mintha döbbenetes infernó, pokoli szatira lenne, mindent
               megcsufoló, szédületes gunyköltemény, a lányok és asszonyok ezrei rohantak el
               mellettük vijjogó gyülölettel, és mind a halált, pusztulást sikoltotta a Szépre! Mint
               Nessus az égő inget, ugy akarták letépni, levájni magukról a rájuk aggatott uj testi
               köntöst. Átkozták a végzetes ajándékot, amely elpusztitotta a szerelmet és uj,
               sohasem sejtett romlással fenyegette a világot.</p>
            <p>Lotte elfödte a szemét, az iszonyat megdermesztette szivét.</p>
            <p>A tér tisztulni kezdett, az emberhullám elviharzott, a tüntetők zaja mind messzebbről
               hallatszott.</p>
            <p>- Menjünk! - mondotta Lotte.</p>
            <p>Összeszoritott ajakkal, a fájdalomtól félig lehunyt szemekkel ment előre. Alakja
               szinte megnyulni látszott, ujjai görcsösen tenyerébe mélyedtek. Oh, nagyon jól
               tudta, hogy minden késő. De ott kellett lennie. András megérezte ezt a
               tiszteletreméltó fájdalmat és nem ellenkezett. Szótlanul haladtak egymás mellett. Igy
               mehettek a keresztény mártirok valamikor Róma felé, ahol, tudták, hogy Nero kopói
               lesnek rájuk. És mégsem fordultak vissza. Vagy ötszáz lépéssel a minisztérium
               palotája előtt tizes sorban felállitott katonaság állta utjukat.</p>
            <p>- Tessék visszafordulni! - mordult rájuk az egyik tiszt.</p>
            <p>- Battenberg miniszter urral kell beszélnem! - mondotta Lotte.</p>
            <p>Szavai olyan együgyüen és furcsán hangzottak, hogy a tiszt megütközve nézett rajta
               végig. Azután gunyosan mosolygott:</p>
            <p>- Azzal ugyan bajosan fog ma beszélni!</p>
            <p>- Akkor... engedje meg, hogy itt várjak rá, amig hazamegy!</p>
            <p>A tiszt egy ötven lépésnyire lévő házra mutatott:</p>
            <p>- Annak a háznak a kapujában várakozhat. De jó lesz annyi élelmiszerrel ellátni
               magát, amennyi elegendő... itéletnapjáig!</p>
            <p>E pillanatban furcsa zavar támadt, a katonák, tisztek idegesen forditották hátra
               fejüket. Éles, kemény parancsszó csattant fel. A katonák ércfala egy pillanat alatt
               kettévált és széles utat nyitott. És ezen az eleven kapun ijesztő gyorsasággal egy
               lefüggönyözött, titokzatos autó robogott ki. A soffőr mellett dultarcu férfi.
               Schelling, a detektivfőnök. Az autót két másik fekete kocsi követi. Az ablakok
               lefüggönyözve. Nem lehet látni, hogy kik ülnek benne.</p>
            <p>- Battenberg! - sikoltotta velőtrázó hangon Lotte.</p>
            <p>Kitépte magát András kezéből és az autóhoz rohant. A tiszt az utolsó pillanatban
               kapta el a kerekek alól. András krétafehéren, reszketve hajolt föléje.</p>
            <p>- Lotte, - kiáltotta magánkivül - térj magadhoz! Mi történt?</p>
            <p>De Lotte nem felelt. Eszméletlenül feküdt a földön.</p>
            
         </div>
         <div type="chapter">
            <head>18.</head>
            <p>Friderika már órák óta várakozott Battenbergre. Az inas alázatosan köszönt, mikor
               ajtót nyitott és bevezette a kis szalonba.</p>
            <p>- Ha parancsolni méltóztatik valamit, - jegyezte meg - méltóztassék csengetni.</p>
            <p>- Jól van, Gusztáv. Köszönöm.</p>
            <p>Az inas távozni akart. Friderika utána szólt:</p>
            <p>- A kegyelmes ur nem jött haza az éjszaka?</p>
            <p>- De igen. Hajnalban, öt óra lehetett. Addig tartott az ülés.</p>
            <p>- Mit csinált? Lefeküdt?</p>
            <p>- Nem. Át sem öltözködött. Azonnal az iróasztalához ült. Telefonon beszélt a referens
               titkár urral, akit magához kéretett. A kegyelmes ur rettentően ideges volt. Többször
               abbahagyta a munkát. Nem tudott dolgozni. Fel és alá sétált a szobában.</p>
            <p>- Rólam nem beszélt?</p>
            <p>Az inas meglepetten nézett Friderikára, akinek szinte önkénytelenül tódult ajkára ez
               a kérdés.</p>
            <p>- De hiszen a kegyelmes ur csak a legsürgősebb postát intézte és...</p>
            <p>- Amikor visszament a minisztériumba, mielőtt ismét elment hazulról, nem üzent nekem
               valamit?</p>
            <p>- A kegyelmes urat váratlanul hivták el. Reggel nyolckor, mikor még javában diktált a
               titkár urnak. Nagyon fel volt indulva, amikor rásegitettem a kabátját. Ez lesz életem
               legnehezebb napja, Gusztáv! - mondotta, amikor lefelé ment a lépcsőn.</p>
            <p>Friderika összeszoritotta ajkát. Igyekezett elrejteni felindulását.</p>
            <p>Az inas az asztalra mutatott, melyen likőrös poharak, feketekávés csészék és rengeteg
               félig elszivott cigaretta feküdt.</p>
            <p>- Ebből is méltóztatik látni, hogy milyen állapotban volt! Egyre ivott,
               cigarettázott. A szivem majdnem megszakadt, mikor néztem. Oh, ez az átkozott
               politika... ez a politika!</p>
            <p>Fejét csóválgatva, nagy sopánkodások között kifelé indult. De hirtelen aggódva
               visszafordult és megkérdezte:</p>
            <p>- Mit gondol a nagyságos asszony, lehet, hogy a kegyelmes urnak valami
               kellemetlensége lesz?</p>
            <p>Friderika riadtan vetette fel fejét.</p>
            <p>- Nem... Miért lenne? Mire gondol?</p>
            <p>Gusztáv kissé habozott. Zavartan köhintett.</p>
            <p>- Az emberek olyan furcsákat beszélnek! - mondotta végre.</p>
            <p>- Miket mondanak? Beszéljen! Mindent tudni akarok! - támadt rá hevesen Friderika.</p>
            <p>- Azt mondják, de hiszen annyi butaságot fecsegnek össze... a hadüzenet teljesen
               elvette az eszüket. Szamárság ez, könyörgöm!</p>
            <p>- De miket mondanak?</p>
            <p>- Hát... hogy a kegyelmes ur az oka az egésznek!</p>
            <p>Friderika idegessége az elviselhetetlenségig növekedett. Minden idegszála remegett.
               Nagy erőfeszitésébe került, hogy össze ne roskadjon. A rémek, melyeknek árnyképét
               eddig magát áltató módon hessegette el, most ujra felröppentek az inas szavaiban.</p>
            <p>- Ugyan? Micsoda őrület! Miért mondják ezt?</p>
            <p>- Mert hogy a kegyelmes ur telepitette ide azt a Sawakyt! Azt mondják, hogy azóta
               állt feje tetejére minden.</p>
            <p>Friderika összeszedte minden erejét.</p>
            <p>- És rólam - kérdezte - mit beszélnek?</p>
            <p>Az inas elvörösödött.</p>
            <p>- A nagyságáról? Semmit. Igazán semmit.</p>
            <p>- Nem igaz! Hazudik! - kiáltotta indulatosan Friderika. - Azonnal válaszoljon! Az
               igazat akarom tudni!</p>
            <p>- Azt mondják, - válaszolta vontatottan, kinos zavarral az inas - hogy a nagyságos
               asszony babonázta meg, azért nem vette észre a kelepcét.</p>
            <p>- Oh, a nyomorultak! Hálátlan bitangok! - kiáltotta magánkivül Friderika. - Soha
               férfit nem szerettek forróbban és önzetlenebbül, mint ahogyan én szeretem őt! Ez igy
               van, ezt el kell hinnie!</p>
            <p>- Pletykák, könyörgöm, nem kell azokkal törődni!</p>
            <p>- Gusztáv, mondja, ugy-e a kegyelmes ur nem hisz nekik? Szeret engem!</p>
            <p>Friderika annyi szenvedéllyel, olyan őszinte kétségbeeséssel mondta e szavakat, hogy
               az inas meglepetten és megdöbbenve nézett rá.</p>
            <p>- A kegyelmes ur nagyon szereti a nagyságos asszonyt. Az ilyesmit mi, inasok tudjuk a
               legjobban. Mi látjuk azt az őszinte örömet, gyengédséget és izgalmat, mellyel várnak
               valakit. Hiszen a kegyelmes urat azelőtt is látogatták szépasszonyok, de akkor
               gyakran kellett letagadnom és apró cseleket találtunk ki, hogyan kerüljünk el
               bizonyos találkozásokat. De mióta a nagyságos asszony jár ide, senki más nem tehette
               be a lábát. És a virágdiszeket a kegyelmes ur maga rendezi el, amit sohasem tett
               azelőtt. Sőt az étlapot is személyesen állitja össze, pedig máskor mindig azt mondta:
               Rád bizom, Gusztáv. Te már tudod, hogy mit szeretnek a nők! Ugyanis azelőtt
               szeparépincér voltam egy mulatóban.</p>
            <p>- Köszönöm, Gusztáv, nagyon kedves, hogy megvigasztalt.</p>
            <p>Az inas kiment és Friderika magára maradt. Enyhe meleg, kellemes illat ölelte körül.
               A butorok, a lágy selyemszőnyegek, a finom bronz nippek, ezüst virágvázák...
               megannyi kedves, bizalmas barát. Mennyi boldog, drága órát töltött közöttük! Az
               asztalon metszett kristályüvegben néhány hervadó vörös rózsa, ő hozta Battenbergnek
               néhány nap előtt. Minden karosszékhez édes, mosolygó emlékek kötik. Abban a nagy,
               vörös selyemmel kárpitozottban szerettek legszivesebben ülni. Összebujtak puha ölében
               és ezer csacsiságról beszéltek. Olyan jó volt mindenről megfeledkezni, kamaszos
               jókedvvel örülni egymásnak. Friderika odament a karosszékhez és besüppedt a dagadó
               párnák közé. De a selyem most élettelen volt és hideg, a szinek nem lángoltak, nem
               simogatták kedveskedve körül. Halott, ünnepélyes, nagyképü, ellenséges butor volt.
               Friderika borzongva ugrott fel s a kerevetre ült. A kis sárga selyempárna most is ott
               feküdt előtte. Ezen szokott ülni Battenberg, innen tekintett fel szerelmes,
               elragadtatott tekintettel, miközben Friderika feléje nyujtott kezét csókolta. De
               most ez is elviselhetetlenül józan, hideg és merev volt. Friderika kinzottan lépett
               az ablakhoz. Ha jönne! Ha megpillantaná!</p>
            <p>Máskor, ebben az órában a nap ide aranylott az ablakra. De most esőre hajlott, a
               fellegek elfödték a napot. És az utca is!... Friderikának csak most tünt fel, hogy
               milyen dermedt, kihalt, ijesztően csendes. Hol vannak a rohanó autók, a sétálók
               ezrei, az elegáns nők, a csacsogó, szines léggömböket tartó gyermekek, a kenyérért
               tülekedő, szaladó férfiak? S az üzletek is... az ajtók zárva, a kirakatok, mint
               halott szemek merednek, az áruk eltüntek az üvegek mögül. Mi történt? Mi van ma?
               Mintha temetőre néznének az ablakok. Mintha a Halál városában lenne.</p>
            <p>De hiszen odakint meleg van, a fák rügyeznek, a szellő távoli ligetek virágillatát
               hozza, Friderika ugy érezte, hogy torka elszorul, a lélekzete megnehezül. Kinyitotta
               az ablakot és messze kihajolt az utca fölé. De csend volt. A környék mintha varázslat
               alatt állna, kihalt, néptelen. Volt ebben a csendben valami fenyegető. A szemközti
               házak ablakainak nem huzták fel a redőnyeit. Hány óra van? Délre jár. Miért rejtőztek
               el az emberek? Miféle iszonyuságok elől menekültek lakásaikba?</p>
            <p>Hirtelen tompa, zürzavaros, távoli moraj hallatszott. Friderika felfigyelt. A zaj
               közeledett. Mintha rettentő folyó lépett volna ki medréből és zuhogtatta volna vad
               viztömegét iszonyu mélységekbe, ugy dübörgött, harsogott egyre ijesztőbben,
               fenyegetőbben a hangkaosz, amely minden oldalról egyszerre viharzott fel. Igy törhet
               földindulás, tájfun, medréből kikorbácsolt tenger meglepett városokra. Ez a halál és
               pusztulás hangja. Nincsen érthető szava, emberi torkok felüvöltésének torz és
               borzalmas szövevénye. De az ősi ösztön csalhatatlanul érzi: a vér utáni vágy
               tarajosodik féktelen lendületbe. Rohanó lábak dobbannak, süvöltés, fekete,
               előrerobbanó embergomolyag, arcok, melyeken nincs könyörület, fülek, melyek nem
               hallják meg a könyörgést, szemek, melyek kínt és vért akarnak látni.</p>
            <p>Friderika visszatántorodott az ablaktól. A függöny mögé roskadt félig eszméletlenül.
               Tudta, hogy érte jöttek, az ő vérét akarják!</p>
            <p>A pokol lavinája a palota elé ért. Most már érthető hangja is volt a szörnyü
               orditozásnak.</p>
            <p>- Halál Battenbergre! Lámpavasra Müller Friderikával! Üssétek agyon az árulókat!</p>
            <p>Éktelen fütyülés s azután furcsa hangok, mintha a falakat vernék sulyos gerendákkal.
               A nyitott ablakon ökölnyi kövek röppenek be. A nagy állótükör ezer darabra törik. Az
               ezüstvázák, kristályüvegek a földre hullanak. Egy nagy olajfestményt középütt
               lyukaszt ki egy otromba kődarab.</p>
            <p>- Törjétek be a kaput! Másszatok fel az erkélyre! - hangzik odalent.</p>
            <p>Gusztáv, az inas, a rémülettől zöldes-sárgán rohant a szobába.</p>
            <p>- Menjen... meneküljön! Két percen belül a szobában lesznek! Megölik, ha itt
               találják!</p>
            <p>Friderika nem mozdult. Halálra váltan, mintha eszelős lenne, mereven nézett az
               inasra.</p>
            <p>- Nekem itt kell maradnom! Meg kell őt várnom!.... - mondotta.</p>
            <p>A hangja tompa volt és szintelen. Gusztáv kétségbeesetten ugrott hozzá és ki akarta
               tuszkolni.</p>
            <p>- Rejtőzzék el az én szobámban vagy a padláson! - mondotta.</p>
            <p>- Mit törődik velem? Hagyjon! Hagyjon! - kiáltotta Friderika. - Teremtő Isten! Mi
               lesz Battenberggel?</p>
            <p>- Biztonságban van a minisztériumban! - válaszolta Gusztáv. - De önt megölik, ha nem
               menekül!</p>
            <p>Ujra fel akarta nyalábolni a makacsul ellentálló nőt. E pillanatban élesen,
               kiméletlenül csengetett a telefon. Friderikának szinte szederjes lett a szája, az
               arca fakózöld volt.</p>
            <p>- Menjen! - mondotta Gusztávnak - emelje fel a hallgatót!</p>
            <p>Az inas gépiesen engedelmeskedett. Szeme kerekre nyilt, a keze megremegett és néhány
               artikulátlan szó hördült ki a száján.</p>
            <p>- Meghalt? Megölték? - sikoltotta Friderika.</p>
            <p>És mint az őrült tombolni kezdett. Sirt, nevetett, a földön fetrengett.</p>
            <p>- Asszonyom, az Istenemre kérem, térjen magához! - könyörgött az inas.</p>
            <p>- Beszélj!... Ugy-e meghalt! Az igazat mondd!</p>
            <p>- Nem... nem halt meg! Mindjárt itt lesz... haza hozzák!</p>
            <p>- Hozzák? De miért?...</p>
            <p>De nem lehetett válaszolni. Odakint az üvöltésbe uj, mindennél ijesztőbb hangok
               vegyültek.</p>
            <p>- A rendőrök! - orditozták.</p>
            <p>Velőtrázó sikoltások, káromkodások, lecsapó kardok puffanása, revolverlövések,
               rohanás, hörgés, sipjelzések...</p>
            <p>S azután csend.</p>
            <p>Friderika az ablakhoz támolygott. Az utcát rendőrök szállták meg. A tömeg elfutott. A
               járdán néhány vérző, mozdulatlan alak. Rendőrök felemelik és elcippelik. S utána
               lázas, gyors parancsszavak. A rendőrök hosszu sorfalat épitenek, elzárják a palota
               felé torkoló utcákat. A tisztek halkan tanácskoznak egymással. Lovasfutár érkezik.
               Valamit jelent a parancsnoknak, mire az izgatottan néz az utca felső vége felé.
               Friderika önkéntelenül követi a pillantást. A tisztalátás földöntuli élességével
               tudja, hogy most onnan jön a végzet, a sorsot formáló rémületes esemény. És a
               megbüvöltek merev tekintetével nézett, lélektelenül, egyetlen halálos iszonyatba
               dermedve.</p>
            <p>Egyszerre egy kis fekete pont tünt fel. A rendőrtiszt izgatottan elébevágtatott. A
               fejek mind némán, mereven arra fordultak. Most már fel lehetett ismerni: a
               minisztérium egyik autója volt. És nyomában két másik autó száguldott szélvészes
               gyorsasággal. Nem tülköltek, a kocsik szinte hangtalanul robogtak. Kisérteties,
               szivet dermesztő volt ez a különös csend. Mintha szellemek ülnének a kormánynál és a
               kocsiban... Friderika fején egy név villant át: Mors Imperator! A Halál! Azt viszik
               ilyen hangtalan, elnémult emberek között kocsizni. Annak fogatától sápad el a
               rápillantók arca. Annak nyomán támad ilyen névtelen rémület. A három autó a palota
               kapuja elé ért és zökkenés nélkül, egyszerre megállt. A kocsikból ijedt emberek
               szállnak ki. Senki sem látja, hogy mit tesz az a hat ember, akik most az első autóba
               hajolnak. Csak Friderika látja minden mozdulatukat. És tudja, hogy mi jöhet, hogy mi
               fog következni. Száján az iszonyat és borzalom halk sikolya tör ki. Látja a béna,
               merev testet, melyet leemelnek. És már hozzák a palota felé. A lépcsőház felől
               suttogó, ijedt hangok. Gusztáv felsiró, ijedt kiáltása. Az ajtó kinyilik és Friderika
               szembefordul a menettel. A pamlag felé tartanak. Ott ráfektetik a sulyos testet.</p>
            <p>- Megölték! - jajdul fel Friderika.</p>
            <p>- A kegyelmes urat szivszélhüdés érte! - válaszolja egy magas termetü ur. És
               előrelépve bemutatkozik:</p>
            <p>- Schelling detektivfőnök vagyok! Ön Dr. Müller Friderika?</p>
            <p>Friderika kerekre nyilt, tébolyult szemmel néz a beszélőre.</p>
            <p>- Mit akar tőlem? Miért jött ide?</p>
            <p>- Parancsom van önt letartóztatni!</p>
            <p>A szó elhangzott. Meg sem lepte. Várta. Ennek igy kellett következnie. Ez feszült a
               levegőben, ez béklyózta ájult tehetetlenségbe. De most, hogy itt volt és megszünt a
               tépő, gyötrelmes várakozás kinja, egyszerre visszanyerte erejét és ruganyosságát. Egy
               ugrással az ablaknál termett. A teremben levők felkiáltottak. A testek villámgyorsan
               lendültek előre. De már késő volt. Mint nagy, sebzett, fekete madár, Friderika
               lehullott a magasból.</p>
            
         </div>
         <div type="chapter">
            <head>19.</head>
            <p>Éjjel, titokban temették el Battenberget és Friderikát. A kormány kerülni akart
               minden tüntetést. Csak néhány hivatalos személy vett részt a gyászszertartáson. De
               két virágcsokor mégis megtalálta az elrejtett sirokat. Cseresznyevirágból és
               krizantémből kötötték az egyiket, amely Friderika sirdombjára került, sápadt
               tearózsákból a másikat, amelyet Battenbergére tettek.</p>
            <p>- Uj életet kell kezdeni, Lotte! - mondotta András, mikor hajnalodni kezdett a
               könnyekkel átvirrasztott, gyászos éjszaka után.</p>
            <p>A leány fájdalmas mosollyal forditotta halvány arcát András felé:</p>
            <p>- Miért nem menekül tőlem? Hogyan szerethet engem, mikor látja, hogy milyen
               szörnyeteg vagyok. Ki látott már hozzám hasonló komédiást? Látja, sirok és gyászt
               szinlelek, pedig én öltem meg őket... én!</p>
            <p>- Az események sodorták el őket!</p>
            <p>- Nem, András. Mikor Sawakyval találkoztam, hidegen és tervszerüen határoztuk el,
               hogy áldozatul vetjük őket a fellázadt tömeg első, kegyetlen rohamcsapatának. Azt is
               tudtuk, hogy Sawakynak is menekülnie kell. És Sawaky vérdijat adott nekem...
               jutalmat, amiért segitségére voltam Battenberg elpusztitásában...</p>
            <p>- Láza van, Lotte. Félrebeszél!</p>
            <p>- Egy titokba avatott be. Figyeljen András, különös dolgokat kell meggyónnom. Sawaky
               senkinek sem árulta el a speciális oltóanyagok gyártási titkát. Ha Sawaky eltünik,
               ugy be kell zárni a szanatóriumokat is, kivéve, ha én nem akarom.</p>
            <p>- Maga, Lotte? Miket beszél?</p>
            <p>- Az igazat! Nézzen oda, az éjjeliszekrényemen, abban a kis vaskazettában mérhetetlen
               értékü kincs van. Nagyobb, mint a föld valamennyi brilliánsa együttvéve. Hozza ide és
               nyissa fel, kérem.</p>
            <p>András gépiesen engedelmeskedett. Felnyitotta a kazetta tetejét. Egy lepecsételt
               boriték feküdt benne. Lotte remegő kézzel nyult utána, arcán borzalom
               tükröződött.</p>
            <p>- Mennyi vér, mennyi átok, mennyi szerencsétlenség tapad ehhez! - suttogta. - És
               mennyi fogja még követni! - tette hozzá megremegve.</p>
            <p>- Mi ez? - kérdezte elképedve András. - Hiszen ugy nyul hozzá, mintha a Borgiák mérge
               lenne a boritékban, melynek minden cseppje halált rejt.</p>
            <p>- Talán annál is rettentőbb! – mondotta Lotte. - Ide nézzen!</p>
            <p>Feltépte a boritékot és egy hosszu, keskeny papirost huzott elő, melyen sürün egymás
               mellé irt sorok és számok sorakoztak.</p>
            <p>- A nagy titok... a végzetes erő, a világot felforgató gonosz hatalom!</p>
            <p>András elsápadt.</p>
            <p>- Magának adta? - kérdezte elképedve.</p>
            <p>- Igen. Sawaky titka és végrendelete ez.</p>
            <p>- A végrendelete?</p>
            <p>- Figyeljen, András. Azt akarom, hogy mindent megértsen. Gyónnom kell. És egyedül
               magától kérek feloldozást, aki mindig jó, megbocsátó barátom volt.</p>
            <p>- Beszéljen, Lotte!</p>
            <p>- Sawaky nem egyedül jött Japánból. Már jóelőre küldött Európába néhány megbizható
               vegyészt. Ezek lettek az itteni Európai gyárak vezetői. Mindegyik vegyész a gyártási
               titoknak csak egy kis részét tudta. Az egészet senki sem. Az csak ebben az okiratban
               van lefektetve. És itt, ugyanebben a boritékban egy levelet is talál. Sawaky
               sajátkezü irása. Németül van irva. Olvassa el.</p>
            <p>András kivette a levelet. És mélységes megindulással olvasta a megrázó sorokat.</p>
            <p>Dr. Kaiser Lotte orvoskisasszonynak,</p>
            <p>Berlin.</p>
            <p>Vannak érzések, melyeket nem lehet élő szóval elmondani. Sérti a szépségüket és
               szentségüket, hogy akinek elmondjuk, közbeszól, megjegyzéseket tesz, megzavarja azt
               a tökéletes egységet, amelyben lelkünkben élnek. Friderikára gondolok és róla
               akarok beszélni. Ön megért engem, Lotte kisasszony, mert mindkettőnk életének ugyanaz
               a szenvedély lett irányitója és végzete. Friderika megcsufolt, lábbal taposott,
               beszennyezte a jóságot és meggyalázta a szivet, melyet eléje vittem. Ezért meg kell
               halnia! De a halál csak a testet pusztitja el. Az érzések, melyek hozzáfüztek,
               túlélik őt és még kegyetlenebbé teszik majd szenvedéseimet. Nekem vele kell
               meghalnom. Ám a becsületem, a vállalt kötelességem arra kényszerit, hogy még rövid
               ideig életben maradjak. Vissza kell térnem Japánba, munkámat elvégeztem, feloldásomat
               kell kérnem és azután... szabad leszek, visszanyerem a magam feletti rendelkezés
               jogát és akkor... követem Friderikát. Nekem tehát már senkire és semmire nincsen
               szükségem. De mikor az ember a halálba indul, végrendelkezni szokott. És én arra
               hagyom legfőbb titkomat, akit szenvedései révén lelkemhez legközelebb érzek, Önre,
               Dr. Kaiser Lotte kisasszony. A mellékelt boritékban megtalálja valamennyi oltóanyag
               és preparátum pontos leirását és készitési módját. Az Ön kezébe teszem az általam
               megkezdett munkát. Magára bizom, hogy azt folytassa, vagy megállitsa. Fogadja jó
               szivvel és engedje meg, hogy gondolatomban mégegyszer megszoritsam a kezét.</p>
            <p>Őszinte barátja</p>
            <p> Dr. Sawaky Yto.</p>
            <p>András izgatottsága mondatról-mondatra nőtt. Kábultan, megzavarodva tette le a
               levelet.</p>
            <p>- Mennyivel különb ember, mint én! - kiáltotta Lotte kétségbeesetten. - Látja, én
               gyáva vagyok. Ma éjszaka... meg kellett volna halnom!</p>
            <p>- Ezt mondja? - kiáltotta fájdalmasan András. - Hát az én szerelmem, az én
               szenvedésem nem számit? Az semmire sem kötelezi? Sawaky egyedül áll a világon.
               Elvesztette azt, akit szeretett és nem talált uj életcélt. De magának élnie kell
               Lotte, mert szeretik, mert... megigérte, hogy az enyém lesz!</p>
            <p>Lotte felállt, bágyadt, gyenge volt. A kezét nyujtotta András felé:</p>
            <p>- Igen, András... majd megpróbálom... talán sikerül!</p>
            <p>András hosszan, melegen megcsókolta a feléje nyujtott kezet.</p>
            <p>- Jöjjön, Lotte, menjünk, sétáljunk egy kissé. A napsugár jobb kedvre fogja
               hangolni.</p>
            <p>Lotte gépiesen, lélektelenül engedelmeskedett. A penzió halljában lihegve, kigombolt
               mellénnyel, nyakkendő nélkül rohant velük szembe Burger, a mindig jókedvü, kövér
               tőzsdés, akiről azt mondták, hogy mint a Morgan-ház megbizottja, mesés összegeket
               keresett a Sawaky-szanatórium részvényeinek elhelyezése körül. Burger olyan erővel
               rontott Andrásnak, hogy majdnem hanyattvágódott. De mint aki nincsen öntudatánál, még
               csak nem is kért bocsánatot, kirohant az ajtón, leviharzott a lépcsőkön, bevágta
               magát a kapu előtt álló autóba és András csak azt hallotta, hogy a soffőrnek azt
               kiáltja: tőzsde!</p>
            <p>András maga sem tudta, miért, mintegy hipnotizáltan ugyancsak azt mondta a soffőrnek:
               tőzsde!</p>
            <p>- Mért megyünk oda? - kérdezte Lotte.</p>
            <p>- Csalhatatlan ujságszimatom azt sugja, hogy ma ott fogom megkeresni az ötven márka
               riport dijat!</p>
            <p>Mintha minden komoly munka megállt volna e napon. Az emberek csoportokba verődve
               tárgyaltak, kezükkel hadonásztak, mindenki ingerült és izgatott volt. A kereskedők
               leverten, kétségbeesetten álltak a boltajtókban, még véletlenül sem vetődött be vevő.
               A nagy irodákban sápadt, kétségbeesett alkalmazottak reszketve várták, hogy melyik
               pillanatban kézbesitik nekik a felmondó leveleket. De a főnökök ugy látszik, nem
               értek rá, pánikszerü izgalomban rohantak bankjaikba, azután a tőzsdére, a telefon
               állandóan szólt.</p>
            <p>Háboru és tőzsdekrach! A levegőben rémhirek röpködtek. Az ujságok orditó betükkel
               hozták az első oldalon: A Morgan és Rothschild-csoport válsága! A felizgatott tömegek
               Európa-szerte felgyujtják a Sawaky-szanatóriumokat! Repülőgépekről dobtak rájuk
               bombákat. A világ két legnagyobb bankcsoportjának bukása az egész világ pénzpiacát
               megrázkódtatja. Egyetlen nap alatt harminc százalékkal estek a részvények.</p>
            <p>Déli tizenkét órakor uj szenzáció viharzott végig a városon.</p>
            <p>- Szerdán adja át az európai diplomácia közös jegyzékét Japánnak. Hir szerint
               visszautasitják a demarche követelését, de rendkivüli kedvezményeket ajánlanak fel.
               Lázas készülődés folyik mindenfelé az ellenséges támadások esetére. - Ez több volt,
               mint amennyit a tulfeszitett idegek elbirtak. Az emberek nyilt utcán sirógörcsöket
               kaptak, őrjöngeni kezdtek. A soffőr, aki már néhány perc óta feltünő lassusággal
               vezette az autót, egyszerre megállitotta a kocsit és hátrafordult:</p>
            <p>- Bocsásson meg, nagyságos ur, nem tudom tovább vezetni a kocsit. Az idegeim
               felmondták a szolgálatot. Tessék nézni, hogy reszket a kezem. És nem látok. Minden
               összefut a szemem előtt.</p>
            <p>És a nagy, erős ember hirtelen sirni kezdett.</p>
            <p>- Mi lesz velem? A gyermekeimmel!? - kiáltotta kezét tördelve.</p>
            <p>- Irtózatos! - mondotta Lotte.</p>
            <p>Gyalog mentek tovább. A nap melegen, vidáman ontotta sugarait, a fák élénkzöld
               levelei között gondtalan verebek csipogtak.</p>
            <p>- Micsoda fekete tavasz! - sóhajtotta Lotte. - Nézzen körül: sehol egy virágárus,
               senki sem mosolyog és senki sem szerelmes! Nézze a férfiakat, akik kalap nélkül
               rohannak és csak két szót hörögnek vérbe borult szemmel:</p>
            <p>Kenyeret! Életet! És a leányok tépetten, koldus rongyokban hordják az ezerszer
               megkivánt és most elátkozott szépséget.</p>
            <p>Egy sétatérre értek. A tér közepén, ahol a zenekar részére szolgáló lépcsős emelvény
               állott, most egy szakállas férfi szónokolt. Mezitláb volt, nadrágja rongyos, az inge
               a mellén feltárva. De a hangjában lenyügöző erő és fanatizmus izzott.</p>
            <p>- Emberek, - kiáltotta - átkozzátok meg a nőket! Az ő hiuságuk pusztitja el most a
               világot! Lerombolták, amit a férfiak esze, munkája épitett, állattá sülyesztettek
               bennünket...</p>
            <p>- Nem igaz! - rikoltotta egy éles női hang. - Hazudsz bitang. Hát a férfiak nem
               siettek szintén megszépülni?</p>
            <p>- Miattatok... mert nektek akartak tetszeni, a ti gyilkos kegyetek reményében hagytak
               el munkát, Istent, hazát. De ti, asszonyok, csak magatokért, az uralmatok
               megszilárditásáért, a szépségért, mint öncélért rohantatok Sawaky szanatóriumába. A
               test uralmát akartátok, mert azt reméltétek, hogy akkor ti lesztek a világ urai és
               végleg a férfiak fölé kerekedtek. És ime, lángba boritottátok a világot, éhhalált,
               nyomort, háborut hoztatok...</p>
            <p>- Vesszenek a nők! - orditotta egy dühös hang.</p>
            <p>És mintha a pokol falairól visszhangozna gunyosan és vértfagyasztón, száz torok
               ismételte a borzalmas kiáltást:</p>
            <p>- Vesszenek a nők!</p>
            <p>E pillanatban egy ököl sujtott a szakállas apostol arcába s egy másik férfi dobbant a
               helyébe. A váratlan, erélyes fellépés csendet teremtett.</p>
            <p>- Őrjöngők! - orditotta András, mert ő volt aki felháborodásában leütötte a szónokot
               - gondoljátok meg, hogy az édesanyátokat káromoljátok. A mártir anyák millióira
               gondoljatok, a nővéreitekre, a munkában sápadó, reménytelen szüzességben sorvadó
               milliókra, akik szeretet, napfény, egy kis öröm után vágyakoztak az irógépek,
               mosóteknők, gyári gépek mellett. Miért bűn az, hogy ők is kinyujtották kezüket a
               feltámadás felé, melyet megcsillogtattak előttük? Ki meri rájuk vetni az első
               követ?</p>
            <p>A tér tulsó végéről hirtelen zene hangzott fel. Komor, lassu, ünnepélyes zene. Az
               emberek önkéntelenül, meglepetten arra fordultak. A háttérben már kibontakoztak a
               Szűzanya képével ékesitett zászlók és panaszos, könyörgő ének szállt az Urhoz. Elől
               teljes egyházi diszbe öltözött papok vezették a végtelen menetet.</p>
            <p>- Mária, könyörögj érettünk!</p>
            <p>A mellüket verték, gyermekként sirtak, megtépték ruhájukat, véresre karmolták az
               arcukat.</p>
            <p>- Urunk, Teremtőnk, forditsd el tőlünk a keserü poharat!</p>
            <p>- Szálljatok magatokba! Forduljatok el a földi hivságtól! - mondották a papok.</p>
            <p>- Oldozzatok fel! Bocsássátok meg bűneinket! - jajongott a tömeg.</p>
            <p>És a nyilt utca során a porba vetették magukat és fejüket a köveken görgetve, kérték
               az abszoluciót.</p>
            <p>- Jaj annak, aki az Ur ellen lázad, aki meg akarja változtatni a természet rendjét,
               melyet ő bölcseségében alkotott!</p>
            <p>Nagy, fájdalmas csend támadt, a zene elhallgatott. S akkor a város valamennyi
               templomának megkondult a harangja. Zugtak, zengtek, kongottak... szállt a hang
               szárnyalva a térdeplő, imádkozó tömeg felett.</p>
            <p>Igy tartott ez percekig.</p>
            <p>S akkor az élet ujra felsikoltott.</p>
            <p>Őrjöngő rikkancsok rohamtábora viharzott végig az utcákon és belesüvitették a
               megdermedt, ájult városba a megváltást jelentő hirt:</p>
            <p>- Elmult a háborus veszedelem! Amerika háboruval fenyegette meg Japánt minden Európa
               ellen tett háborus lépés esetére. Európa és Amerika szövetségre léptek Ázsia ellen.
               Ázsia képtelen két fronton egyszerre harcolni. Az angol diplomácia óriási
               sikere...</p>
            <p>Az emberek felkacagtak és egymás nyakába borulva csókolták, ölelték egymást. Micsoda
               testvériesülés, örömmámor ujjongott végig a megkinzott tömegen! Vissza a multhoz...
               legyen minden ugy, mint azelőtt volt! Amerika kikötötte, hogy a
               Sawaky-szanatóriumokat be kell zárni. A Morgan- és Rotschild-csoportokat az egyes
               államok aránylagosan kárpótolják. Uj adókkal és kényszerkölcsönökkel hozzák
               egyensulyba az államháztartásokat. Minden állam haladéktalanul nagyarányu épitkezésbe
               kezd, hogy a pénzpiac megjavuljon...</p>
         </div>
         <div type="chapter">
            <head>*</head>
            <p>- Nyugodtabb már? Tud ismét hinni a boldogságban? Nézzen az utcára! Zenés
               fáklyásmenetek járják be a várost. A tavasz mégis belopódzott a városba és beszállt
               a szivekbe!</p>
            <p>Lotte lehunyt szemmel hallgatta a férfit. Hagyta, hogy a meleg szavak csendesen
               ráhulljanak és elzsongitsák a szivét.</p>
            <p>- Milyen jó vagy! - suttogta halkan.</p>
            <p>Először tegezte Andrást. A férfi megértette az ebben rejlő szerelmi vallomást. És
               felremegve, boldogan szoritotta karjaiba szerelmesét. S azután megcsókolták egymást.
               Ijedt és zavart, ezer szenvedéstől fáradt és mégis ujjongó csókkal, amely édes
               kacagással csilingelte szivükbe: Megérkeztem! Itt vagyok! Megváltalak benneteket!</p>
            <p>Lotte lassan kibontakozott András karjából. Kissé szédült és mosolygott.</p>
            <p>- Holnap - mondotta András - mindent összecsomagolunk és Budapestre utazunk.</p>
            <p>- Mindent összecsomagolunk? - ismételte meg Lotte - Ezt is?</p>
            <p>A vaskazettára mutatott. Odament és kivette belőle Sawaky receptjeit. András komoran,
               elgondolkozva nézte.</p>
            <p>- Azt hiszem, ezt is! - felelte kis idő mulva. - A nagy bűnbánás, kijózanodás el fog
               mulni és talán már egy-két év mulva mérhetetlen kincset fog érni ez a titok! Ha
               elfogynak a különleges gyógyszerek és oltóanyagok, ugy a visszafejlődés gyorsan
               megindul és akkor megint megkezdődik a szépek és rutak örök harca és
               vetélkedése.</p>
            <p>- Igen, megkezdődik és ugy lesz az helyes! - mondotta Lotte - Az élet az erők
               szüntelen mérkőzése s e küzdelemhez mindenki már születésekor megkapja testi és
               szellemi fegyverzetét. S a gyengék gyötrelméből és bukásából éppen annyi szépség,
               költészet és haszon származik az emberiségre, mint az erősek uralmából.</p>
            <p>András nem mozdult. Némán, szinte lenyügözve állott és nézte Lottét. Látta, hogy mint
               gyüri görcsösen össze a fehér papirt és tépi össze apró foszlányokra. S azután
               kihullatta kezéből, mintha apró hópelyhek, vagy almafavirág fehér szirmai
               lennének.</p>
            <p>Igen, almafavirág... a tavasz bűbájos, szépséget és termékenységet jelentő virága. S
               mikor az utolsó fehér papirszirom is lehullt, Lotte odaborult András karjába s mint
               aki félelmes, fekete világból szédül egyszerre az édes, áldott napfénybe, felragyogva
               és uj életre gyulladt boldogsággal sugta:</p>
            <p>- Szeretlek!</p>
            <p>Vége.</p>
            
            
         </div>
      </body>
	</text>
</TEI>