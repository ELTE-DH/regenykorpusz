<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU01708" xml:lang="hu">
   <teiHeader>
      <fileDesc>
         <titleStmt>
            <title>Garasos arisztokráczia</title>
            <author ref="viaf:36952007">Vas Gereben (1823-1868)</author>
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Vétek Bence</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">61288</measure>
            <measure unit="pages">467</measure>
         </extent>
         <publicationStmt>
            <p>Published as part of ELTeC</p>
         </publicationStmt>
         <sourceDesc>
            <bibl type="digitalSource">
               <title>Garasos arisztokráczia</title>
               <date>2004-04-28</date>
               <publisher>Magyar Elektronikus Könyvtárért Egyesület</publisher>
               <ref target="http://mek.oszk.hu/01700/01708"/>
               <respStmt>
                  <resp>Original Electronic Edition</resp>
                  <name>Vincze László</name>
                  <name>Sápi Sándor</name>
                  <name>Szabolcsi József</name>
                  <name>Pétery Kristóf</name>
               </respStmt>
              
                  <bibl type="digitalSource">
                     <title>Garasos arisztokráczia :  Regény </title>
                     <date>2004-04-28</date>
                     <ref target="http://mek.oszk.hu/01700/01708"/>
                  </bibl>
           
                  <bibl type="printSource">
                     <title>Garasos arisztokráczia</title>
                     <author>Vas Gereben</author>
                     <pubPlace>Budapest</pubPlace>
                     <publisher> Méhner Vilmos</publisher>
                     <date>1887</date>
                     <ref target="http://mek.oszk.hu/01700/01708/01708.pdf"/>
                  </bibl>
               
            </bibl>
            <bibl type="firstEdition">
               <title>Garasos arisztokráczia</title>
               <author>Vas Gereben</author>
               <date>1865</date>
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu">Hungarian</language>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="medium"/>
            <canonicity xmlns="http://distantreading.net/eltec/ns" key="low"/>
            <timeSlot xmlns="http://distantreading.net/eltec/ns" key="T2"/>
         </textDesc>
      </profileDesc>
      <revisionDesc>
         <change when="2019-04-23"/>
         <change when="2018-11-21"/>
         <change when="2018-11-14"/>
         <change when="2021-03-08"/>
      </revisionDesc>
   </teiHeader>
  <text>
      <body>
         <div type="chapter">
            <head>
                A három diplomás ember.
            </head>
            <p>Pénzen vettem e tárgyat, sietek kidolgozni; mert rám savanyodik, vagy valamely
               regénygyártó kollégám mástól meghallja, s belevesztem pénzemet, s utána nem
               kiálthatok az atyafinak, hogy lopott portékát árul; mert a törvény védelmez birkát,
               káposztafejet, kapanyelet, - <hi>gondolatot nem</hi>. - Ilyen portékája
               olyan kevés embernek van, hogy nem volt érdemes a törvényhozásnak ennek megvédéséről
               töprenkedni.</p>
            <p>Sokszor kérdezték tőlem, (hihetőleg mástól is,) hogy honnét szedem a sok agyafurt
               komédiát? - Az ilyen kérdésre megközelitő példában feleltem ekképpen:</p>
            <p>Mindenki tudja, hogy a lapokban jutalmat tüztek ki a legjobb tiz adomára. Amit
               pénzért vesz­nek, annak értéke van, s azt is tudják, hogy mi az adomákat eladjuk. Az
               iró szinte fölirhatná, ha amugy is nem tudnák, hogy a ki mit, köznyelven szólva: <hi>“bomlottat” </hi>tud, - hozza el az iróhoz, az talán ad érette
               valamit; mert az megint el is tudja adni.</p>
            <p>Hogy miként jutottam az elmondandó történethez, e fejezetből meglátja az olvasó, ki a
               legrongyosabb két forintját, melyen sem a mészárszékben, sem a pagát ultimóban odább
               adni nem tudott, elküldte nekem, hogy érette kikürtöljem hazafinak, s ráadásul
               kirázzam lábából a köszvényt, mit bizonyosan nem nálam vásárlott, és nem is rongyos
               bankóért kapott.</p>
            <p>Kinek mi köze hozzá, mikor, elég az hozzá, hogy egyszer én is kiadtam egy hónapos
               szobát, kiirván a hirdetésben, hogy az illető egyedül egymaga lakjék; mert a pesti
               házaknak közfalain szóról‑szóra beteljesedik, mit a velenczei palotákról mondtak,
               hogy <hi>füleik</hi> vannak, vagy még inkább <hi
                  >szájuk</hi>; mert ha én szobámban tüszszentek, ugy áthallik a szomszédhoz, hogy
               az <hi>“egészségemre kivánja”. </hi>A kikötés által elkerülhetőnek
               véltem, hogy tőszomszédságomban nem fognak beszélgetni; mert már arra is tudok
               esetet, hogy egy jó barátomnak fölmondta a háziur a szállást, mert éjjel hortyogott,
               s a vékony falon át éppen a házi urat verte föl a lelkek órájában.</p>
            <p>A hirdetés után másodnapra egy tisztességes, körülbelül huszonhat esztendős
               fiatalember fogadta ki a szállást. Nő‑olvasóim kedvéért készséggel leirnám tetőtől
               talpig, ha ő lenne e regénynek szerelmes hőse; de mivel azon szerep főleg másnak jut,
               a festéstől elállok, különben is igaz marad, hogy a férfi elég szép, ha valamivel
               türhetőbb arcza van az ördögénél; mert amely férfin az öltözködési gond nagyon
               meglátszik, higgyék el a szép olvasónők, férfinak épp oly kevéssé alkalmas a
               becsületes küzdelemre, mint nem használják késnek a keményitett inggallért, melytől
               pedig az arszlán is félti a fülét, hogy elvágja.</p>
            <p>- Ön egyedül fog lakni? Kérdem a fiatalembert.</p>
            <p>- Egyesegyedül, uram, - mondja a fiatalember keserü mosollyal, - egész életemben <hi>egyedül</hi> voltam.</p>
            <p>- Nem szabad kétségbeesni, fiatalember! Mondám jó akaratu figyelmeztetéssel az
               észrevett keserüség ellen.</p>
            <p>- Szoktam magamat a sok <hi>péntekhez,</hi> - mondja egészen derülten
               az uj lakó; mert, - önnek engedelmével legyen mondva, - én ugy jártam az életben,
               mint a Sau Nikhli‑ben az a kártya, melynek párját eldugják, s akinél megmarad, az
               asztalhoz vágja.</p>
            <p>- Szabad tudnom: kegyedet hogy hivják?</p>
            <p>- <hi>Vidor Istvánnak.</hi>
            </p>
            <p>- A legjobb kedvü név, mit önnek a sors adhatott.</p>
            <p>- Veszekedő pajtásnak adta a sors, uram, de nem panaszolkodom; mert ideérkeztem
               előtt, láttam két boltfeliratot, az egyiken ezt olvasom: <hi
                  >Csizmadia</hi> János polgári <hi>szabó</hi>, - s valamivel odább:
                  <hi>Szabó</hi> János <hi>csizmadia</hi>. Tökéletesen
               megnyugodtam nevemre nézve, - mert ha a sors czéhbeli mesteremberekkel is igy
               gorombáskodik, miért nézne engemet különb embernek?</p>
            <p>Tovább nem kérdezősködtem, - tudom diákkoromból, hogy gyakran boszszankodtam, ha a
               profeszszor éppen én tőlem akart kérdezni valamit olyan órában, mikor a diáklegénynek
               nincs kedve konverzálni. Ő tisztelettel távozott, bucsuzás előtt tisztelettel kérvén,
               engedném meg, hogy érkezendő leveleit a levélhordó hozzám beadhassa, ha ő
               foglalkozása miatt itthon nem lenne.</p>
            <p>Nem tagadom, első találkozásunk érdeket költött a fiatalember iránt, hasonlitott azon
               fajta emberekhez, kik a sorstól a czukrot igen ritkán és igen nyers alakban, csak ugy
               - <hi>sárgarépában</hi> kapják, s az olvasó magáról tudhatja, hogy
               ettől csak a madarak fütyölnek, nem pedig az ember. Föltettem, hogy a - fiatalembert:
               szemmel tartom, s ha kegyelemosztogatási máz nélkül tehetem, közelitek hozzá. Ó, ne
               higgye az olvasó, hogy egy perczre is azt gondolám, hogy nem tudom miben, elbizhatnám
               magamat. Agyam, történetesen ott legkeményebb, hol másoknál ötven éves korukban is
                  <hi>leglágyabb</hi>, - s mondhatni, az enyém abban keménykedett meg,
               hogy csak az érdem előtt emelintém meg süvegemet, ekképp a takaró alatt a csont jól
               megkemény­kedett.</p>
            <p>Lakóm csöndes volt, mint egy kamaldulenzis, csendesen jött, csendesen távozott, - s
               ha meg nem állitám egy‑egy szóra, tiszteletteljes köszöntéssel haladt el
               mellettem.</p>
            <p>Hetek mulva jutott eszembe, hogy még nem tudom, lakóm a kenyérkereső‑osztálynak
               melyik neméhez tartozik? vagy mint egykor Füredi Mihály barátommal beszélgetve,
               osztályoztuk az embereket, hogy reggeli, délbeni, délutáni vagy esteli komédiás? mert
               - mint akkor fölfedeztük, a fűszeres reggel korán kezdi a komédiát, egy garas áru
               olajért mondja, hogy <hi>alázatos szolgánk</hi>. A rőfös kereskedő
               néhány órával későbben vallja magáról ugyanezt, az ügyvéd tiztől tizenkettőig, a
               vendéglős csak délben kezdi az alázatosságot, a kávés ebéd után, a pénzkupecz hol
               délelőtt, hol délután, végre elnyugszik a nap, s a szinészen a sor, csak hogy az
               őszintén mondja, hogy komédiázik, s a gaznyelvek ő iránta azért kiméletlenebbek; mert
               más nem hiszi komolyan, hogy egy garas áru olajért alázatos szolgája a szurkosképü
               vargainasnak.</p>
            <p>Betoppan a postás, lerakja leveleimet, - aztán kér, hogy az utolsót adjam: tekintetes
               Vidor István ügyvéd urnak.</p>
            <p>Tehát az én lakóm ügyvéd! Hihetőleg segéd egy fogasabb ügyvéd mellett, ki a nagyvilág
               tenge­rében a segédekkel a keszegeket és potykákat fogatja, ő maga már csak a tokokat
               és harcsákat halászsza. Bizony megsajnáltam a fiut; mert a tokos és harcsás ügyvédek
               mennykőmódon értik, hogy a megszorult ember élhetetlenebb a nyomtató‑lónál, melyről
               tudjuk, hogy a legjava szemet eszi, mig az öreg ügyvéd csak a haltüskét és halfejet
               dobálja segédeinek.</p>
            <p>A levelet személyesen adtam át lakómnak. Ő megköszönte, és ismételve kért, hogy
               fogadjam el máskor is a leveleket, ha ez nem alkalmatlan.</p>
            <p>Két hét mulva a postás átadván leveleimet, egyet mutatott a többi között, hogy adnám
               át lakómnak; mert az ő ajtaját zárva találta. Megnéztem később a czimiratot, s
               föltünt, hogy a levél Vidor István <hi>mérnöknek</hi> volt czimezve.
               Hát ez kicsoda? Kérdem önmagamtól. A szobát egy embernek adtam ki, s amint
               emlékeztem, a multkori levél ügyvédnek szólt; miképpen vetődött ide egy határcövekelő
               mérnök?</p>
            <p>Nem sokára az előszobának ajtónyikorgását hallám, kivittem a levelet, hogy átadjam a
               lakónak. - Tekintetes Vidor István mérnök urnak. Olvasám föl a czimet, s kérdém:
               Önnek szól e levél?</p>
            <p>- Igen!... válaszolt ő mosolyogva, - köszönöm.</p>
            <p>- Szivesen!... mondám, s megjegyzés nélkül váltunk el egymástól.</p>
            <p>Boszszankodtam, hogy emlékezőtehetségem cserben hagyott, bizonyosan a multkor is <hi>mérnöknek</hi> volt czimezve, s én elfeledtem; pedig ritkán járok
               igy, mert bár igaz, hogy a neveket rendesen elfeledem, s egy kedves ösmerősömről ma
               sem tudom bizonyosan, hogy Hideghnek hivják-e vagy Meleghnek, és hogy remekül
               eltalálom, hogy az ellenkezőt irván, levelemet az illető póstás csak gyanitásból
               juttatja kezéhez; de már egyébre dicséretre méltó részletességgel emlékezem; mert,
               például, most is tisztán látom, hogy 1847-ben febr. 2-án a pesti német szinház
               leégvén, a városi fecskendők közül egy sem ért fel a második emeletig, - hogy
               feledhettem el, hogy az én lakóm voltaképpen mérnök.</p>
            <p>Ismét eltelt néhány hét, a cseléd több levelet helyezett elém. Azonnal keresgéltem,
               hogy van-e lakómnak levele? Az utolsó levél neki volt czimezve: Tekintetes Vidor
               István <hi>orvostudor</hi> urnak.</p>
            <p>Kezdtem részeg lenni.</p>
            <p>Ügyvéd, mérnök, orvos! Ez uj nemü háromság. Az ügyvéd a bőrét huzza le az embernek, s
               talán az orvos igy könnyebben bánik el vele, ha a kenőcsöt a nyers husra keni. De mi
               szükség a mérnökre? Egy öl hoszszu, kétlábnyi széles gödörhöz a sirásók nem járnak az
               egyetemre két­esztendei tudományért. Már látom, hogy ugy járok, mint egy külföldi
               iró, ki azon hangulatot szedte magára, aminő személyt leirt, s ha a dél grófon kapta,
               meg nem tudta enni a gombóczot.</p>
            <p>Lestem, mikor érkezik haza az én lakóm.</p>
            <p>- Levele van, barátom‑uram, - mondám - tekintetes Vidor István <hi
                  >orvostudor</hi> urnak van czimezve.</p>
            <p>- Az én vagyok.</p>
            <p>- Nevessen ki, barátom, - mondám - megesküdtem volna, hogy a multkori levélen ön
               mérnök­nek volt czimezve, s még előbb ügyvédnek.</p>
            <p>- Igenis, - én ügyvéd, mérnök és orvos vagyok egy személyben.</p>
            <p>- A jég hátán is megél ön, - barátom, - ön olyan, mint a vadrécze, járhat szárazon,
               uszik a vizben és röpül a magasban.</p>
            <p>- Nem tökéletes a hasonlitás, - jegyzi meg ő, - én csak olyan meglőtt vad récze
               vagyok, mely sem a gyepen járni, sem uszni nem tud, - a sás között vergődöm, s
               világosan hallom, hogy a sors, ez a jól betanitott vizsla, utánam szaglál.</p>
            <p>- No de három diplomával, barátom,...</p>
            <p>- A harmadikat még nem válthattam ki, uram, - mondja a fiatalember, - fél esztendeig
               kell zene- és nyelvórákat tanitanom, hogy öszszekapargassam az orvosi diplomának
               árát.</p>
            <p>- Hány nyelvet tud ön?</p>
            <p>- Körülbelül hetet.</p>
            <p>- Szerencsés ember, - mondám, nem éppen irigykedés nélkül, - ön hét nyelven
               beszélhet, és hét országra szólhat.</p>
            <p>- Forditsuk meg! Szerencsém, hogy csak egy nyelven jóllakhatom, uram, - különben
               orvosi diplomámat soha sem tudnám kiváltani.</p>
            <p>- Most jut eszembe, hogy az orvosi diploma nevezetesen drágább, mint a többi.</p>
            <p>- Ügyvéddé lettem egy aranyért, mérnökké hasonlón egyért; hihetőleg azért, mert a
               czivakodók a bankjegyre, a birtokosok a határra maguk is vigyáznak; hanem a beteg
               kénytelen vakon megadni magát az orvosnak, megél vagy belehal: azért a fakultás ezt a
               nagy szabadalmat drágábbért adja.</p>
            <p>- Vallja meg, a három pálya közül melyiket szereti voltaképpen?</p>
            <p>- Az orvosit, uram.</p>
            <p>- Miért lett ön akkor előbb mérnök és ügyvéd?</p>
            <p>- Nem hasonlitok Börne németjéhez, ki ha a frakkjára pecsét esik, kész megtanulni a
               vegytant, hogy a frakkból a pecsétet kivehesse, holott mire megtanulja a vegytant, a
               frakk régen öszszeszakadt.</p>
            <p>- Ugy különös ok kényszerithette önt e fáradságos vállalkozásra.</p>
            <p>- Félig egy szerető anya, félig pedig egy kötözni való bolond nagybátya.</p>
            <p>- Meszsze kényszeritem önt, kedves barátom...</p>
            <p>- Észreveszi ön, hogy idejét lopom, ön dolgozni szeretne...</p>
            <p>- Soha se sajnáljon engem, barátom, - ha én önt faggatom, egyszersmind dolgozom, - s
               őszintén kivánom, hogy hallatlan agyafurtságot beszéljen, - hacsak mással nem
               szerződött.</p>
            <p>- Mire? kérdi ő kiváncsian.</p>
            <p>- Hogy elmondja élettörténetét; mert csak nem képzeli ön, hogy az iró egyfolytában
               képes legyen a négy fal között köteteket öszszefirkálni, ha az életet akarja
               rajzolni. Elhiheti ön, hogy a legjobb adatokat az utczán szedjük fel. Nem szerződött
               senkivel?</p>
            <p>- Ez azt jelenti, hogy történetem érhetne valamit?</p>
            <p>- Miért ne? Mi kereskedők vagyunk, veszünk jó kedélyü öregeket, vén gazembereket,
               haszon­talan naplopókat, becsületes ügyetleneket, üres fejü bambákat, - minél vadabb,
               annál jobb, most ilyen példányok a legkeresettebbek. A nyersanyagot kidolgozzuk, - a
               filkó csak annyit beszél, amennyit neki megengedünk, a gazember nekünk gazkodik
               napszámban, aztán kihuz­zuk az irodalmi deresre; elverjük puhára, hogy rettentő
               példát mutassunk az olvasónak, s kijusson az erkölcsi elégtétel. Mi a titkot
               kiszaglászszuk, kezünkben az ostor, azzal büntetünk, s mindezt kötetszámra eladjuk
               egy forintért. Komolyan beszélek, megveszem az ön történetét.</p>
            <p>- Ne beszéljünk áráról, - meglehet, nem ér egy fillért.</p>
            <p>- Az az én dolgom, - mondám a fiatalembernek, - mindennek van értéke. Ön kidobja a
               rongyot az ablakon, fölkapja a rongyszedő, eladja a papirgyárosnak, az papirt készit
               belőle, arra bankót nyomnak, s önt kifizetik vele egy hónapi tanitásért, és szivéhez
               szorongatva viszi haza. Hohó, <hi>tripla</hi> barátom...</p>
            <p>- Mégcsak <hi>duplex</hi>...</p>
            <p>- Mindjárt <hi>simplexnek</hi> mondom, ha föl nem csap.</p>
            <p>- Fél tréfa, fél komolyság, - Isten neki, - mikor nem lesz önnek okosabb dolga,
               elbeszélem élettörténetemet.</p>
            <p>- Egészen komolyan, most a nagykereskedővel beszél ön.</p>
            <p>- Csináljon történetemmel, ami tetszik, - egy próbaórát beszélek, s ha parancsolja,
               tovább folytatom.</p>
            <p>- Kész az alku, - estére beszélgetünk.</p>
            <p>- Mint az ezer egy éjszakában.</p>
            <p>- Mindjárt kész az első bekezdés, amit idáig beszéltünk, kikerekitem egy fejezetre, s
               azonnal czimet is adok neki.</p>
            <p>- Ez már érdemelne czimet?</p>
            <p>- Czimet?</p>
            <p>- Igen, ami portékáinknak legnagyobb keletet a czim szerez. <hi>Száz
                  aranyat egy bolháért!</hi> Igy árulják a bolhaport, s a kiváncsi közönség özönnel
               tódul a kikürtölt portékára.</p>
            <p>- Bizony megnevettet a tekintetes ur.</p>
            <p>- Hisz én komolyan beszélek, és csak az üzleti fogást beszélem el önnek.</p>
            <p>- Mi czimet adhatna a tekintetes ur eddigi elbeszélésemnek?</p>
            <p>- Óh, - járatlan ember! Ön nem is gondolja, hogyan markol a könyvárus boltba tévedt
               ember a zsebébe, ha a bekezdésnél szemébe ötlik e sokat igérő czim: <hi
                  >A három diplomás ember!</hi>
            </p>
            
         </div>
         <div type="chapter">
            <head>
                Ujjászületés.
            </head>
            <p>Méltóztatott tán hallani, - kezdi lakóm az elbeszélést, - hogy a halak között,
               legostobább a fogas, a legkisebb horoggal meg lehet fogni; mert amint megérzi
               szájpadlásán a vékony vasat, ijedten megáll, pedig csekély erőlködéssel
               elszabadulhatna. E példát tessék rám alkalmazni, - én a fogasnál is ostobább hal
               lettem volna tizennyolcz éves koromig; mert jó anyám hosszu özvegysége alatt kettőre
               tanitott: <hi>Fejhajtó légy, édes fiam!</hi> - aztán: <hi
                  >Okosabb embertől kérj tanácsot</hi>.</p>
            <p>Uram, - egy szindarabban hallám, hogy az ökör azért marad ökör; mert szarvai vannak,
               nyakát mégis igába hajtja, s ha nagy a teher: <hi>öklelés</hi> helyett
                  <hi>bőg</hi>. Bennem a jóra való ösztönt a tulságos engedelmesség
               megölte. Szegény jó anyám, mint inggalléromat, lelkemet is kivasalta, s olyan alakra
               nyomta, amire kivánta: lett belőlem engedelmes, jó gyermek. - Az asztalnál szépen
               fölraktam kezeimet, jó kézcsókoló és köszönő gyermek voltam, imádkoztam, s azt
               hittem, hogy az elmondott miatyánkokkal már eléggé megszolgáltam a mindennapi
               szükségest. Ha egy tócsát láttam, megkérdeztem valakit, hogy elkerüljem‑e vagy
               keresztülgázolhatom? De eszem elaludt az engedelmesség- és jó tanácskérésben, s mikor
               kedves anyám hirtelen meghalt, táltott szájjal néztem körül, hogy jön‑e már valaki,
               akinek engedelmeskednem kell, s a kitől jó tanácsot kérek.</p>
            <p>Anyám nyugdijból élt, abból tanittatott. Már elvégeztem a nyolcz oskolát, s pályát
               kellett volna választanom. Eddigi életem nagy engedelmességében anyámtól vártam, hogy
               megparancsolja: mi legyek? Egytől féltem, hogy bedugnak valami uradalomba, hogy
               legyek iródiák, mérjek zabot, tanitsam a tiszttartó udvarában a vizslakölykeket, s ha
               még tanulatlanok, alkalmilag én fogok beuszni a tóba, hogy a kormányzó ur által
               meglőtt vadludat hozzam ki, s ilyen készséges szolgálatért valamikor kineveznek
               ispánnak. - S ha zöldnek hiszem azt a <hi>kéket,</hi> amit
               föllebb­valóim <hi>zöldnek</hi> mondanak: halálos holtig kenyeret
               adnak. Mondom, e pályától irtóztam; mert ezt tapasztalásból ösmertem, - hanem,
               szerencsémre, atyám szavait anyám kegyeletesen emle­gette, hogy ha ezer fia volna,
               mind az ezeret egyenkint lődözné agyon, ha ezt a pályát választanák. Anyám egykor
               apámtól tanulhatta a nagy <hi>engedelmességet</hi>, s nem ok nélkül
               reméltem, hogy nem erőszakol a konvenciós kenyérre.</p>
            <p>Mi lehetnék? Kérdezgettem néha, s e kérdésekre megfoghatatlan azt a feleletet kaptam,
               hogy mi <hi>ne legyek</hi>. Észreveheti ön rajtam az elpirulást, - mert
               jó anyámról kegyeletlen szólok; de hisz ő a jóságnak megtestesülése volt, mikor
               mondá, hogy az ügyvédet és mészárost bizonyo­san elviszi az ördög. Mi baja volt a
               prókátorokkal, - nem tudom, - a mészárosokról már nyugodtabban hiszem, hogy száz
               mészáros nem enné meg, amennyit egy elcsip a fontból. A mérnökökről még szigorubban
               itélt, - azt mondá: a másvilágon büntetésül tüzes lánczczal fognak mérni, - s
               merhettem volna‑e kiejteni e szót, hogy e veszedelmes mesterséghez lenne kedvem.</p>
            <p>Titkon örültem, hogy anyám megparancsolja, hogy orvos legyek. Szegény jó anyám
               padlá­sának ablakán dült ki a patikaszag. Bodzavirág, pipitér, papsajt, pöszércze,
               fodormenta, fehér mályva, vad kömény és temérdek más fü száradt a padláson. Az
               éléstárban sótalan szalonna, nyulháj, szarvaszsir, rozspálinka, - meg nem tudom, mi
               és hányféle szer külön fiókokban elosztva várt alkalmazásra, - s gyógyitotta velük
               tiz falunak népét, mely együgyüségében nem szeret olyan orvosságot, mit üvegből s
               óránkint egy kanállal adnak be. A falusi ember itczeszámra akar inni, ugy, hogy az a
               kérges tenyerü asszony ugy megkenje, hogy a nyögésére öszszeszaladjanak az ablak
               alatt a falubeli kutyák. Ez a neki való orvosság, <hi>ezt érzi!</hi>
               Sohasem feledem el anyámat orvosi szerepében. Most is látom, hogyan bánt a
               nyavalygókkal, velük sirt, velük nyögött, megizlelte előttük a főzeteket, a keserüt
               ugy itta, mint az édes ürmöst, s a beteg bizalommal nyelte le. E szerént az
               orvosságtól vagy a bizalomtól gyógyult meg. Idejekorán megszoktam a szenvedők iránt a
               részvétet, a velük való bánást, - tapasztalatból tanultam meg, hogy az ügyetlent
               kérni, rábeszélni kell, s hogy milyen hatása van, ha kedélyesen azt mondja az ápoló a
               nyöszörgőnek: <hi>kend bizony nagy szamár.</hi>
            </p>
            <p>Anyám hirtelen meghalt, s mint mondani szokás: <hi>egyedül álltam a
                  világban.</hi> - Körültekin­tettem, hogy jöjjön valaki és kormányozzon; mert anyám
               főleg az engedelmességre tanitott. Öszszeturkáltam apámnak iratait, azok között
               találtam egy tintafoltos levelet, mely apámnak kézirása volt; de leöntve olajjal, s
               meglehet, hogy illető helyére e miatt nem küldte el. A levélnek tartalmát
               elmondhatom:</p>
            <p>Hallod‑e, te, élhetetlen!</p>
            <p>Életemben ez az utolsó papirdarab, mit tőlem kapsz, - ezt is sajnálom, mert egy
               krajczárt megér, s ha az árát koldusnak adnám, szépen megköszönné. Jó, fekete
               tintával irom rá a sorokat; mert olyan czudar fösvény vagy, hogy a halványabb levelet
               ujra használnád, s ráirnál másik levelet, hogy a magad papirosát kiméld. Megtudtam,
               hogy esztendő óta főttet nem eszel, kenyérrel élsz és dióval, mint az erdőben a
               mókus. Fütetlen szobában hálsz, s a telet házról házra adósaid kályhája mellett huzod
               ki. Interesben melegszel, adósaid nem mernek kidobni, s a gyávább ebédre is
               megmaraszt. Egykor nálam kihiztál; azért utállak most, nyomorult pára, hogy véletlen
               meggazdagodva, agárebet produkálsz; mert oda soványkodtál. Semmi közöm, miként
               gazdagodtál meg. Hogy nem loptál, azt erősen hiszem; mert gyávább vagy, mintsem
               elmennél lopni egy szem szilvát. Ügyes, ravasz róka voltál, ráadásul koplalsz: meg
               kell gazdagodnod. Egy állatnak bőrében megtürnélek atyafiságomban, a róka ennivalóját
               lopja, s egy róka sem koplal; hanem most már mókus is akarsz lenni: két állat sok, -
               mától fogva megtagadlak, élni nem tudó pimasz. Hozzám ne jöjj, - feleségemet, édes
               testvéredet szeretetből vettem el, atyafiságodból a nemes részt; de veled, - négylábu
               állat, közös viszonyban nem leszek, - <hi>nekem meghaltál</hi>.</p>
            <p>Ezt a levelet nem teszed az ablakba, - pedig hogy örülsz, mikor megkapod, s azt
               gondolod, hogy a jó vastag papirral beragaszthatod törött ablakodat.</p>
            <p>Dixi, et salvavi animam meam.</p>
            <p>Vidor András.</p>
            <p>Kivülről anyám testvérének volt a levél czimezve, lakhelye a szomszéd megyében.</p>
            <p>Az elolvasott sorokból gyanitám, hogy nagybátyám erkölcsileg halt meg, s ha néha
               anyámtól rokonaimról kérdezkedtem, a nagybácsit atyám fogalma szerint mondá
               halottnak, s aztán én sem kérdezgettem róla.</p>
            <p>Puszta kiváncsiságból irtam bátyámnak levelet ugyanazon helységbe, hova atyám
               czimezte, s megirtam neki, hogy édesanyámat eltemettem. Egy hét mulva kalendáriumból
               kitépettnek látszó zöldes keménypapirra irt levelet kaptam, melyben bátyám tömött
               sorokban ilyen választ küldött:</p>
            <p>Öcsém!</p>
            <p>Bőghetsz anyádnak halálán; mert tudom, hogy nyugdiján kivül semmije sem volt. Apád
               korán meghalt, nem hagyhatott semmit; mert a gazdasági tisztek nem tudnak koplalni.
               Képzelem, te is fölséges evő vagy; egyszer meszsziről láttalak a városban, a <hi>“Fekete kutya”</hi>‑boltnak ajtajából mutattak, és csudálkoztam,
               hogy mennyire nyujtod bőrödet, miben igazság szerént egy embernek való hely van, de
               te kettőnek nyujtod ki. Mit tudsz, mit tanultál? hirét nem hallottam; hanem hogy
               egyet bizonyosan tudj, ezennel megirom: tőlem semmit se várj, mert magam is szegény
               ember vagyok, száraz kenyéren élődöm. Legföllebb jó tanácsot adhatok, s ha ebben
               megszorulsz, atyafiságos szeretetből örömest szolgálok; ha erre vetődöl, szóval nem
               fukarkodom.</p>
            <p>Maradtam szerető bátyád.</p>
            <p>
               <hi>Balogh Mihály.</hi>
            </p>
            <p>Kitöröltem szemeimből a könnyeket, - meghatott, hogy parancsolni bár nem szándékozik;
               tanáccsal, azonban biztat, s boldogult anyám emlékének áldozhatok; mert nálamnál
               okosabb embertől kérhetek tanácsot, hogy mitévő legyek. Föltettem, hogy elmegyek
               hozzá. Leveléből látám, hogy a gorombaságig őszinte, - s mekkora kincs az őszinteség,
               könyvekből tudtam. Pályát kell választanom; de melyiket a sok közül? Ha szamár vagyok
               egyre vagy másra, bátyám himezetlen meg fogja mondani, levelének modorából hiszem, s
               valahogyan kisüti: mi legyek.</p>
            <p>Csekély bútorainkat eladtam, a tisztességes temetési költségeknek levonása után
               annyim maradt, hogy három évig ruházkodhatom, s először életemben gondoltam ki
               valamit magam, hogy gyermektanitásból fogok élni, mint sok más.</p>
            <p>Tessék elhinni, e fölfedezésben kifáradtam, homlokomról csurgott a verejték, s azt
               véltem, hogy az eszemnek leve. Önbizalom támadt föl bennem, kimentem, a falunak a
               leghoszszabb utczájára kerültem, s mig máskor az anyai jó tanácsnál fogva az utcza
               közepén mentem, hogy a kutyáktól távolabb essem, - most erős somfabottal a házsorok
               mellett mentem, s a biró kutyáját, mely legszemtelenebb volt, bátran végig vágtam,
               hogy kipróbáljam bátorságomat. A bozontos eb megszeppenve vonult viszsza, - s
               ijedtében nem találván át a kerités hézagán, a becsukott ajtó előtt hirtelen
               öszszehuzta magát ugy, ha süveg lett volna a fején, bizonyosan leveszi.</p>
            <p>Képes boltokban láttam különös aláirásu képeket: <hi>“Az első csók”
               </hi>- <hi>“Az első vallomás” </hi>- <hi>“Az első
                  találkozás.” </hi>Nem értettem, mi lerajzolni való van ezen “első” dolgokon? A
               biró kutyáján megtanultam, s ha valaha pénzem lesz, lerajzoltatom e jelenetemet, s a
               kép alá irom: <hi>“Első bátorságom.” </hi>Ne méltóztassék nevetni. Egy
               elkényeztetett, másoknak eszéhez szoktatott fiatalember egyedül marad az életben.
               Ilyen esetben a bátor is megdöbben, én pedig tervelni mertem, hogy önerőmből fogok
               élni. Ugy‑e: kétszer kettő négy? Tudom, bizonyosan? Igen, mert a próba
               bebizonyitotta. Én is próbához folyamodtam, - amint elszántam magamat a sanya­rúbb
               életre, bátorságomat azon téren kisértem meg, hol gyermekségemtől fogva
               követke­zetesen féltem, az utczán, a falusi kutyák ellen.</p>
            <p>Egy hét alatt bot nélkül mehettem volna végig az utczán. - Amerre mentem, a kutyák
               pusztul­tak előlem, s megalapitottam jövendőmet, hogy az akadályok nem fognak
               visszariasztani. Koplalnom kell? Bátyám száraz kenyéren élődik, ki tudja, hány
               esztendő óta. Igaznak kell lenni, - nem neki hiszek; mert azt hazudja, hogy bőrömet
               két ember számára nyujtom: hiszek apámnak, az ő irott szavának. Apám azon beolajozott
               levéllel örökséget hagyott rám; bizo­nyosan tudom, hogy szükségből kevéssel meg lehet
               élni, és a szükséget türni bizonyára nem becstelenség.</p>
            <p>Ez a tapasztalás, uram, nagyobb bankjegy volt, mint az a százas, mit az eladott
               holmikért kaptam.</p>
            <p>Elmentem az uradalmi kormányzóhoz, megkérni, hogy anyám lakásában egy hónapig türjön
               meg, aztán majd a legközelebbi nagyobb városba megyek, s többé nem fogok
               alkalmatlan­kodni.</p>
            <p>Máskor félve mentem a kormányzóhoz, - szász vagy porosz potyadék volt az istenadta,
               és kimondhatatlan gőgös. Persze, ha anyám beküldött hozzá, kikaptam a tanácsot: <hi>fejhajtó légy, édes fiam!</hi> De mióta anyámnak temetése után
               gorombán tudtomra adta, hogy semmi kegyelmi dijra se számitsak, holott nem is kértem,
               - számitgatni kezdém, hogy miért hajtogassam fejemet egy embertelen előtt, ki a
               hatalmat azzal mutatja, hogy adhatna; de nem ád.</p>
            <p>Sokszor hallám azt az oktalan kivánságot, hogy mondá valaki: <hi>Ha én
                  isten lehetnék egy hónapig!</hi> Ugyan mit csinálna egy hónap alatt? Keresztül
               furná a földet, hogy lássa, mit csinálnak a másik oldalán; vagy ellenségeinek rőfnyi
               hosszu körmöket csinálna, hogy bökjék ki szemeiket. Jót semmi esetre sem cselekednék;
               mert azt sem cselekszi, ami emberi hatalmából könnyen kitelnék.</p>
            <p>Kopogattam a kormányzónak ajtaján. A kulcs a zárban volt, azért benyitottam, talán
               előbb, mint az illető felelt volna a kopogatásra; mert mérgesen mondja:</p>
            <p>- <hi>No?</hi>
            </p>
            <p>Tisztán hallám a hangsulyozást, határozott gorombaságnak volt szánva. Elpirultam,
               szivem erősen lüktetett, a silány kicsinylés bántotta lelkemet, s éreztem, hogy itt
               is közel vagyok a házsorhoz, és hogy az emberek ilyen hangon fejezik ki azt az állati
               indulatot, melytől a biró kutyája fogat vicsorit és morog.</p>
            <p>Elkezdődött bennem az ember. Meghunyászkodás nélkül közeliték a kormányzó felé.</p>
            <p>- <hi>No?</hi> - mondja még vadabban a hatalomnak teljes közepéből.</p>
            <p>Viszszatekinték az ajtó felé, hogy a gorombaságnak más emberét keressem, tán alább
               hagy.</p>
            <p>- <hi>Magát</hi> kérdeztem.</p>
            <p>Ez a <hi>“maga” </hi>a legdurvább szó a magyar nyelvben. Zalamegyében
               egy uri háznál a szamarat elnevezték <hi>“magá”</hi>-nak, s az egész
               megyének értelmisége nem ereszti ki száján e szót, hogy meg ne sértsen valakit. Ezt
               már akkor tudtam, és elég közel laktam Zalamegyéhez, hogy e meggondolatlan
               kicsinylést el ne nyeljem. Nem feleltem a vastag szóra.</p>
            <p>- <hi>Mi kell?</hi>
            </p>
            <p>Ismeri ön “Don Caesart,” azt a hires franczia szinmüvet, melyben a kiindulás azon
               kezdődik, hogy éppen Don Caesar, a hires vivó, Madridba érve, megtudja, hogy a párbaj
               főbelövés büntetése alatt tilos, s aki még külön a nagy hétben viv, - irgalom nélkül
               fölakasztják. Don Caesar fontolóra veszi a csiklandós körülményeket, heves vérét
               mérsékli, s azt hiszi, hogy a párbajnak silány jutalma az akasztófa. Balcsillaga a
               legrosszabbkor vezette Madridba, - szemei előtt olyan nyomoruságos igaztalanság
               követtetik el, hogy a kard nem maradhat hüvelyében. Don Caesar nemes elszántsággal
               mondja: <hi>Isten veled, nagy hét,</hi> - nem bánom, ha fölakasztanak
               is!</p>
            <p>Hallgatásom fölboszszanthatta a kormányzót; szemeit kidüllesztve mondja:</p>
            <p>- <hi>Táltsa föl a száját.</hi>
            </p>
            <p>
               <hi>Isten veled nagy hét!</hi> Gondolám én is, egy ölesre nőttem
               lelkemben, s ez órában kezet csókolnék a jó urnak, hogy álmos szemeimet akkor
               felöklelte.</p>
            <p>- <hi>Hallja az ur!</hi> - mondám, (ez a mondat megér magyar nyelven
               egy mellbelökést.)</p>
            <p>- <hi>Micsoda?</hi>... <hi>Hallja az ur?</hi>... <hi>Egyéb semmi?</hi> Mondja a kormányzó toroktáltva.</p>
            <p>- Meg ne repedjen az ur mérgében, - mondám visszautasitólag, - ön engem az egykori
                  <hi>ispán­gyereknek</hi> néz.</p>
            <p>Rám nézett, s valóban megdöbbent, hogy hátha félreismert, - mert amugy ritkán látott,
               s a fiatal­ember gyorsan átalakul.</p>
            <p>- <hi>Kihez legyen szerencsém?</hi> - mondja szánandó
               meghunyászkodással.</p>
            <p>- Vidor <hi>István</hi> vagyok.</p>
            <p>Az <hi>István</hi> szó hatott, - elfogadható emberiséggel kérdi:</p>
            <p>- <hi>Mi tetszik?</hi>
            </p>
            <p>- Még ma elutazom, tessék rendelkezni, hogy a kulcsokat átadhassam. Jó
               egészséget.</p>
            <p>- Kérem alázatosan...</p>
            <p>Meghajtám magamat, kimondá az <hi>alázatosságot,</hi> - teljes
               önérzettel otthagytam.</p>
            <p>Rövid óranegyed alatt ujra születtem, - a <hi>garasos</hi>
               <hi>arisztokratát</hi> viszszautasitám, s ezen pillanatban már láttam,
               hogy csak a félénkek képzelik az ördögöt igen <hi>feketének.</hi>
            </p>
            
         </div>
         <div type="chapter">
            <head>
                A bátya.
            </head>
            <p>Utoljára sirtam szüleim nyughelyénél. Kocsira dobattam ládámat, elindultam a
               nagyvilágba, emberek, négylábu állatok, sasok, galambok, varjuk és verebek példájára
               megkeresni osztály­részemet, ami nekem jár; nem ingyen: <hi
                  >munkáért</hi>. Nem kaptam szavazatot, hogy tetszik‑e születnem? - kárpótolom
               követelésemet az életben. Éhen ugyan ki nem dobnak: ahhoz követe­lem a szavazási
               jogot a munkának árán. Mi vagyok idáig? Egy darab ember a lélekszámban, tehetetlenebb
               a verébnél, mely a polyva között csiripelve leli meg a mindennapit s az
               önfenntartásnak jogát nem vitatja el tőlem senki. Én nyolcz iskolát végeztem, de nem
               vagyok még annyi sem, mint a veréb. Kilökött a sors fészkemből, anyám elköltözött, s
               erőtelen szárnyaimmal nem birom meg a messzeséget, melyet szükségképpen át kell
               röpülnöm, hogy soromba érhessek, s a többi tollas között helyemet
               kicsiripelhessem.</p>
            <p>Ha röpülni nem tudunk, ugráljunk odább; talán használ a gyalogjárás.</p>
            <p>Másfél napi járóföldön lakott bátyám, hozzá törekedtem. A kocsmába szálltam, -
               lerakattam holmimat, s megkérdeztem: merre lakik Balogh Mihály ur?</p>
            <p>Egy kislány elvezetett a rozzant viskóba. Az udvaron álldogált valaki, kezeit hátra
               vetve dolog­talankodott. Ez nem lehet cseléd. - Balogh bátyámról föltettem, hogy az ő
               udvarán cseléd nem dugná hátra kezeit. Bizton eléje léptem.</p>
            <p>- Kedves urambátyám, én vagyok - <hi>Pista</hi>.</p>
            <p>- Hüm!... Mondja, vagy inkább nyögi bátyám, mert nehéz ám beleveszni másba, ha az nem
               a gorombaságon kezdi.</p>
            <p>- Kocsisom etet a kocsmában, használtam az időt, hogy urambátyámmal
               megismerkedhessem!</p>
            <p>- Levelemet megkaptad? Kérdi ő füle körül erősen vakaródzva; mert az a levél azért
               lehetett megirva, hogy elkerüljem ezt a falut száz mértföldnyire, - s ime váratlan
               megérkeztem.</p>
            <p>- Köszönöm kedves urambátyámnak szives jóakaratát.</p>
            <p>- <hi>Jót akartam?</hi> - Kiált a bátya felém, mintha ezer forintos
               kötelezvényt tartanék eléje, hogy mindjárt fizesse ki.</p>
            <p>- Jó tanácsot igért, kedves urambátyám, - ez időben nagyon ráférne magamszőrü
               fiatalemberre.</p>
            <p>- Majd elfeledtem, - mondja ő két oldalról kitaszigálván orra alól a bozontos
               bajuszt, - szegény ember azt ad, a mije van.</p>
            <p>- Kedves bátyámhoz azért jöttem, hogy vegyen rólam mértéket...</p>
            <p>- <hi>Téli kabátot varrassak?</hi>... Riad föl ujra a bátya.</p>
            <p>- Lelki mértéket gondolok, urambátyám, - csillapitám a bácsit, - tapasztalt ész után
               óhajtanék indulni.</p>
            <p>- Kövér vagy, barátom, hizodalmas a természeted, megakadok a tanácsadással; ugyan
               miért eszel oly sokat?</p>
            <p>- Csontos, vállas vagyok, - jól termett épület, - mint egyik tanárom is mondá.</p>
            <p>- Azt nem mondá, hogy épületed éléskamra vagy magtár?</p>
            <p>- Engedje el a testet, kedves urambátyám, - mondám neki, hogy aggodalmakat ne
               szerezzek: pályát kell választanom; mert a nyolcz iskolát bevégeztem, illő, hogy
               valamihez kezdjek.</p>
            <p>- Tudod az egyszeregyet?</p>
            <p>- A számtanból első jeles voltam.</p>
            <p>- Mennyi kétszer kettő?</p>
            <p>- Négy! Felelék nevetve a tarka kérdésre, hogy meg ne haragitsam.</p>
            <p>- Igy felelnek az első eminensek, édes barátom. Dörmög a bátya. A főpinczér az
               “Aranybárány­ban” öt esztendő alatt félrerakott harminczezer forintot; pedig ő
               kicsapott diák volt, a hetedik oskolából verték ki; mert az egyszeregyet sem tudta.
               Miből gazdagodott meg? Abból a rossz egyszeregyből, amit az iskolában nem tudott. Ha
               akarta, a kétszer kettő <hi>három</hi> volt, ha akarta <hi>öt</hi>. Ezt a könyvet nem tanitják, ugy‑e?</p>
            <p>- Értem, bátyám figyelmeztet, hogy vigyázzak; mert a gazemberek megcsalnak.</p>
            <p>- Engem koldussá tettek, - mondja a vén róka hirtelen, hogy hasznát vegye
               megforditott okoskodásomnak, - tanulj példámon, különben ugy lesoványkodol, hogy
               bőröd lelóg a csizma­hegyig, s magadban botlasz meg.</p>
            <p>- Nyugodjék meg, bátyám, - ez a <hi>becsületes</hi> emberek sorsa.</p>
            <p>Fejét kezdé nagyon vakarni, a kóczos hajat még kóczosabbra turta, s rám nézett, hogy
               szánjon vagy kilökjön a kapun?</p>
            <p>- Mit tanultál legörömestebb?</p>
            <p>- Szenvedélyesen szeretem a bölcsészetet.</p>
            <p>- Patikába való tudomány, szép öcsém, - üvegpalaczkba kell zárni, hogy az orvosok
               preskribál­janak belőle; mert egy embernek sok, és belebolondul.</p>
            <p>- A józan ész megfizethetetlen kincs! Ezt tanitja minden tanár. Vetem ellen az
               öregnek.</p>
            <p>- Számokban beszélj, barátom, - okoskodik ő, mondd meg, varrathatsz‑e egy pár
               csizmát, ha józan észszel akarsz fizetni?</p>
            <p>- Éppen azért jöttem bátyámhoz, hogy jó tanácsot adjon: mi legyek?</p>
            <p>- Mivel röpül a vadlud?</p>
            <p>- Szárnyaival, kedves urambátyám.</p>
            <p>- Szeretném tudni, hány tolla van szárnyadnak, hogy czél felé repülhess? Ügyvéd,
               orvos, mérnök, csak pénzzel lehetsz, - van‑e pénzed?</p>
            <p>- Tanitással fogom élelmemet megkeresni, - ezt otthon már elhatároztam.</p>
            <p>- Szépen fütyölsz, - tollas madaram, - de van‑e béketürésünk másnak rossz kölykeivel
               vesződni két, három esztendeig?</p>
            <p>- Ezer a példa, - mért nem követhetném mások nyomdokait?</p>
            <p>- Megállj! - kapott a szóba, és szembe nézett velem. - Te azt hiszed, hogy én kincsen
               ülök vasorru bába módjára?</p>
            <p>- Semmi közöm hozzá van‑e bátyámnak pénze vagy nincs.</p>
            <p>- <hi>Nincs!</hi> - Ezt olyan hangosan mondá, hogy nem kiálthatna
               nagyobbat, ha háza égne.</p>
            <p>- Mondom, semmi közöm hozzá, kedves urambátyám; hanem adjon jó tanácsot.</p>
            <p>- Akarsz ügyvéd lenni?</p>
            <p>- Ha bátyám tanácsolja, ügyvéd leszek. Miért gondolja, hogy az jobb foglalkozás
               másnál?</p>
            <p>- Tanuld meg, hogy minden kimehet a divatból, csak a <hi
                  >czivakodás</hi> nem. Kain és Ábel megfért volna a világon, olyan tágas volt
               akkor. Ha egymásnak háttal mennek, soha sem találnak egymásra, mégsem fértek meg:
               Kain agyoncsapta Ábelt. A kutya ugatva kisér el a faluban az utolsó házig, azon tul
               bizton mehetsz, nem megyen utánad; de az ember elindul Európából Amerikába, hogy ott
               veszekedhessék. Meglövik a czombját? Befekszik a kórházba, ott nyög fél esztendeig, -
               fölkel, megint elmegyen veszekedni. - Ez igy volt világ kezdetétől máig, légy, öcsém,
               ügyvéd.</p>
            <p>- Nem gondolja, bátyám, hogy az ügyvédre görbe szemmel néznek az emberek?</p>
            <p>- Melyik? A kereskedő lop, a szabó lop, a mészáros lop, a gazda szalmát dug a gyapju
               közé; melyik különb az ügyvédnél?</p>
            <p>- De mindezek között becsületes emberek is vannak.</p>
            <p>- Te légy a becsületesek ügyvéde! Mondja az öreg inkább okoskodva, mint
               meggyőződésből.</p>
            <p>- Hát a mérnökséget nem ajánlaná, kedves urambátyám?</p>
            <p>- Ugy beszélsz, ahogy érted. - Dörmög a bátya. - Ezen falunak határát három hónap
               alatt fölméri egy mérnök, három hónap alatt letérképezi, - együtt fél év alatt készen
               van. Ügyvéd pedig esik a falura tiz, annyit perlekednek folyvást emberemlékezet óta.
               Bővebben nem tudok magyarázni.</p>
            <p>- E szerént ügyvédségre készülök, elmegyek *.....be, ott fogok tanulni.</p>
            <p>- Mikor akarsz menni?</p>
            <p>- Ha kocsisom megetetett, azonnal indulok; mert sehol sem lakom a világon. A városban
               négy hétig tanitványokat fogok keresni, ha korábban jövök, korábban találok.</p>
            <p>- <hi>Hümm!</hi>
            </p>
            <p>Ezt bátyám mondá két <hi>m</hi> betüvel. Mit gondolhatott, hogy két m
               betüt kellett használnia?</p>
            <p>- Menjünk a szobába. Mondja, magyarázatlan hagyva a <hi
               >“hümm”</hi>-öt.</p>
            <p>A szoba hasonlitott az agglegények szobájához. Semminek sincs rendes helye, kivévén a
               pókhálót, port és szemetet, az mindenütt ott van. Az agglegények szobája tömlöcz, a
               gazda el van itélve holtig tartó egyedüliségre, - lakótársa legközelebbi <hi>vérrokona</hi> és hü követője a - <hi>balha</hi>. Ez
               nem hagyja el, ez vérén táplálkozik, ez szórakoztatója; ha lábaszárát megcsipi s az
               agglegényt kényszeriti, hogy ingyen cselekedjék valamit, azaz: vakaródzék.</p>
            <p>Az ablakokat vastagon bevonta a piszokhártya, s itt‑ott a tábla közepén lehetett
               kilátni; mert ott hihetőleg kenyérrel dörgölt a bátya két szemnek való helyet, hogy
               az udvarra lásson. A legfelső fiókok vastag papirral voltak betapasztva, s különösen
               az egyik uj ragaszték volt; mert a papirra irt sorokat még nem mosogatta le a zápor.
               Könyv, hirlap, okos embernek való lelki táplálék sehol sem látható, még naptár sem; -
               tehát itt koplal a test, a lélek egyiránt. Bizony szánandó ember ez az én bátyám.</p>
            <p>- Apád engem megtagadott, kezdi hosszu hallgatás után a bátya, - tizenöt év óta nem
               láttuk egymást, azaz, nem is láthattuk; mert ő megtagadó levele után hamar meghalt.
               Anyád nem keresett engem, én nem kerestem őt, - s ime, itt termettél. Arczod apádra
               emlékeztet, - rólad viszszaemlékszem rá. Ha élne, ugy nem engedné, hogy közelembe
               kerülj. Te most neki szaladsz a világnak, vigyázni akarok rád, hogy váljék belőled
               ember; azért néhány hétig itt is maradsz, az alatt irok a városba egy jó
               ismerősömnek, hogy keressen neked való helyet, hol kenyeret kaphatsz, s ha a kedvező
               választ megkapom, eleresztelek utadra.</p>
            <p>Megvallom, az ajtón beléptemkor olyant éreztem, mint a lopáson ért vizsla, mely
               állatészszel körültekint, hogy melyik sarokból vesznek elő botot, s egyik szemmel az
               ablak felé néz, hogy arra is ki lehet ugrani. Amit bátyám mondott, az a fagyos
               jóakarat, hasonlitott a bothoz, hátamon, vállamon éreztem terhét, mint a verést.
               Anyámra gondolék, - az ő szelid arcza olyasmit jelentett, hogy még egyszer legyek
               fejhajtó, soha többször, csak most az egyszer, s a jó tanácsot vegyem be az ő
               emlékezetére.</p>
            <p>Engedelmeskedtem a rám toluló nyomásnak, pedig ez a részvét nem gerjesztett hálára.
               Egykor ujoncz huszárokat láttam, tanulták a hatvágást. A szokatlan munka eleinte
               nehezükre esett; hanem különös ingere van a fegyvernek, a vele való bánás kéjt ad, -
               s az ujonczok nem tágitottak, forgatták a kardot, mely jövendőjüknek édes gyönyöreit
               igéri. Kezemben én is kardfélét tarték már, az elhatározásnak kardját, mint két
               esetét elbeszéltem, - s nagy kedvem kerekedett, hogy bátyámnak az orra alá
               hadonázzak, nehogy azt vélje, hogy alamizsnájára éheztem.</p>
            <p>Idegentől már nem féltem; hanem ez a véncsont rokonom, hátha anyámnak szellemét
               bántom meg, hogy a közel vért hetykélkedve megvetem? Hüvelykujjaimat vékonyomba
               nyomtam, hogy fájdalmat érezzék, s uralkodjak magamon.</p>
            <p>- Hány éves vagy?</p>
            <p>- Tizenkilencz leszek legközelebb.</p>
            <p>- <hi>Tacskó!</hi> Mondja szörnyü kicsinyléssel, s ekkor kedvem lett
               volna egy kézzel megfogni, a levegőbe emelni, hogy erőmet bebizonyitsam.</p>
            <p>- Ha belém látna, bátyám, meglátná, hogy egy hét óta vénember lettem.</p>
            <p>- Ne siess, - mondja nagy sóhajjal, - tizenkilencz év! ...<hi>megér egy
                  milliót!</hi>
            </p>
            <p>Ezt félreismerhetlen elmélyedéssel mondá, nem is nekem, hanem magának, mert fejét
               nagyon vakarta, s kitaláltam, hogy vásárt ütne, ha valahogy fejéről eladhatná a
               szürke szálakat. Elhittem sóhajtását, - mert a fösvény ember tapasztalásból
               kiszámitja, hogy igazán mondta‑e az egy milliót, mit éveimmel kereshetne.</p>
            <p>Ő az ablakhoz ment, ujjaival dobolt az ablakfán, pedig öszszeadtam, kivontam,
               sokszoroztam és elosztottam az egy milliót, mely bennem találtatik, s hosszan
               álmodozva kibötüztem, hogy egy fillér hiján megérek egy milliót; mert nem kivánok
               annyit birni, s igen boldog vagyok, hogy örülni tudtam; mert a munkára való
               elhatározás nem engedett félni.</p>
            <p>Ösmertem egy rokkant huszárt, jobb kezéről hiányzott kis ujja, levágták a csatában.
               Ezen ujjával megérezte a szelet, esőt, vihart, s a koronkint való fájdalomnak
               mértékéből okoskodott.</p>
            <p>- Szegény János, - mondám neki sajnálkozva, - ha odaragaszthatnám levágott ujját.</p>
            <p>- Nem hagynám odaragasztani, ifjuuram, - állitá az öreg, - az a vagyonom, ami nincs;
               a püspök kertjébe járok napszámba, s a kertésznek az én csonkám kalendáriumja; mert
               ha nagyon fáj, - azonnal berakatja czitromfáit, hogy meg ne csipje őket a hideg.
               Dehogy eresztene el engem! Ezért fütyülök néha olyan hegyesen - mert van <hi>kapitálisom.</hi>
            </p>
            <p>Ezt azért mondom el, hogy lássa ön, miként gyül tapasztalatom, s miként kapja kezébe
               az embert a sors, hogy a jövendő számára alakitsa. Mostani eszemmel egyszerre
               rátalálok a nyitjára, hogy a gyerekben mire való a kielégithetetlen kiváncsiság? E
               nélkül meg nem tanul­hatná a véghetetlen sokat, miből még semmit sem tud. A két
               mázsás ember nem kivánkozik a fára, - mert ő fölépitette házát, a széles
               vállcsontokat, a vastag czombokat. A gyermeket a benső ösztön kergeti a fára, a
               kertkeritésre, kapuszárra, hogy mozogjon, idegeit kinyujtsa és megerősitse. Az apró
               tapasztalatokból készül az egész ember, s midőn anyám után egyedül maradtam, mindjárt
               emeltebb fővel jártam, mint a vezető mellett.</p>
            <p>Két hétig laktam bátyámmal egy födél alatt.</p>
            <p>Megtanultam keveset enni! Tessék elhinni, ez szegény embernek kitünő nyereség.</p>
            <p>Hallottam vén katonáktól, hogy mikor a gombóczon, füstölt huson kihizott paraszt fiut
               beállit­ják a katonaasztalhoz, egy hét alatt levedli képéről a falusi hust, - a másik
               hétben megsárgul, mint a dércsipett káposztalevél; hanem a harmadik héten ujra
               kipirul, - mert bár keveset eszik, de jó izüt; s a rendes élet kifesti képére az
               egészség szinét.</p>
            <p>Néha egész naphosszat egyedül voltam az udvaron, keresgéltem a papirszeleteket,
               melyeket a szél vagy a véletlen belökött, s olvastam minden ostobaságot, csak betüből
               volt légyen. Egy al­ka­lommal szemembe ötlött, hogy a szoba ablakának felső fiókja
               beirt papirral van beragasztva. Fölálltam egy tuskóra, ágaskodva olvastam a régi
               iratot, melyen a következő sorok voltak.</p>
            <p>- Mint tudjátok, rokonok nélkül halok meg. Kivel tegyek jót? Rátok gondoltam, s
               lehetőleg boldogitani akarlak benneteket, mint végrendeletemből tapasztalandjátok.
               Vagyonomat négy részre osztani, három rész tietek lesz, szabadon rendelkezhettek
               róla, és óhajtom, hogy boldo­guljatok. A negyedik részt a váratlan esetekre hagyom
               fönn. Husz esztendeig a kamat a tőké­hez leszen csatolandó. Ha gyermekeitek lesznek,
               és istennek jóvoltából egymással házasságra kelnek, a két összekerülendő gyermeknek
               hagyom, de ha ez nem történnék, a közületek legtovább élőé legyen a vagyon, ugy
               azonban, hogy a vagyonról csak akkor rendelkezhetik, ha a másik kettő meghalt; de ha
               a másik kettő még életében elszegénykednék, a husz év utáni kamatnak évenkinti egy
               harmadrészét a káptalani pénztár, hova pénzemet helyeztem, adja ki, olyan világos
               kikötéssel, hogy az elvagyontalanodott már erkölcsileg meghalt, s ha Mathuzá­lem
               korát érné is meg, hagyományomban nem örökösödhetik.</p>
            <p>Sem a sorok előtt, azok után nem láttam nevet, vonatkozását nem érthettem; elég, hogy
               ez okmány, ha az volt, ablaktapasznál többet nem érhetett mostani alakjában, ez okból
               nem tünőd­tem tovább a tartalommal, leszálltam a tuskóról, és másfelé keresgéltem,
               mit találnék elolvasnivalót.</p>
            <p>Fél óra mulva bátyám az udvarra lépett, s meszsziről mutatja, hogy levelére kedvező
               választ kapott. Fönnhangon elolvasá, hogy egy gabonakereskedő- s egy fűszeresnél
               különböző órák­ban tanithatok, - egyik helyen tartásért, a másik helyen pénzért.</p>
            <p>Bátyám másnap eleresztett, megparancsolván, hogy nevét soha se emlitsem a két háznál,
               hova tanitani megyek, különben látni sem akar.</p>
            <p>Ezt én nem értettem; de a régi engedelmességnél fogva nyugodtan megigértem és
               elmentem.</p>
            
         </div>
         <div type="chapter">
            <head>
                A régi ösmerősök.
            </head>
            <p>Vittem az egy milliót, a lelki nyugalmat, hogy ezután önerőmből fogok élni.</p>
            <p>Nem hiszem, hogy mágnáslegénykék elolvassák e történetet, ha kegyed csakugyan le
               fogja irni! - (ezt különösen nekem mondta) az urfivilág az életben kottát keres Paul
               de Kock-ban, hogy a tele erszényt hogyan lehet lelapitani. Nekem nincsen elverni való
               pénzem, lovakat nem hajthatok, - legföllebb indulataimnak leszek kocsisuk, hogy el ne
               ragadjanak.</p>
            <p>A faluk egyenkint maradtak el mellettem, jámbor emberek tisztességgel megsüvegelték
               posztókabátomat; mert erszényem nem érdemlette volna meg, ha belelátnak. Vagy
               arczomon volt az a nagy bankó, a megelégedés, melyet a takarékpénztárba nem lehet tán
               betenni, hanem, a vének és szenvedők mondják: hogy nagy áldása az istennek.</p>
            <p>Kiváltam a gyermekkorból, már tudtam, hogy egy krajczárért nem vehetem meg az egész
               bábossátort, a külső tárgyaknak értékét szám szerént tudtam, még az egy krajczárét
               is, melyért az ut mellett a koldus megsüvegelt és mélyen meghajtá fejét. Egy
               nyomorult rézkrajczárért tekintélyt, tiszteletet, hálát kapunk. A sziv üres‑e a
               világban, hogy meg nem indul, vagy valóban az <hi>egy</hi> krajczár
               méltó a hálára? Az utóbbit hiszem igaznak, s megtanulom, hogy a kevés mindjárt nagy
               vagyon, ha vele megelégszünk. Oh, te, nagy isten, - áldassék neved, hogy könyvedet
               kitárod lelki szemeimnek, s kegyesen megengeded, hogy titkos jegyeidnek értelmét
               fölismerhetem. A szeptemberi légben a nyári melegnek jótékonysága bőven megvolt, a
               fák levelei teljes zölden virultak, - a munkás nép énekelt, a madár az ágon
               hintálózva fütyölt: egyik sem hazudott, szivéből csordult ki az öröm, a <hi>megelégedés.</hi> A boldogság tehát nem <hi
                  >kiváltság</hi>, az örömnek müszere egyiránt kijutott urnak és a szürös atyafinak,
               mert láttam én, hogy a kisbiró olyanokat röhentett egy meszely bornak, mint a
               méltóságos gróf az ezres bankónak, mikor a makkfilkó beütött neki a kártyaasztal
               mellett. Rajtkaptam magamat a leltározáson, kerestem, hogy üterem, szivem dobog‑e?
               megvan‑e szemem, szám, hogy a jót élvezni, a gyönyört érezni tudjam? Minden megvolt!
               Mi kell még?... Feleljen az ép eszü olvasó, s ha az ő leltára is hiánytalan, tudja,
               hogy én boldog voltam.</p>
            <p>Kocsisom elaludt, én szintén nem vigyáztam, s a lovak egy ut melléki vendéglőnek
               kocsiszine alatt álltak meg velünk.</p>
            <p>Dél volt, leszálltam a szénás ülésből, aztán betekintettem a vendégszobába.</p>
            <p>A hosszu asztalnak legelején ült egy fiatal, szakállas ur, kalapjának karimáját
               szemére huzta, s egy térképen nézegette a kéket, zöldet, - egy mellék papirra közbe
               számokat jegyzett, igy könnyen kitaláltam, hogy mérnök.</p>
            <p>- Jó napot! - köszöntem az elmélyedt urat.</p>
            <p>- Fogadj isten! - felel ő, de föl nem tekintett, jobbjával a számokat jegyezte,
               baljával a térképet fogta le.</p>
            <p>Nem akartam zavarni, - felső ruhámat leraktam, s a nagy térképre bámultam, - különben
               az arcznak látható körvonalaiból találgattam, hogy én ezt az urat láttam már valahol.
               Fokonkint bizonyodtam gyanitásomban, s mikor a hosszu szerszámokat összeadta, s már
               derekát mozditá, hogy bevégzi a munkát, én is fölismertem. A térképen lyukat födöztem
               föl, s arra czélozva mondám:</p>
            <p>- Ez itt talán artéziai kut?</p>
            <p>- Szerbusz, Pista öcsém! - kiált a mérnök, nálamnál öt‑hat évvel idősebb, - régi jó
               ösmerősöm; mert atyáink egy uradalomban szolgáltak. A gazdatisztgyermek azonnal
               atyafi, - s mi agyonöleltük egymást.</p>
            <p>- Mit csinál itt, Sándor bátyám? - kérdem.</p>
            <p>- Határt mértem, öcsém - a végső kiszámitást fejezem be ebéd előtt, hogy délután
               *...-be hazamehessek.</p>
            <p>- Haza?</p>
            <p>- Igen, télen ott lakom, az rendes fészkem a megye székhelyén.</p>
            <p>- Egy városban fogunk lakni, oda megyek jogra.</p>
            <p>- Pörvesztő akarsz lenni?</p>
            <p>- Nem helyesli bátyám, hogy ügyvéd legyek?</p>
            <p>- Gyönyörü tudomány, nemes foglalkozás, valódi nemes lelkekhez méltó pálya, - eddig
               leg­alább ez volt.</p>
            <p>- Hát ezután?</p>
            <p>- Dögbőrkereskedés lesz, kedves öcsém, - a zsidó megfog egy kerge birkát, (értek egy
               földesurat, ki tovább rug a pokrócznál,) bead neki ezer forintot, lenyeleti vele, -
               aztán megfogja torkánál, és a visszafizetéskor kimotolálja belőle a bélét.</p>
            <p>- Mi köze ahhoz az ügyvédnek?</p>
            <p>- A kerge birka ordit, ha a bélét huzkodják, ezer helyett kétezeret ir, hogy most ne
               rántsa ki a nyeldeklőt. A zsidó háromszor, négyszer élni hagyja, végtére kifogy az
               irgalom, elviszi a vágóhidra, az ügyvéd megköti kezét, lábát, a biró pedig agyonüti,
               hogy az ügyvéd könnyebben lehuzhassa a bőrét.</p>
            <p>- Becsületes ügyvéd nem vállal igaztalan ügyet.</p>
            <p>- Az ügy igazságos, Pista öcsém, - a váltót aláirta a tekintetes ur, aláirását
               elösmeri. Be nem tudja bizonyitani, hogy uzsorára kapta a pénzt, szégyenlene is
               czivakodni, ha előre tudja, hogy nem tud bizonyitani. Az ügyvéd angyali nyugalommal
               nyulhat a kinálkozó pör után, azzal foglalkozik, amit kap, - diját megkapja: mit
               csináljon, kapálni nem mehet?</p>
            <p>- Hát azelőtt nem igy volt?</p>
            <p>- Azelőtt az ügyvédnek okos embernek kellett lenni, - tudni a jogelveket, az ezerféle
               szokásbeli törvényt, az országos viszonyokat, melyek az ügyekre és családi
               viszonyokra befolytak. Hajdan a birák a legfontosabb perekben nem kénytelenittettek a
               törvénykönyvvel agyonütni a felet, hanem hogy a családokat megmentsék, tisztességes
               egyeztetést kisérlettek meg, s biró, ügyvéd összesegitve mentette meg a jóhiszemü
               utódokat. Szép viszony volt az, öcsém, mikor az ügyvédek esze a kecskét a káposztával
               együtt megmentette, s a magyar családokat kipusztulni nem engedte.</p>
            <p>- Honnét tudja ezt, Sándor bácsi?</p>
            <p>- Kettős tapasztalásból, Pista öcsém. Én is elvégeztem a jogot, tanultam a régi
               jogéletet, mint patvarista tekintélyes ügyvéd mellé kerültem, és láttam, hogy főnököm
               olyan volt, mint a megőszült patriarcha, kit a méltóságos kliensek megöleltek,
               tanácsát könyörögve kérték, - s a vén jurista nem piszkolta be kezét, hogy alázatos
               szolga és csipővas legyen, hogy ő vele tetessék a panaszt másnak fejére. Bejött a
               váltó, - egy pénzkupecz hozzánk is hozott egyet. Megnyertük. Végrehajtásra én mentem
               ki, - tisztességesen megnyuztam a felet, mint a pénz­kupecz kivánta. A végrehajtás
               után főnökömhöz mentünk, - a zsidó a tizezer forintos ügynél nyert ötezeret,
               főnökömnek adott száz forintot, és kezet akart szoritani. Főnököm előbb megkérdé
               tőlem, hogy az adós készpénzzel fizetett‑e vagy árvereltünk? A felelet az volt, hogy
               készpénz nem lévén, huszezer forintos birtokot tizezerért kótyáltunk el; mert a
               kupecz nem egyezett a kétheti várakozásba. Főnököm végignézte a kupeczet, szeme közé
               vágta a százast, és kibotozta; megfogadván, hogy váltót soha be nem perel. Ennél
               emberibb törvény volt a másik, melyben kétheti időt maga is csinál a fél, hat
               béressel kidobat, és két hét mulva megment tizezer forintot. Főnökömnek jó példáját
               követtem, mikor azt mondá, hogy ezután az ügyvédség nem tudomány lesz, hanem
               mesterség: megköszöntem a jövendőmondást, elbucsuztam az uj divatu mesterségtől, -
               megtanultam a mérnökséget, most itt vagyok.</p>
            <p>A pinczér félbeszakasztotta a beszélgetést, - a mérnök két személyre ebédet rendelt,
               mire én bizony isten nem figyeltem; mert ugy vettem észre, hogy egész napra
               jóllaktam.</p>
            <p>Mire a levest az asztalra tette a pinczér, elhatároztam, hogy megtanulom a jogot,
               keresztül­eszem a két évet; mert bátyám tanácsot akar tőlem kérni; hanem ügyvéd nem
               leszek.</p>
            <p>Az ebéd átalában nem izlett, mindenből ettem, hogy a mérnök fitymálásért ki ne
               nevessen. Ebéd vége felé a mérnök földicsérte a régi jó világot, apáink barátságát, a
               falusi egyszerü életet, a szentistváni búcsút, mikor az ispángyerek esztendőben
               egyszer lakik jól - <hi>pörkölt</hi>
               <hi>tortával</hi>, s ugy eszi, mint a kenyeret. A jó öreg plébánost sem
               feledtük el, kitől a diákgyerek elkerült a bucsui vásárban hat sátorközre, mert két
               garasért kikérdezte az egész <hi>“Quae maribust,” </hi>meg, hogy melyek
               az igék, melyek dativust és accusativust kivánnak? az dupla porcziót kapott, mint a
               szoptatós dajka.</p>
            <p>Mindenről beszéltünk, min más eluntában elejtené az alsó álkapczáját, - még az öreg
               Náni néniről, egy, ami vidékünkön ismerős vén kisasszonyról, ki régen ehette a jó
               libapecsenyét, hogy az nem izlett szájának, és maradék fogaival a szomszédok
               becsületét rágta. A mérnök elbeszélte, miként járt a jó nénivel. Karácsonyi
               mulatságban akadt össze vele, s hat falunak asszonya előtt röhögve mondá a mérnökről,
               hogy Luczanapkor Luczaszéket faragott. Igaz e? kérdek az asszonyok, hogy
               rágódhassanak rajta. Tökéletesen igaz, - válaszola a mérnök, - karácsony éjszakáján
               fölültem a Luczaszékre, és megborzadva láttam, mikor Náni néni a többi boszorkány
               között <hi>söprün nyargalt</hi>.</p>
            <p>A jó beszélgetésben földerültem, kérdezkedtem a városi körülmények iránt, milyen ott
               az élet?</p>
            <p>- Türhető! - mondja a mérnök, - a város jobbára egyszőrü embereknek vegyülete, -
               magas arisztokrácziánk, fertálymágnásaink nincsenek, professzorok, ügyvédek, orvosok
               lennének az intelligenczia, - s mellettünk feszeleg a garasos arisztokráczia; hanem
               ezeken kifogunk.</p>
            <p>Megvallám az ügyvédnek, hogy sok egyéb között biz én nem értem, hogy mi az a
               különféle arisztokráczia?</p>
            <p>- Megmagyarázom, kedves barátom, - mert az életben mindent jó tudni. Az embereket a
               társadalomban hasonlitom a kártyákhoz, melyekben négy különböző szin van, első a
               vörös,... ugy aztán a többi. Hogy magyarán beszéljek, a szinekben egymás között
               leghatalmasabbak a disznók; mert a náluknál sorban kisebbeket irgalom nélkül elütik.
               No, már most az első szin, a vörös, jelentse a herczegeket, grófokat, bárókat és
               nemeseket, - ezek elütik az ügyvédet, orvost, mérnököt, gyógyszerészt, s ha csak négy
               szem között segitségükre nem szorulnak: <hi>hallja az urnak</hi>
               mondják, mit oly hangnyomattal tudnak kiejteni, hogy inkább hallanám, ha kendnek
               mondanának. Elütik a kereskedőt, kinek csak azt mondják: <hi>hallja
                  maga,</hi> sőt elütik egymást, mert ujjaikon számlálva tudják, hogy kinek hány
               öregapja volt fölfelé, a család hirének megalapitásáig. Persze, annak is volt apja,
               talán szürdolmányos; de az nem tartozik az atyafiságba, még az sem érdeme, hogy olyan
               derék fiut nevelt, hogy háromszáz év mulva megemlegetik.</p>
            <p>A fertálymágnás a második szin. Minden érdeme, hogy néha oda dörgölőzhetik az első
               szinhez, s mint a kenyér a tarisznyában a sunka mellett megkapja a sunkaszagot, - s a
               sötétben a szagával bolonditja az éhest, nappal pedig a rövidlátót, ki szembe nem mer
               nézni.</p>
            <p>A harmadik szin, kedves barátom, a tanult emberek csoportja, - tagadhatatlan hatalom;
               mert a társadalom rájuk szorul, s ez lenne okvetlen a leghatalmasabb, ha pénze olyan
               kevés nem lenne, mint amennyivel többet tud egyéb osztályoknál. Ha fáradságáért
               jutalmat nem kellene elfogadnia, hason másznának előtte; de a munkadij leszállitja
               értékét és valódi becsét az észnek. A tolvaj kikapja a huszonötöt, s elhiszi, hogy a
               számla ki van fizetve. Az inas eltöri a drága üveget, - fölpofozzák, - s a tacskó
               megadta az üvegnek árát. Az ügyvéd, orvos, mérnök megkapta diját, - a másik az hiszi:
               az ész annyit ér, a mennyit érette adott.</p>
            <p>Végre következik a negyedik szin, mely Parisban, Londonban, Bécsben és Pesten a
               tőkepénze­sek csoportjából áll, s millióival értéket, befolyást, hatalmat ad annak a
               Nro 1-nek, kit a véletlen sors egy halom gubacs, vagy más halom zab mellett
               százezerek urává tett. Az a számbeli 1, - hatalmas lett; pedig ha a 0000000-kat a
               sors elkapja mellőle, tolvajnak is rossz lenne; mert nincsen bátorsága lopni.</p>
            <p>Kis városban e fajta nép helyett garasos arisztokrácziánk van, melyből a legkövérebb
               éppen oly szemtelen, mint a makkdisznó, mely ha véletlen adutt lesz, - még a vörös
               disznót is elüti; mert nem elégli, hogy vaktában a másik mellé esik; hanem ráfekszik,
               gyomrozná és kiszivná a pirosát, hogy a maga halvány pofájára kelendőbb szint
               mázolhasson.</p>
            <p>- Ön ezt igy nevetve beszéli el?</p>
            <p>- Különböztesd meg, öcsém, Pista, - hogy minden kártyaszinben a <hi
                  >disznókról </hi>beszéltem, - e szenvedhetlen példányokról, melyek, mint a nagy
               tüz mellett főlő tüdő, nem férnek meg a fazékban. Ha a tüz kialszik, vagy egy jó
               sajtárra való hideg vizet öntenek a fölforrt tüdőre, behuzódik a fazékba, s ujra
               megfér a maga helyén.</p>
            <p>- Ebből a negyedik osztályból vannak nevezetes példányok *...-ben?</p>
            <p>- Szolgálhatok kettővel, - egyik füszerrel kereskedik, a másik gabonával. Mindkettő
               egy időben került a városba, nem éppen szembetünő vagyonnal, de nagy szerencsével, s
               hogy azt mikép­pen használták: elmondom. A füszerkereskedő kibérelt olyan boltot,
               mely a gabonavásár­helynek tőszomszédja. Furfangos észszel kitalálta, hogy a paraszt
               mindig keres valami vadat, melyet a hol megtalál, azzal megcsipeti magát. Emberünk
               két esztendeig vékonyan éldegélt, portékája nagyánt nyakára penészesedett; mert a
               hetivásári nép megszokott helyeire tódult. Betéved hozzá egyszer egy elkésett
               paraszt, sietve kér öt garasért olajat, azzal biztatván a kereskedőt, ha jót ad,
               máskor is idejön.</p>
            <p>- Ha máskor is megkeres, - mondja a fűszeres, - ritka olajat adok, <hi
                  >görbe olajfának</hi> a levét, ezt fél Magyarországon csak én árulom. Hanem ezt
               csak magának mondom, - s csak olyannak adom, akit maga küld.</p>
            <p>Barátom, - a <hi>görbe fának</hi> olaja megmentette a kereskedőt és meg
               is gazdagitotta. Eleinte a falusiak lassanként jöttek, utóbb csapatostól, s mivel más
               boltban is kérték a <hi>görbe fának olaját</hi>; de az ügyetlenek
               tagadólag válaszoltak, - a népbizalom megszentesité a közhitet, s a fűszeres ma nagy
               vagyonnak ura. A gabonakereskedő nem nyult furfangossághoz. Ez egyszerü magyar ember,
               kit a legelső tanácsadó rászedett, s nyakába sózott huszezer mérő babot, melyen mások
               négy évig következetesen nyertek. A bab a magtárba beöntetett, hogy négy évig sohase
               kérdezzék, van‑e eladó? mert az évek egymásra bőven és olcsóért termettek. Az eredeti
               áron nem lehetett eladni. Hogy meg ne lepjék a zsizsikek, minden évben eladta a babot
               ugy, hogy a mennyit eladott egy napon át, annyi babot vett frisset. Negyedik évben a
               babot kipusztitotta valami féreg, az alföldről a felsőbb vidékre jöttek a ráczok
               babot keresni, - s ami kereskedőnk négy áron adta el, - s ma az első
               gabonakereskedő.</p>
            <p>Ez a két ember tökéletesen elégedett lehetne, ha a kártyacsomóban megférne. Mindkettő
                  <hi>disznó</hi> akar lenni, hogy a másikat elüthesse.</p>
            
         </div>
         <div type="chapter">
            <head>
                Hétköznap.
            </head>
            <p>Köztünk legyen mondva, Pista öcsém, ha a világot körül lehetne venni nagy fallal,
               bátran fölirhatnák a kapura, hogy az egész világ egy bolondok háza, s mindannyit
               méltán kötöznék meg, mert oda való. Példának okáért: az én ősöm a török háboruban egy
               basával ölre kapott, egymást verték a földhöz, a török kiszedte ősömnek minden haját,
               azóta vagyunk nemes <hi>Kopaszok</hi>, ősöm pedig öklét dugta a basának
               szájába, s oly erővel tolta a torkába, hogy megfult. Nemesi czimerünkbe a basa
               helyett medvét engedtek rajzolni, s egy markos magyar a medvének száját
               kettérepeszti. Illendő dolognak tarták, öcsém, hogy e szörnyü dolgot bámulva
               beszéljék el maradékaiknak, s elhittük, hogy a szimbolikus medvével természetben is
               meg­birkóznánk, holott merem hinni, hogy az igazi medve az üstökkel a fejünk bőrét is
               lehuzná, s nem <hi>Kopaszok,</hi> hanem <hi>“Nyuzottak”
               </hi>volnánk, rettentő példájára az emberiségnek, mely büszkén nézi nemességének
               állatokat ijesztő jelvényét.</p>
            <p>Mosolyogva nézzük a polgárt, ha batárban ül. Kihizott képe, mint az egyiptomi hét
               kövér esztendő tekint ki a batárnak ablakán, s mi ráfogjuk, hogy elkapja fejét, ha a
               kocsiablakon át meglát egy igazi urat, ki nem kénytelen az utczára menni, hogy
               uraságát lássák, kiküldi inasát, annak kabátjára elöl‑hátul huszonnégy gomb van
               varrva a szétrepesztett száju farkassal vagy medvével, - s az inas gombjaival hirdeti
               urának dicsőségét. Ne legyünk egészen bolondok, az a polgár sem az, - röhögi a
               czimeres gombot, mert az ő boltja előtt nagyobb oroszlán van kipingálva, mint egy
               ökör, két első lábával dühödten tép egy sós pereczet, melynek igen kicsiny példányát
               ő, mikor otthon van, két krajczárért árulja, - s még ő nevet, hogy az ő oroszlánját
               jobban bámulják a heti vásáros parasztok, mint a liberiás inasnak huszonnégy
               gombját.</p>
            <p>Mikor lesz vége a komédiának? mikor keressük az érdemet az egyénben, s hol van az a
               Foulton, Franklin vagy Stephenson, ki azt a mértéket fölfedezi, melyen az embernek
               csontja, husa és poczakja helyett az érdemeit meg lehet mérni?</p>
            <p>Ha majd bemegyünk a városba, a gabonavásárhelynek sarkán meglátjuk a nagy fekete
               farag­ványt, mely élő nagyságban képvisel egy kutyát, s messziről inti a jámbor
               falusit, hogy itt az a bolt, melyben a <hi>görbe fának olaját
               </hi>árulják.</p>
            <p>A gazda a boltnak elején áll, fején ernyőtlen bársony sipka, tisztes potrohán zöld
               posztókötény van átkötve, s hogy az ösmerős paraszt el ne surranhasson, koronkint
               kikiált a boltból egy megszokott szöveget, melynek minden szavát összefoglalja:</p>
            <p>
               <hi
                  >Ittkaphatósáfránymagyarborsfaolajárpakásaszegfüszegfehérgyömbérafeketekutyaczimalatt!</hi>
            </p>
            <p>A <hi>fekete kutya czim</hi> alatt megüti a falusi atyafinak füldobját,
               lekeriti tarisznyáját a válláról, bevásárolja mindazt, mit az anyjuk a szájába
               rágott, s még a keritésen át is utánakiabálta, hogy a <hi>fekete
                  kutya</hi>
               <hi>czim alatt</hi> vegye meg, aztán ráadást is kérjen.</p>
            <p>- Öt garasért magyarborsot kérek!</p>
            <p>- Ennek az érdemes ugodi embernek öt garas ára magyarborsot, tiszta magyarborsot,
               meg­szitált magyarborsot, válogatott magyarborsot, karácsonyestén mért magyarborsot
               adjatok, - ordit a főnök. A paraszt csodálkozik, s az utolsó szavak magyarázatát
               kérdi.</p>
            <p>- Miért abból, amit a karácsonyeste mértek?</p>
            <p>- Meg ne mondja senkinek, - csak magának mondom, az ugodi embernek, hogy amely házban
               karácsonyeste válogatott magyarbors van, kövérebb hizót ölnek.</p>
            <p>A paraszt elhiszi, megköszöni az emberséget, s megfogadja, hogy soha többé más boltba
               nem megy.</p>
            <p>- Szerezd meg a fontot, - kiabál a gazda, mikor már látja, hogy a mérték az
               egyensulyt elérte, - s nagyobb tévesztésül belenyul a fiókba, hogy majd ő szerzi meg,
               aztán összefogott három ujját belöki a mértékbe, hogy az ámitás tökéletes legyen,
               pedig éppen ekkor kapott ki néhány szemet, a mennyivel az inas valóban megszerezte,
               hanem a számitó kereskedő szerencsésen megint visszalopja. A paraszt meg van
               elégedve, - a kereskedő pedig nem vesztett, és a pintyet élete hosszára megfogta. A
               heti vásárnak délelőttjén ezer ember fordul meg a boltban, két legény, négy inas, a
               feleség és egyik leánya szolgálnak a vásárlóknak. Egy délelőtt ötezerszer elmondják,
               mi tetszik? mennyi tetszik? Csak a gazda nem mozdul az iróasztaltól. Korán reggel az
               iróasztalhoz zsámolyt tettek be, hogy arra állva figyelhessen embereire és a
               vásárlókra. Élénk szeme mindent lát, a vad zsibajban kiösmeri az egyeseknek hangját,
               s ha gyanús pofa tolakodik a tömegbe, hogy hátra nyulva, az alacsony fiókokból
               kilopjon valamit, az oktondi meg van csipve; de lármát nem üt vele a kereskedő, hogy
               vevőit a gyanuval el ne riaszsza. A tolvaj czélt érvén, a legényekhez vagy inasokhoz
               megyen, hogy valamit vegyen. A gazda ekkor remekel, s mintha az egyszeregyből
               kérdezne, németül kiált az eladóra:</p>
            <p>- <hi>Franzl, achtmal acht</hi> (azaz vigyázz,) - mire a másik az
               egyszeregyből viszszafelel:</p>
            <p>- Nyolczszor nyolcz hatvannégy. Pedig azt jelenti, hogy érti.</p>
            <p>- Hat meg kettő? kérdi ujra a gazda, (azaz: a hatodik fiókból lopott két font
               rizskását.)</p>
            <p>A tolvaj angyali nyugalommal kér egy krajczárért gyantát, odavet egy huszast, s a kis
               boltos­inas kifogja a rizskásának árát, megmondja a csudálkozónak, hogy a gyantáért
               jár egy krajczár, két font rizskásáért negyvenkilencz krajczár.</p>
            <p>- <hi>Rizskása</hi>? kérdi a tolvaj.</p>
            <p>- Igen, - felel nyugalommal az inas, - elfeledte ön, hogy már a zsebében van?
               Alásszolgája! máskor is legyen szerencsém! mondja tovább az inas betanult hideg
               vérrel, s a tolvaj örül, hogy hátbaütés nélkül eleresztik; mert csak nem bolondult
               meg, hogy zsebét kikutattassa s aztán az utczai sár közepébe lökjék ki. A közönség
               semmit sem vesz észre, zavartalan végzi vásárlásait a boltban; mert itt meg nem
               szégyenitenek senkit, - s a kereskedés hires, hogy nem veszik gyanuba a becsületes
               embereket.</p>
            <p>Bemutattam a gazdát a <hi>Fekete kutya czim </hi>alatt. Ezen ember
               ilyen hétköznap, - foglalkozásának apró hasznát, előnyeit érti, meg nem csalhatják, s
               ő biztosabban fogja meg vásárlóit, mint a madárenyv a csizt vagy kendericzét.</p>
            <p>Menjünk a fizikai laboratóriumba.</p>
            <p>A főnök az ebéd utáni órákban tartja a természettani előadásokat. Ebéd után a
               közönség nyug­szik, az ebédet megették, a szakácsnék a déli szennyest mosogatják, s
               ez órában a fűszeresek­nek békét hagynak. A főnök egyenkint viszi az inasokat a
               hátulsó raktárba. A kaszárnyából három prófontot hozatott, s egy hétig hagyta
               száradni a raktárnak zugában. A kis fiu baltával tördeli szét a kemény süteményt, s
               egy nagy reszelővel a prófuntról leszedi a barna héjat, a porosát kitisztitja, a
               nagyon öreget gondosan kiválogatja, s addig a főnök szidja a bolond parasztot, hogy
               kanálszámra hinti ételébe a borsot, pedig attól idő előtt elviszi az ördög. A
               tanulatlan kis csacsi elhiszi, hogy a gazdának megrepedne a szive, ha oka lenne, hogy
               a paraszt tiszta mérget eszik, - azért az utasitásra figyelmesen vigyáz, a
               prófonthéjnak átreszelt, meg­szitált részeit a törött bors közé keveri, a vegyületet
               garasos mértékkel külön papirszeletkékre méri, begöngyöli, s a jövő heti vásáron a
               gazdának jó szive megkapja az ötvenes százalék hasznot.</p>
            <p>Most már ösmered, Pista öcsém, a füszerkereskedőt hétköznap, - most keressük föl
               buzás zsákjai között a gabonakereskedőt, Faddi János ifjuuramat.</p>
            <p>Valahogy félre ne értsük egymást, - a buzakereskedő Szegeden <hi
                  >nemzetes ur,</hi> Révkomáromban <hi>nagy uram</hi>, máshol: ifiur,
               még nyolczvan esztendős korában is. Jól értsd meg, hogy ezt hétköznap mondom; mert a
               kereskedőnek hétköznapi czime is van, mint hétköznapi ruhája. A hétnek közönséges
               napjai az üzleté, - a közönség, mellyel részletekben üzérkedik, a nép, ez a kevéssel
               törődő osztály, mely vékonyan adja a czimet annak, kitől vesz, vagy kinek elad
               valamit, s a valóért valót ád, vagy a valóért valót kap. A nép azt süvegeli és
               czimezi, kitől valamit <hi>ingyen</hi> vagy <hi
                  >hitelbe</hi> kér.</p>
            <p>Faddi János uram egész nap hóna alatt tartja a csapófát, télen a hidegben, nyáron a
               melegben ott látod a hóna alatt a csapófának felét előre, felét hátra kandikálni,
               mintha az is vigyázna. Hányfélére tudja használni Faddi uram a csapófát! Ha vevő
               nincsen, a csapófának orrával rajzolja az összeadandó számokat a porlepett hombárnak
               oldalára, - a bolt előtt elmenőnek a csapófával köszönt, akivel beszélgetni akar, a
               csapófával inti viszsza, - ha kövér háta viszket, a csapófát taszitja dolmánya alá, s
               a balhát bizonyosan elsikálja vele, - ha a légy a fülére száll, a csapófával suhint a
               füle felé, s a szemtelen szárnyas nem kivánkozik vissza többet, - ha leül a pozsonyi
               mérőre, maga elé állitja a csapófát, s állát rátámasztja, hogy a nagy fejet az is
               tartsa. Ó, minő plasztikai állásba helyezkedik Faddi uram, ha beüt a zabnak ára!
               Ilyenkor a csapófát, mint a huszár a kardot, megsuhogtatja feje körül, s ha kérdik
               tőle: mit árul Faddi uram? Kényesen leereszti maga mellé a csapófát, s mint a három
               napos huszárhadnagy, a kardjára támaszkodva, egész tüdővel böffenti:</p>
            <p>- <hi>Zabot</hi>!</p>
            <p>Itt csak mellesleg mondom meg a nagyon kivételes ellentétet, ha az ár hirtelen
               leesik, s az ügyetlen kérdezgető megint tudni akarja, hogy Faddi uram mit árul? A
               kedvetlen kereskedő a hombárba vágja a csapófát, s alig hallhatólag szusszantja
               ki:</p>
            <p>- Zabot.</p>
            <p>Faddi uramnak kereskedői titka sem több, sem kevesebb, mint: <hi>két
                  garas!</hi> A leggyalázatosabb árak mellett is két garassal drágábban vesz, mint
               kereskedő társai, s ha eladni valója van, két garassal bizonyosan olcsóbbért ad, mint
               más. Ezt a számot nem fogják kihuzni a lutriban. Ez egyetlen számmal csinál ő
               folyvást ternót; hanem a csapófát ne feledjük ki.</p>
            <p>Megalkudott a falusi atyafival, - az a telezsákot a mérőbe üriti, Faddi uram olyan
               hangosan beszél az eladóval, mintha ágyut sütögetnének. Az alatt a csizmája hegyével
               szerencsésen megrugja a mérőt, melyben a mag alább esik, s az öt garas haszon kész,
               melyből kettőt akkorra számit, ha majd el kell adni, s ő két garassal olcsóbb árt ad,
               mint mások, - kettő a drágább árra esik, mikor vesz, az ötödik, vagy ha jól megrugta
               a mérőt, a hatodik garas az övé. Egy heti vásáron bemér ezer, kétezer mérőt, s a
               rugásból bekeres két‑három tiz forintos bankót, akkor aztán sugva beszél, hogy
               hatszor kell kérdezni, hogy a feleletet megértse valaki; mert az előtte való napi
               szavalást ki kell nyugodnia.</p>
            <p>Ó, az <hi>ifiur</hi> különben igen vallásos ember, rendes szavajárása,
               hogy <hi>porból lettünk s porrá leszünk,</hi> - azért nem engedi a
               sarat elkotortatni a magtár elől, hogy száraz időben fölmarkol­has­son egy csomót, és
               szemlélgetésében ugy elmélyed, hogy nem az utczára, hanem a hombár­ba löki, s kiméri
               a molnárnak, hogy hova hamarább legyen belőle gombócz, s az emberen teljesüljön az
               irásnak szava, hogy <hi>porból lettél.</hi>
            </p>
            <p>Mi, tintanyalók, nem értjük az efféle aprólékosságot, már azt sem követjük, hogy irás
               közben olyan kapczaszáralaku vászonzsákot huzzunk kabátunk ujjára, mint az öregek
               cselekedték posztókimélés végett. Az öregek tiz garas áru ludtollal beérték egy
               esztendeig, - a hat soros levelet kis szeletkékre firkantották, s a maga szárnyába
               gyürték a mostani szines és szintelen boritékok helyett. Mi egy jó napot félivre
               irunk, holott a felső‑örsi prépostságnak adomány­levele, melynek évi haszna most
               megér tizenötezer forintot, tenyérnyi papiroson van kiadva, hogy én akkorát csak a
               lánczhuzó gyereknek küldök, hogy hol várjanak meg az ebéddel.</p>
            <p>- Te még gyerek vagy, Istók öcsém, - mondja a mérnök, most mész be a nagyvilági
               diátrumba, - jó lesz tudnod, miben áll az ügyességük azon komédiásoknak, kik sugó
               nélkül szerepelnek. Azt hiszed talán, hogy az embereket kulimázzal rajzolom le, hogy
               megijedj tőlök? Eszem ágában sincsen; hanem azt gondolom, hogy a városig töltsük az
               időt valamivel, különben elbóbiskolnánk, s a két fej nagyon összeütődhetnék.</p>
            <p>Megismerted a két példányt hétköznap, kisütöttem őket a maguk zsirjában, - most
               bemutatom őket a vasárnapi lében, füszerezve, szagos lével, betálalva a nagy piaczon,
               hova a többi is eljár, hogy egymást bolonditsa.</p>
            <p>Keverjük a kártyát, miképpen esnek a lapok?</p>
            
         </div>
         <div type="chapter">
            <head>
                Ünnepnapon.
            </head>
            <p>Mennyi gazember volna e világban, ha az emberek olyan bátrak is volnának, mint
               gazok.</p>
            <p>Szerencsére a sárgát és fényest nem lehet bolondjában arany helyett árulni; mert a
               hamis aranyat a választóviz megfeketiti. Az embernek szájában van egy borotva, mely
               hétköznap és vasárnap, délelőtt és délután egyaránt ingyen borotválja mások
               becsületét, s jaj nekik, ha a borotva fogott. Az emberi nyelv az emberiségnek
               hatalmas pandurja.</p>
            <p>Menj be az isten házába, vigyázd meg az olyan embert, ki az imádságot nem gondolkozva
               végzi, hanem a szavakat az ajkán mozgatva mondja el, s föltéve, hogy a <hi>Miatyánkot</hi> mondaná, lesd ki, hogy hányszor áll meg a szája, s
               hogy hová néz a szeme? mert a kire néz, azon lát valamit, s a megjegyzést a
               Miatyánkba keveri.</p>
            <p>No, látsz egyet, - azt a barna selyemruhás nőt; már elkezdé az imádságot:</p>
            <p>- <hi>Miatyánk Isten, ki vagy a mennyekben</hi> (megállt, a harmadik
               padba most ül be egy választékos öltözékü hölgy, ruháját vigyázva szedi öszsze, hogy
               szomszédja össze ne gyurja, s az imádkozó azt mondja: Hüm! ez is itt van?)</p>
            <p>- <hi>Szenteltessék a te neved, jőjön el a te országod, legyen meg a te
                  akaratod</hi> (megint megállt, az előbb érkezettre néz, s a finom bársonyköpenyre
               czélozva, mondja: <hi>echt</hi> franczia bársony, <hi
                  >echt</hi> brüsseli csipke! Olcsó annak, el is hiszem, - ha a sáfrányjuk is olyan
                  <hi>echt</hi> volna.)</p>
            <p>- <hi>miképpen mennyben, ugy a földön is. Mindennapi kenyerünket add
                  meg nekünk ma</hi> (az öreg apám is pecsenyét evett a kenyér mellé, - s ha akarta,
               nagyobb pecsenyét harapott mint kenyeret. Hát a te apád evett‑e husvét napján?)</p>
            <p>- <hi>és bocsásd meg a mi büneinket, miképpen mi is megbocsátunk az
                  ellenünk vétetteknek</hi> (megint megállt, a harmadik padban ülő asszony gallérját
               igazitja, s az imádkozó meglátja a karpereczeket. No, ezt nem lehet szó nélkül
               hagyni. Mekkora karpereczek? mint egy kerék­kötőláncz. Persze, a kezei megdagadnak
               télen az olajméréstől. - Tudom, a kesztyüjét mondva csináltatta külön fára.)</p>
            <p>- <hi>és ne vigy a kisértetbe, de szabadits meg a gonosztól.</hi> Amen.
               (Imádkozni sem lehet a félbolondtól, - jobbra balra kapkodja a fejét, hogy lássák
               kalapja mellett azt a nagy georginiát, akkora, mint egy kocsimosó szivacs.)</p>
            <p>Csakugyan fölkel a megbotránkozott imádkozó, - a tulsó sorban lévő padokból
               eltávozott néhány ember, odamegyen, egy sorral előbbre, mint a bársonyköpenyes
               asszony.</p>
            <p>Most meg az veszi észre, hogy ösmerőse van a tulsó soron. Borotváló eszköze mozogni
               kezd, s az imádságnak közeit kitoldozza gonosz észrevételeivel.</p>
            <p>- Azt gondoltam, hogy a zsizsik megette mindenestül, - pedig ni, hogy előre
               furakodott. A légy is az orrára ül az embernek, hogy jobban lássa.</p>
            <p>Folytatja az imádkozást, erőlködik Istenhez térni, s a szentegyház boltozatjára néz,
               keresi szent Lázárt, hogy a fájdalmas kép szánalomra buzditsa. Nagyot fohászkodik, -
               nagyobbat a kövezeten térdepelő koldusnál, ki egész vékonyából fujtatja a nyögést,
               hogy kiolvaszszon a czifra asszonyságból egy garast. A nyögés vagy a gonoszkodás
               oldalt nézet a bársonyköpenyes nővel, s meglátja bosszuságának tárgyát.</p>
            <p>- Nehéz selyem ruha, - persze, hét hosszat gabonászsákot varr, - ujja nem érzi a
               finomat.</p>
            <p>Még egyszer föltekint szent Lázárra, most hosszan nézi a félmeztelen testnek sebeit,
               elgondolja, hogy husz rőf posztót örömest adna annak, aki már szent (a mostani
               nyomorultnak alig), amaz már szent, s jó pártfogó válnék belőle. A husz rőf posztóval
               végképp megerőltette magát, a mai vasárnapon kegyesen elmélkedett, - s ő bátran
               itéletet mondhat vetélytársnője fölött. Áttekint a tulsó sorra, hogy mit mondhatna
               még felőle. A gabonakereskedőné (most Faddiné asszonyságról van szó) lehuzta
               kesztyüjét, ujján egy gyémántos gyürü ragyogott, s a fény a fűszeresnének (az volt) a
               szemébe villant.</p>
            <p>- Malomkövet, édes galambom, nem gyémántot, mondja a <hi>fekete kutya
                  czim alattné,</hi> ne tagadd, apád molnár volt, magad is emeltél zsákot.</p>
            <p>Igy imádkoznak az asszonyok a szentegyházban, s ha véletlen összetalálkoznak
               pillantásaik, arczuk vörös lesz, mint a répalé, mert a lelkiismeretnek nyársa erősen
               furkál, hogy mutogatóba jöttek, s minthogy az ember tudja, hogy hasonló körülmények
               között mit gondol, bizonyosan tudja azt is, hogy a másik mit kevert a Miatyánk
               közé.</p>
            <p>Barátom! Kis városban mindent tudnak, a pletyka jó izün esik; tehát élvezik a titkos
               gyönyört, hogy másról mondhatnak valamit. A mise után elmennek az asszonyok
               látogatóba, elmondják, kit láttak (nem ám szent Lázárt,) mi volt rajta, s a
               szentegyházban súgva mondott megjegy­zések dobra kerülnek, s ha mise után kotyognak,
               bizonyosan azt mondják el, amit az isten házában elég illetlen gondoltak.</p>
            <p>Mondtam, hogy a méltóságos arisztokrata nem kénytelen az utczára szaladni mutogatás
               végett. A harisnyás inasnak térdig érő bugyogója élő hirdetés, mert megkérdik, ki
               sétáltatja ezt a lajhárt, ki csak térdig ember, térden alól majom? A garasos
               arisztokrácziában a nők czipelik az utczára a firmát, a nő, mint a ruhatartóállvány
               szedi fel a drága, nehéz anyagokat, szellőzteti az egy hétig állott portékát, s
               mutogatja, hogy ez a miénk, itt a kifizetett árjegyzék a zsebemben. Az élő
               ruhaállvány izzad, nyög a teherhordásban, a szolgáló, inas göngyölte a füzött
               derékba, s a pecsenyezsir a képükön veri ki magát.</p>
            <p>Menj a boltba, mikor kelmét vásárolnak. Megkérdik, mi az <hi>echt!</hi>
            </p>
            
         </div>
         <div type="chapter">
            <head>
                A makkhetes.
            </head>
            <p>Kezdődik az én megaláztatásom, beszéli lakóm, tudtam, hogy a sors meg fog szapulni,
               hogy ki áztassa lelkemből a hajdani elkényeztetést; de hogy a mosófával ugy hozzám
               vágjon, mint cselekedni méltóztatott, s én megálljam szó nélkül, álmomban sem véltem.
               Bátyámnak papirká­jával elmentem egy ma sem tudom mi isten teremtéséhez, az fölcsapta
               gyurt kalapját, s elve­zetett egyenesen a <hi>“Fekete kutyához.”
               </hi>Utközben megmutatta Faddi uramnak gabonaraktárát, hogy viszszajövet oda
               tekintsek be; hanem előbb a másikhoz vezet. Ő elöl ment, a boltban halkan morgott az
               urnak néhány szót, s mint egy mázsa faggyugyertyát, árumódra átadott egy darabban, s
               rám mutatva mondá: <hi>Ez az.</hi>
            </p>
            <p>A fűszeres intett, hogy menjek utána.</p>
            <p>A család a háznak emeletén lakott. A konyhán mentünk keresztül, a szakácsnő éppen egy
               izmos borjuczombot vett ki a takaréktüzhelyből, s a pecsenyének akart állni, hogy azt
               fölvag­dalja. A fűszeres azonnal utasitá a szakácsnőt, hogy ne siessen; mert
               végeznivalója van, s majd izen, mikor kell tálalni. Ha a szakácsnő a nagy villát
               belém löki, ezen perczben jótevőmnek tekintettem volna; mert mérnök barátom
               elbeszélésének minden szava agyamba tódult, s már tudtam, hogy én leszek itt az
               utolsó személy.</p>
            <p>Két szobán keresztül értünk az asszonyhoz. Ő az egyik ablaknál ült, s meglátám az
               első pillanatra, hogy a szakácsnő gyakrabban süt borjuczombot, s az asszony jó
               étvággyal eszik a vesésebb részből. A másik ablaknál egy deli szép arczu leány ült,
               kezében fehérvarrást láttam, s midőn az anyának s neki is köszöntem, nyájasan bólinta
               felém. A fűszeres röviden értesité nejét, hogy a kis Adolfnak én leszek tanitója. Az
               asszony semmi jelt sem adott, hogy észre­vétele lenne, a gazda leült az ablakközbe,
               engem pedig hagytak állni, mint a vallatásra kisért ludlopót.</p>
            <p>Nem zavarodtam meg. Szegény jó anyám kora gyermekségemtől megtanitott a társadalmi
               szokásokra, rendesen tudtam állni, lábaimat nem csaptam össze, mint a bakaközlegény,
               kezeimmel nem hadaráztam, s alkalmilag most balkezemmel kalapomat nyugodtan csipőmhöz
               támasztám, s jobbommal helyesen kisértem a szavakat, hogy ne ijedjenek meg első
               látásra, hogy a fiut a körömrágásra találom megtanitani.</p>
            <p>- Mit tanul az <hi>ur</hi>? - kérdi az asszony.</p>
            <p>- Jogot fogok tanulni, asszonyom. - Mondám.</p>
            <p>- Juj!... az ur is prókátor akar lenni?... Annyi van már is, hogy megennivaló kenyér
               sem jut mindenkinek. A mi inasunk több pecsenyét eszik, mint hat fiskális.</p>
            <p>- Meglehet, asszonyom, az ügyvédi osztálynak is vannak árnyalatai, mint a
               kereskedőségnek. Kegyetek szerencsésen a főtéren foglalkoznak, uri kényelemben
               részesülnek, mig a szatócs a szomszéd utczában kocsonyát árul.</p>
            <p>Talán sokat mondtam; mert az asszony elhallgatott. A fűszeres vette át a társalgást,
               hihetőleg, hogy az asszony meg ne bánthasson.</p>
            <p>- Tanitott az ur gyermekeket?</p>
            <p>- Kegyed fia lesz első tanitványom.</p>
            <p>- Az nagy baj! - Szól közbe az asszony. - Az én Adolfom finom gyermek, hogyan fog ön
               vele bánni, ha rajta kezdi a tapasztalást?</p>
            <p>- Ne ijedjen meg, asszonyom, mondám megnyugtatólag. Ha kegyed kérdezné tőlem, hogy
               miért melegit a gyertyának lángja oldalt igen közel is kevesebbet, mint ha kezemet
               fölébe, bár távolra tartom, megmondom az okát; mert a melegség, természeténél fogva,
               nem oldalt, hanem fölfelé törekszik, s minthogy ezt a példával bebizonyitom, kegyed
               egyszerre el fogja nekem hinni, holott mást sohasem tanitottam!</p>
            <p>- S mire fogja az ur tanitani Adolfot?</p>
            <p>- Osztálybeli tanulmányaira, s mindenre, mit korához képest tudnia kell.</p>
            <p>- Adolfom gyenge idegzetü, őt nem szabad erőltetni.</p>
            <p>- Beteg a gyermek? Kérdem szükségképpen.</p>
            <p>- <hi>Az a kölyök?</hi> mondja az apa csudálatos őszinteséggel, tegnap
               vert meg az utczán két gomb­kötő inast.</p>
            <p>- Ugy ne féltse kegyed a könyvektől, szólék, az asszony felé irányozva szavaimat,
               látatlanban merem mondani, hogy Adolfot a könyvek meghagyják erejében, legföllebb
               azon változást idézik elő benne, hogy a gombkötőinasokkal való verekedést hamar abba
               hagyja.</p>
            <p>- Büntetni nem szabad, <hi>hallja az ur!</hi> mondja az asszony, ugy
               czimezve, mint a bakakáplárt.</p>
            <p>- Ebbe nem fogok avatkozni. Mondám illedelmes főhajtással.</p>
            <p>Most a távolabb való szobákból nagy zsivaj közelgett, néhány ostordurrantást,
               kutyavonitást hallánk, a székeket hallánk földülni, s rá az ajtózár pattant föl, s öt
               kutya között födött fővel rohant be egy kihizott fiu, tele utczai szeméttel.</p>
            <p>Előérzetemben Adolf urfit bátorkodtam fölismerhetni.</p>
            <p>- Mama! - kiált a fiu, - Hektor föltaszitotta azt a nagy olajos üveget, mit a papa a
               székre tett tegnap.</p>
            <p>- Hol a korbács? Pattant föl a fűszeres, negyven font olajnak áráért elfeledvén, hogy
               Adolf az anyának kedves majma.</p>
            <p>- Azt kikérem! Mondja az asszony, elkapva a fiut, hogy a felbőszült apa ellen
               védelmezze.</p>
            <p>- Köszönd, gazember, hogy a tanitó ur itt van, különben meghámoználak. Fenyegeti a
               fűszeres vérben forgó szemekkel. Aztán nem szólt, az anyára nézett, de ki tudja, mit
               jelentett a családi szótárban a <hi>nézés,</hi> aztán a csöngettyühuzót
               rántá meg kétszer.</p>
            <p>- <hi>Menjünk enni!</hi> Mondja boszszusan.</p>
            <p>Az asszony jól magához szoritá gyenge idegzetü Adolfját, fölkelt, s még egy titkos
               jelet vágván szembe az öregnek, megindult az ebédlő felé. A fűszeres utána ballagott;
               hanem jobb keze ökölre volt szoritva, s én egy cseppet sem bántam volna, ha Adolfra
               illeszti. Megvártam a házi kisasszonyt, hogy elől eresszem.</p>
            <p>A fiatal lány az előbbi jelenet benyomásával közeledett felém:</p>
            <p>- Atyám nem mutatott be kegyednek, én vagyok szüleimnek legidősebb gyermeke,
               kegyednek előre is jó barátnője, s bizalmasan kérem önt: <hi>legyen
                  férfi,</hi> türjön kitelhetőleg. Megigéri ön?</p>
            <p>- Szavamat adom.</p>
            <p>- Ilyennek kivántam kegyedet.</p>
            <p>- Kegyednek részvéte megfoghatatlan előttem.</p>
            <p>- Kivel jött kegyed tegnap a városba?</p>
            <p>- Egy mérnök barátommal.</p>
            <p>- Őrizkedjék kegyed az ő nevét e házban kimondani, a többit ő mondhatja meg. Tehát:
                  <hi>türelem.</hi>
            </p>
            <p>E párbeszédke vigaszt cseppentett lelkembe. A hölgyet magam előtt bocsátám, s az
               olajboritott padlón mentünk a harmadik szobába. Ott volt az ebédlő.</p>
            <p>Az asztalon nyolcz teritéket láttam. Beléptemkor jöttek a többiek, még három lány,
               idősebbek a fiunál; ez magyarázza, hogy Adolf kétszeresen kedvencze az anyának, mert
               legkisebb és fiu. Óvatosan vigyáztam, hogy a gömbölyü asztalnál helyemet, a <hi>legutolsó</hi> helyet, gyorsan kitalál­jam, s alkalmat ne adjak a
               rendreutasitásra. A részvét már megcsendesité az első kellemetlen behatást,
               körültekintvén, az asztalkendő volt utmutatóm; mert csak egyen nem volt a divatos
               gyöngyhimzetes szalag, azért az át nem kötött asztalkendőnek teritékéhez álltam.
               Rózsának szólitá az anya a legidősebb hölgyet, - ő teljes szégyenben nézett rám, hogy
               az utolsó helyet hagyták nekem; de szép szemeivel engesztelt, hogy sorsomnak
               engedelmeskedjem.</p>
            <p>Leültem. - Mellettem Adolf vihogott; mert a békekötés jól ütött ki, s most ujra
               nevet, bizonyosan a kutyakomédiát röhögi, mikor a megkorbácsolt állat az olajos
               üveget leverte a székről. Anyja látta, érté a vigyorgást, - mert ujjaival intett a
               gyereknek, hogy jobb lesz nem vigyorogni.</p>
            <p>Ösmeretlen háznál, ha tovább fogunk ott tartózkodni, szükséges tanulmányozni a
               szokásokat, hogy ellenkező szokással ne alkalmatlankodjunk. Az első napoknak ezen
               kinját ismételve éltem át, s kivétel nélkül alkalmatlannak találtam. Kicsinységnek
               látszó dolog; de elmondom. Egy helyütt egész esztendőnek folytán a levesben a
               morzsolt tésztát hétköznapon ettünk, metéltet csak vasárnap. Máshol éppen
               megforditva. Ki hinné, hogy a legizesebb levestől undorodtam már, ha az örökös
               egyféle tésztanemet előre bizonyosan tudtam. Veszprémben két évig olyan háznál
               voltam, hol az ételt nagyon sózták. Hozzátörődtem, s mint a kecske, ételen kivül is
               nyaltam a sót. Helyet választottam, s ellenkező szokást találtam. Én a levesbe
               megizlelés előtt belöktem a megszokott tetemes sóadagot. Gazdám első nap nem szólt, -
               eszemhez mérte a bolondériát, s várta, hogy másnap nem mérgezem‑e meg az ételt.
               Szegény elsárgult mérgében; mert a sóadag annyi volt, mint tegnap. Harmadik napon
               komolyan megszólitott, hogy ne bőszitsem föl, egyem ugy, mint józan eszü ember
               szokott enni.</p>
            <p>Lassankint, valóságos gyötrelemmel szoktam le a sózásról. Nem mertem megmondani, hogy
               vénebb bolondoktól tanultam: legyenek elnézők.</p>
            <p>Fűszereséknél azt a kenyeret ettem, amit cserében munkáért adtak, azonban a közélet
               bizonyit­ja, hogy ezt némileg <hi>adják</hi>, - s akinek adják, okosan
               cselekszik, ha semmiben sem finnyáskodik; mert ha az illetőknek orrunk hegye nem
               tetszik, kap helyettünk mást, nekünk jó egészséget kiván. Ez alkalmi politika, melyet
               tessék előre megtanulni, hogy a várból ki ne kergessenek. Nem tudtam, hogy e háznál
               sósan vagy sótalan eszik az ételt, - hanem hogy akár igy akár ugy megeszem - szentül
               elhatároztam.</p>
            <p>A kanalat egyformára találtam fogni a háziakkal. Hála istennek, az első szokással
               tisztában vagyok, nem nevetnek ki, nem bosszantom őket különczködéssel. Mi következik
               a leves után?</p>
            <p>Akad olyan ember, ki ezt sült ostobaságnak hiszi. Az ilyen ember folyvást ur volt,
               azt tett, amit akart, sőt környezete ő hozzá alkalmazkodott. Én olcsóbb legény
               vagyok, fűszereséknél az alkalmazkodás az én szerepem lesz.</p>
            <p>Adolf nem evett - <hi>lefetyült.</hi> - Bizonyosan kutyapajtásaitól
               tanulta. Beöntvén a levest, elfeledte a háborut, - s mint a muszka hadvezérek,
               vereség után is győzelmes képet vágva, legélén­kebben fecsegett, világos hasznomra,
               mert valamire hamar megtanitott, - ő adta nekem a legelső leczkét.</p>
            <p>- <hi>Maga</hi> nem tudja, ki ült máskor a maga helyén.</p>
            <p>- Ki ült itt, Adolf barátom?</p>
            <p>- Maczli, - az első inas, aki holnap fölszabadul.</p>
            <p>- Köszönöm, hogy megmondta, most már tudom.</p>
            <p>- De nem tudja maga, hogy miért ült Maczli ennél az asztalnál?</p>
            <p>- Adolf barátom, kegyed azt is meg fogja mondani, ugy‑e?</p>
            <p>- Hát Maczlinak kellett <hi>tányért váltani.</hi>
            </p>
            <p>Ne ijedjen meg, nem szaladtam el az asztaltól. Komédia az egész. Sors barátom
               kikérdezett, hogy hány fontot birnak el vállaim; mert az egykori kényen tartott
               gyermeknek esze ágában sem volt, hogy valaha, jogászkorában, tányért fog váltani. De
               bizony váltok, ha kicsurran is megaláztatásomban a könny, vagy fölpattan arczomnak
               bőre; mert a vér egész testemből odatolult. Hogy ne váltanék tányért? Mi vagyok én?
               Semmi! - Az a papiros, melyre nekem diplomát irnak, még mosogató ruha, - s mégis
               aranyozott keretbe teszem, ha megérem, hogy diplomás ember leszek. Ugorjál föl Pista,
               - az edénytartón vannak a tányérok, kapj föl nyolcz darabot, az első az asszonyé, a
               hetediket Adolf urfi elé teszed, aztán embereld meg magadat, adj magadnak is tisztát,
               - a sors azt mondja: megérdemled, fiatal barátom.</p>
            <p>Rózsa remegett a csacska fiunak fecsegésén, - hátha megugrom? Nem biz én! Szépen
               fölkel­tem, fölfogtam a tányérokat, sorban elváltogattam. Az asszony és az ur a
               tányérra lesütött szemmel fogadták szolgálatomat, Rózsa előre fölemelé a leveses
               tányért, és szándékosan megérinté kezemet finom ujjaival, hogy köszöni béketürésemet.
               Bevégezvén az erős munkát, kilestem pillantását, azt a mennyei részvétet láttam, mely
               a nemesebb léleknek gyöngéd és magasztos vallomása.</p>
            <p>Hallgattam, szegény jó anyám arczára gondoltam, tán az egekből néz le rám, hogy én
               jó, fej­hajtó gyermeke vagyok most, jobban, mint mikor élt, - akkor ő parancsolt és
               most is enge­del­meskedem. Nem tagadom, e percztől fogva biztam magamban leginkább. A
               mit cselekedtem, nem azért lehetett megalázó, mert a mivelet lelki foltot hagyna;
               hanem mivel kiszámitva várták attól, ki a családi csemetét fogom tanitani, s a fölött
               józan eszü szülőkkel megosztozom a szülők tekintélyében.</p>
            <p>Mi fog ezután következni?</p>
            <p>Nem alszik az ördög, megvárják, hogy a borjuczombnak tányért váltsak, s akkor Adolf
               bará­tom megmondja, hogy Maczli hétköznapon nem kapott a pecsenyéből, ergo:
               hordozóskodjam odább.</p>
            <p>Behozták a czombot; elváltottam a tányérokat, Adolf nem hozakodott elő Maczliról, én
               is ettem a borjuczombból, ami több, a fűszeres kinálására kétszer.</p>
            <p>Vérem egészen megcsendesült, az első napra való leczkét hiba nélkül fölmondtam.
               Adolf, az én tanitómesterem, beirhatta az első eminencziát. Hogy én milyen kalkulust
               fogok ő kegyelmének adni, egészen különböző kérdés, és az elhatározásra nem kell két
               gombkötőinas.</p>
            <p>A pecsenye után az öreg közönyös tárgyakról beszélgetett, melybe nem vegyülhettem,
               nem is akartam. Szerettem volna már szállásomra menni; mert délután Faddi uramhoz
               kellett mennem, - no de ott pénzért adom majd az órát.</p>
            <p>Adolf barátom kenyérbélből nyulakat gyurt s nénjeinek dobálta. Rózsa nem fogadta el,
               sőt hallhatólag dorgálta, hogy kenyeret nem illik pazarlani, kivált gyereknek, ki nem
               tudja, mi a kenyér és miképpen kell keresni.</p>
            <p>- De tudom, - mondja a szemtelen ficzkó, - a kredenczben keresem.</p>
            <p>Az asszony fölkelt, mi is valamennyien. Én félretettem a széket, mint a többiek.
               Adolf talán észrevette, hogy valamit elfeledtem, azonnal interpellált,
               félreérthetetlen czélzással.</p>
            <p>- Hahó?... kérdi a leendő tanitvány, - maga talán nem is akar kezetcsókolni a
               mamának? A mama van ám olyan asszony mint Faddiné, pedig annak is kezet
               csókolnak.</p>
            <p>- Köszönöm, kis Adolf barátom, - majd adandó alkalommal én is megtanitom egyremásra!
               mondám, s mintha amugy is megtettem volna, kezet csókoltam.</p>
            <p>- Adolf! mondja az apa és anya együtt, megsokalva az impertinencziát.</p>
            <p>Rózsa használta ez időt, mig az öregek összeölelkeztek, - forrón megszoritá
               kezemet.</p>
            <p>Igy ütött el Adolf, a makknyolczas, engem, a makkhetest.</p>
            
         </div>
         <div type="chapter">
            <head>
                Látogatás Faddi uramnál.
            </head>
            <p>Lépjünk a csöbörből a vödörbe!</p>
            <p>Történt pedig egy napon, mint nekem elbeszélték mások, hogy Faddi uramat tulajdon
               udvarára nem akarta beereszteni a házőrző eb. A hű szolga borzasztón ugatott a
               gazdára, a nádpálczát fogai közé kapta, s azon összefogódzva rángatták egymást; mert
               az eb nem ösmerte meg az egykori ezüstgombos mentéjü, molnárposztóból szabott magyar
               nadrágos gazdát térdig érő kabátban, fekete bugyogóban.</p>
            <p>- Czoki! mordult a segitségre siető kocsis az ebre, gazdádat ugatod?</p>
            <p>- Ne bántsd, Jankó, mondja Faddi uram a kocsisnak, mert az a villanyelet mérte a
               kutyára, ha tükörben látnám magamat, én is megkérdezném, ki az abban a kölcsönkért
               ruhában? mert ebben a tág ruhában ugy félek lépni, azt gondolom, kiesem belőle.</p>
            <p>Faddi uramat kedves életpárja huzta az uj bőrbe. Vasárnap reggelre a padlásra
               rejtette a magyaros viseletet, e helyett egész öltözék német ruhát rakott ágya mellé
               a székre; mert az asszony rég mondogatta, hogy annyi a bankójuk, hogy egy szénahányó
               villával vethetne a tehenek elé, mégis elég maradna, tanulja meg a bugyogóban járást,
               aztán legyen ur.</p>
            <p>Mikor én Faddi uramnak házába léptem, sokáig vártam egy tágas szobában, mig a
               gabona­rak­tárból fölérkezék. A falon lógott egy nagy mázolvány, molnárszinü mentében
               egy Bendegucz, roppant ezüstlánczczal, balkeze ugy volt a képen egy asztalra téve,
               hogy megszámlálhattam négy pecsétgyűrűt, az óraláncz pedig igy föstve, gyantában is
               nyomott fél fontot. Az asztalon nyujtózkodott egy nagy ezüstgombos pálcza, hogy már
               nem hiányzott más, mint egy nagy ezüst levesmerőkanál, hogy a piktor elegendőképpen
               kifejezze, Faddi uram első látásra mennyit ér?</p>
            <p>Megtanultam a képnek vonásait, a jó magyaros arczot, mely véletlen vagy készakarva
               ugy volt rajzolva, hogy a szemek minden irányban összenéztek a szemlélővel; de nem is
               hiszem, hogy a szobából a macska el mert volna lopni egy pecsenyefalatot, mert Faddi
               uram oly mogorván nézett le, hogy igy pingálva is megijeszsze az élőt.</p>
            <p>- Jövök, ifiuram! - mondja Faddi uram az ajtót benyitva, s a német ruhás belépőn
               egyszerre megláttam, hogy átkozott rossz forditása a maga eredetijének a falon.</p>
            <p>- Vidor István vagyok, tisztelt Faddi ur, van szerencsém magamat jó akaratába
               ajánlani.</p>
            <p>- Szerbusz, kedves uramöcsém, - mondja darabos jószivüséggel, <hi
                  >evett‑e már?</hi>
            </p>
            <p>- Jókor ebédeltem, - mondám önkénytelen elmosolyodva, hogy délutáni öt órakor
               kinálnak.</p>
            <p>- Ne tagadja ám, uramöcsém, nekem megmondhatja, mert voltam ám én szegény legény,
               tudom, hogy a rossz lelkiismeret legalkalmatlanabb helyen lenne a gyomorban, onnét a
               déli tizenkét óra minden nap kiharangozná.</p>
            <p>- Igazat mondtam, tisztelt Faddi ur, valóban ebédeltem.</p>
            <p>- Akkor a vacsorát eszszük együtt.</p>
            <p>- Még nem érdemlettem meg.</p>
            <p>- Ne búsuljon, nem adom ingyen, mert ha az én fiamat két lábra akarja állitani,
               megroppan a dereka.</p>
            <p>- Két lábra fogom állitani!</p>
            <p>- Uramöcsém bizonyosan tud diákul. Hogyne tudna, az a mestersége?</p>
            <p>- Faddi ur is talán tud még diákul?</p>
            <p>- Dominus vobiscum, orate fratres, ita missa est. Ezt tudom az öreg miséből, kedves
               uram­öcsém, ezeken kivül még egy szót tudok, fiamnak egy tanitójától tanultam,
               annyiszor mondta neki, hogy: <hi>asinus,</hi> hogy fejemben maradt: de
               mondhatom is, hogy nem hazudott, mert olyan négylábu állat nincsen több.</p>
            <p>- Hányadik iskolába jár?</p>
            <p>- Jogász lesz, egy iskolába fog járni kedves uramöcsémmel. Az asztalon fekszik a
               klasszifi­kációja, keresse meg a nevét, nem tudom bizonyosan, odanyomtatták‑e a többi
               közé. Annyit mondhatok, hogy ötszáz forintot adtam a professzornak, hogy
               belenyomtassák; mert egy házzal rendesen tovább ment az iskolánál, az akadémia
               helyett a kávéházba, hát jó lélekkel ki állithatná, hogy az is diák, aki oskolába nem
               jár.</p>
            <p>- Nehezen tanul?</p>
            <p>- Isten engem ugy segéljen, nem tudom, mert én nem vesződöm vele. Én kereskedem
               reggeltől délig, délutántól estelig, hogy a gyerek mit csinált, feleségemnek
               gondja.</p>
            <p>- Hihetőleg az asszonyság elkényeztette.</p>
            <p>- Csitt!... mondja Faddi uram, - meg ne hallja az asszony. - Tudja, kedves barátom, -
               én a boltban és raktárakban parancsolok, - itt az emeleten az asszony.</p>
            <p>- Bocsánat őszinte kérdésemért, - mondám, - s remélem, tisztelt Faddi ur elhiszi,
               hogy jó szándékból kérdeztem.</p>
            <p>- Rólam beszélhet, uramöcsém, amennyit tetszik, még feleségem előtt is. A raktárban
               én vagyok az ur, ha akarom, minden molnár kezet csókol, - a kávéházban az én helyemre
               le nem mer ülni senki, mert kidobná a kávés, - a vendéglőben azt főznek, amit akarok,
               s ha paczalt rendelek, minden vendég azt eszik, s az is dicséri, kit az első kanálnál
               fölüt a nyavalya. Én vagyok a külső városban a basa, - s hogy a parancsolásban meg ne
               undorodjam, haza jövök az asszonynak engedelmeskedni.</p>
            <p>Jó izüt nevettem Faddi uram őszinteségén, meglehet uj bort ivott, attól van ilyen
               furcsa kedve.</p>
            <p>- Tréfálni méltóztatik, kedves Faddi ur.</p>
            <p>- Bujjék belém a hétrétü ördög, ha igazat nem mondok, kedves uramöcsém. Ugy nézze meg
               ezt az emeletet, hogy én itt iskolába járok, - feleségem a professzor, - magam vagyok
               tanitvány az egész iskolában, s husz esztendeje repetálom azt az egy iskolát, (ni‑ni,
               ezt a diák szót is tudom,) - mégis én vagyok a legutolsó.</p>
            <p>- Mit kellene tudnia, kedves Faddi ur?</p>
            <p>- Nehéz mesterségre tanit a feleségem: <hi>urat</hi> akar belőlem
               faragni.</p>
            <p>- Az a legkönnyebb mesterség, - a gazdagság, mint hallom, nem hiányzik.</p>
            <p>- Turóval ehetnem a tiz forintos bankót, mint a csuszát, - öcsém, - s a magam módja
               szerént vagyok én is ur. A czigány tőlem kap legtöbbet; mert ha nem ugy busul a
               hegedün, mint a magyar nótának mivolta magával hozza, kikapom a kezéből a hegedüt,
               ugy vágom hozzá, hogy aztán meg a vigat nem tudja huzni. Persze, ez aztán drága
               hegedü; hanem, kedves uramöcsém, - akkor hallgassa az én nótámat: <hi
                  >“Nagy pénteken mossa holló a fiát,” </hi>a gazember olyan félve nyúl már a
               hurhoz, ujja reszketve ér hozzá, s éppen igy találja el azt a kinos keservet, mely
               engem megrikat; mert ez nekem jól esik. Mitől busuljak én másképp? Étvágyamat egy
               sült malacz el nem rontja, zsebemben olyan aranyóra van, hogy hat nótát kalapál, - a
               boltban a legujabbat kényem‑kedvem szerént megvehetem, - mitől busuljak, uramöcsém?
               Nem fogadha­tok hajdut, hogy mogyorófapálczával rikasson meg, - egész banda czigányt
               tartok, csak azért, hogy csipje meg valami a szememet, mint a torma, de ne legyen
               torma. Hej! ha látna kedves uramöcsém ilyen búbánatomban. A nóta megmarkolja
               szivemet, elorditom magamat, hogy huzza a czigány a másik nótámat:</p>
            <p>Már magyarnak nincs kedve,</p>
            <p> Sem fegyvere, sem szive.</p>
            <p> Márcsak a komédiát</p>
            <p> Őrzi, nem a hazáját.</p>
            <p>Öcsém, - embert tudnék ölni, ha ezt a nótát jól lehuzzák. Bőgök a fájdalomtól,
               fölkapom a széket, ellenséget keresek, ha meg nem szöknék az, aki,... tudja már,
               uramöcsém, ki. Nincs ellenség, s hogy a korcsmáros ne nyöszörögjön a káráért, itatom
               a vendégeket világos virradtig. - Reggel hazajövök, kijózanodom feleségemnek savanyu
               képétől, - előre tudom, mit mond: <hi>“Nem tudsz ur lenni!”</hi>
            </p>
            <p>- Az asszonyság mit akar voltaképpen?</p>
            <p>- Majomnak akar kimázolni, - kedves uramöcsém. Tegnap vágtam ide a sarokba azt a
               suhogó pálczát, - azt mondta, ne járkáljak vastag nádpálczámmal, nem üt agyon senki a
               város közepén. A harmadik szobában mutathatnék tizenkét pár sárga kesztyüt, ő vette,
               hogy viseljem azokat. Én? Kesztyüt? Nyáron? Télen sem, barátom, - ha a dermesztő
               hidegben fölhuzom vastag szarvasbőrkesztyüimet, elejtem a botot; mert kezeim nem
               szenvedhetik a <hi>csizmát.</hi> Arra tanit az asszony, hogy a <hi>jó nap, fogadj isten helyett</hi> legyek az ösmerősöknek <hi>alázatos szolgája.</hi> Nem bolondultam meg. Kocsisomnak én adok
               enni, - napszámosaimat én fizetem - egyik sem mondja, hogy <hi>alázatos
                  szolgám,</hi> miért legyek én? - Biztat, hogy járjak az uri kaszinóba. Befizetem a
               tiz forintot az urak közé, de nem keveredem közéjük. Én nem tudok kártyázni, - kell
               nekik husz forint, kérjenek: adok; de három‑négy óráig nem nézem a pingált képeket,
               hogy tartsam is őket a markomban, és robotot is fizessek. Biztat az asszony: menjek a
               vármegye­házba, megtesznek táblabirónak, s leszek tekintetes ur. De milyen? Szürszabó
               komám fából metszetett szürformát, rápingálták a szürt; de azért deszka. Pingált
               tekintetes ur nem leszek, - vagy <hi>igazi</hi> legyen egyben‑másban az
               ember, vagy maradjon semmi. Ilyenekre oktat az asszony; hanem egyszer megunja a
               vesződséget, kicsap az iskolájából, - s akkor, öcsém, nyugodt, boldog ember
               leszek.</p>
            <p>- Hát a fiuval mit csinál?</p>
            <p>- Kifaragta szép gömbölyüre, telik benne gyönyörüsége, hogy egyszerre fölismerje,
               kedves öcsém, - megmondom, milyen a tolla. Az én fiam ki nem mondja a <hi>huszonnégy krajczáros </hi>bort, - ő pezsgőben beszél. Kapakörmöket
               visel, nagyobbakat, mint az én apám udvarában a holló, - azét elvagdaltuk, hogy a
               csibefiukat meg ne kapkodhassa. Jó szagáról megérzem, hogy itthon van‑e? Nem szabad a
               kölyök miatt zsemlyemártást főzni, - abba fokhagymát tesznek. Különös nyelvet beszél,
               éppen tegnap mondta, hogy egy kisasszonynak alabástromfogai vannak, s majd belém
               veszett anyjostul, hogy én megsajnáltam a kisasszonyt, hogy kora fiatalságában hamis
               fogakat rakat be. Nem értettem a lánczhordtát, hogy az alabástrom dicséret volt a
               kisasszony­nak igazi fogaira. A feje háromszázhatvanöt huszasomba kerül évenkint a
               fodrásznál. Kesztyü­ből egy napon egy pár, annyi szakad el; hanem az iskolakönyvek
               egész esztendőn át ujdonat­ujak.</p>
            <p>- Mire fogom én tanitani?</p>
            <p>- Megmondja az anyja.</p>
            <p>- Bizonyosan komolyabban gondolkozik az asszonyság, ha engemet az ifju mellé
               kivánt.</p>
            <p>- Nem esküszöm meg, - legföllebb azt gondolom, hogy a jogban egy goromba professzoruk
               lesz, az megfogadta, hogy az evangéliumi tűnek fokán átmehetett az elefánt, de nem a
               szamár, - hát azt betüzöm ki, hogy az anyjuk számot vetett fiával, s a tanulásban
               közösen megalkudtak.</p>
            <p>- Lesz alkalmam az asszonysággal beszélni?</p>
            <p>- Azonnal, kedves uramöcsém, - hanem sarkára álljon, - s ha a jó szót beveszi,
               uramöcsém, - fiatalember meg nem szakad a szóban, titkon gondolja hozzá, hogy fél
               bolond; de nyiltan mondja <hi>teinsasszonynak.</hi> Ezt azért mondom
               uramöcsémnek, mert a szolgálók is igy vannak betanitva. Ne lépjen az asszony
               tyukszemére, - majd ketten nevessünk lenn a magtárban. Engem ki nem nyomnak eddigi
               formámból.</p>
            <p>Faddi uram néhány perczre elhagyott, nejének szobájába ment, hogy ittlétemről
               értesitse.</p>
            <p>E napon másodszor álltam ki próbatétre. Jó sorsom amott angyal képében jött
               segitségemre, itt a tenyerestalpas gazda. Mártirnak éppen nem nevezhetném Faddi
               uramat, két mázsás embert nem ajánlanék a festőnek, hogy véznát mázoljon róla; hanem
               a testben beteg volt a lélek; mert a czigányzene, bár ha kinevet is ön, - ezen
               embernek éltető orvossága, sziverősitője.</p>
            <p>Boldog egyszerűség, irigylendő megelégedés, - ki akarnak kergetni az egészséges
               testből. Fecskemódra kellene röpülni a tuzoknak, - a nyugtalan asszonyész hessegeti,
               hogy röpködjön galyról‑galyra, mint a könnyü csiz. Bizony mondom, nem csuda, hogy az
               emberek a bolondoknak külön házat készitenek, csak hogy keveset.</p>
            <p>Mennyi erő, őszinteség és kedély lakik Faddi uramban! Mit tehet róla, hogy a földön
               szeretne maradni, irtózik a magastól: egyik erre, másik másra alkalmas, és hány ember
               nem vállalkoznék a harangozói hivatalra; mert a feje szédül a magasban. Nagyot
               mondtam talán, - Faddiné asszonyom nem ezt a magasságot érti? Helyes észrevétel; de
               Faddi uramnak, ha teste két mázsa, - modora, egyszerűsége, gondolkozása hat mázsa, -
               ennyit Toldi János sem tudna fölvinni az emeletbe.</p>
            <p>Ne méltóztassék azt ellenvetni, hogy Faddi uram erősebb Faddiné asszonynál. Szellemi
               erőt értek, olyant, amilyent, s akkor az asszonyok a nagyravágyásban és
               hatalombitorlásban kivétel nélkül erősebbek a férfiaknál.</p>
            <p>Kinyilt az ajtó, Faddi uram intett, hogy menjek.</p>
            <p>Tánczmesterhez illő lépésekkel közeliték az asszonyhoz, Adolf urfinak kottája szerént
               kezet csókoltam, a <hi>teinsasszony czimet </hi>előadtam, hogy
               jövendőmnek levele e lakban bérmentve legyen.</p>
            <p>- <hi>Kegyed </hi>(igy mondta), a jogászi minőség valójában létezendik
               városunkban? Mondja <hi>frizirozott</hi> magyarsággal Faddiné.</p>
            <p>- Ez irányt jelöltem ki életczélul. Mondám én is fülön fogva egy uj magyar szót.</p>
            <p>- Nemes czélját a polczok magaslatáig akarja ön egykor beszárnyalni, - vagy mint a
               jogvédelem apostola fog küzdeni az elnyomott felek igazságáért?</p>
            <p>- A jövendőnek burkaiban rejlik még sorsomnak ujjmutatása! Mondám én is, eresztve a
               madzagot, mint a gyermek, mikor a papirossárkány a felhőkbe rohan.</p>
            <p>- Igérje meg kegyed, hogy kedvencz gyermekemnek védkarát nyujtandja, - s az ifjui
               élet göröngyein iránytüje leend.</p>
            <p>- Szent kötelességemnek érzetében igérem, hogy lámpája leszek a zajló tengeren, hogy
               örvényeitől megóvjam.</p>
            <p>- Az anyai kebelnek ihlete sugja nekem, hogy kegyedben a vezércsillagot lelem föl és
               sugarai szerencsésen vezérlendik magzatomat.</p>
            <p>Nem folytatom ezt a szük csizmában kényeskedő párbeszédet, röviden jelentem, hogy
               Faddiné asszonyom kegyesen eresztett el, s ha belefértem volna azon üres szekrénybe,
               hol a családi kincsek pompáznak, oda helyezett volna; mert, amint méltóztatott
               észrevenni, Faddiné asszo­nyom nem földön, hanem csokoládon járt, szavai czifra
               papirba takart czukordarabok, légköre rózsaszin felhő, itala lepárolt harmat, - s én
               nem pottyantam alá, hanem buzgón követtem a holdsugáron, mely hihetőleg rendes
               országutja.</p>
            <p>Udvarias bókkal fejeztem be a látogatást, és Faddi urammal együtt távozánk.</p>
            <p>- Kedves csillagbarátom, - kezdi az öreg, - valamicskét értettem beszédjükből, - s
               mondhatom boldog vagyok, hogy öcsém tud az én szárnyas angyalommal beszélni. Istennek
               szent nevében, haladjon ezen az uton, - hanem valamint a hajnalcsillag vezette a
               három szent királyt Bethlehembe, - oly igazán, mint a próféták megjövendölték, -
               egyet én is jövendölök, hogy oly elkényeztetett üres fejü szamarat a bethlehemi
               jászolnál sem találna, mint az lesz természetben.</p>
            <p>- Kedves Faddi ur, - a bizalomért hálából megfogadom, hogy fiát meggyógyitom, ha a
               nyavalya végképpen nem orvosolhatatlan.</p>
            <p>- Igazán mondja ezt, uramöcsém?</p>
            <p>- Első fogadásomat sziveskedjék elhinni.</p>
            <p>- Hiszen, uramöcsém, - isten ugy segéljen, a kérdés előtt is hittem, hanem jól esett,
               hogy még egyszer halljam.</p>
            <p>- Irásban adom.</p>
            <p>- Nem, - nem, - maradjunk a szónál, mondja átható bizalommal, - kezét tenyerembe
               csapta - igy, kedves uramöcsém, - ilyen betükkel szoktam én irni. - Most pedig
               menjünk az én szobám­ba, majd ott megmutatom az én kedves, kóczos lányomat, - azt én
               nevelem. - Semmi holdvilág! Czukrot köhögésről kap, - tajtpipáimat vele tömetem, - ő
               hozza a konyháról a menyecske­szemű parazsat, aztán fujom neki a bodor füstöt, s nagy
               botommal böködi a karikázó kékes füstöt, mikor a magasba száll. Nem kényes, szép
               piros, mint a páczolt sunka, - finom dohányon füstölöm a kis pajkost, hogy eltartson
               száz esztendeig.</p>
            <p>- Gyujtsatok világot, kiált Faddi uram a sötétes szobában.</p>
            <p>Néhány percz mulva fölpattant a mellékszobának ajtaja, két gyertyatartóval lépett be
               egy nyolcz‑kilencz éves szőke gyermek, vállaira omló gazdag aranyhaja közül elevenen
               mosolyog­nak a gyönyörü kék szemek, - s igy két oldalról világitva az égő
               gyertyáktól, a ragyogó szép főt angyalfejnek hittem.</p>
            <p>- Két gyertyát hoztál, lányom!</p>
            <p>- Nagyot kiáltott apám, - hát kettőt gyujtottunk meg.</p>
            <p>- Jelent valamit, ha nagyot kiáltok gyertyáért?</p>
            <p>- Tudtam, hogy kedves vendége van apámnak, akkor szokott nagyot kiáltani, hogy ne
               várakoz­tassuk.</p>
            <p>- Kedves kóczosom, - mondja örömében az apa, s nagy markával összevissza borzolta a
               gyereket, - pipát hozz, kis boszorkány.</p>
            <p>A kis lány megrázta fejét, a haj rendbe simult önterhétől, - s ugy sietett a
               pipatartóhoz, kiválasztott neki egy nagy fejü tajtot, megtömte dohánnyal, s a
               szopókát apja szájába illeszté.</p>
            <p>- Kináld meg eggyel a bácsit. Utasitja az apa.</p>
            <p>- Ugy‑e nem kell a bácsinak? Mondja a kislány különös gyanitással.</p>
            <p>- Miért nem kellene, - mondja Faddi ur, - a bácsinak is látszik a bajusza.</p>
            <p>- Ó - a bácsi még nem feketiti be a bajuszát, - annak még nem kell haragosnak lenni,
               mint apának.</p>
            <p>- Ki mondja, hogy legyek haragos?</p>
            <p>- Nem mondta senki,... okoskodik a gyerek, - csak gondolom, hogy az öreg uraknak kell
               a fekete bajusz, hogy a cselédek féljenek.</p>
            <p>- Hát a mi cselédjeink a bajuszomtól félnek?</p>
            <p>- Félnek ám, mert mikor apa haragos, mindjárt törli félre a bajuszát, aztán mondja a
               haragját: láttam én azt sokszor.</p>
            <p>Összevissza csókolta a csacska kis szájat az apa, - elmondta mindennek, - borzasnak,
               kóczos­nak, boszorkánynak, vasorru bábának, aztán kiküldte a konyhába, hogy vendégre
               készüljenek, - hanem mikor kiment az agyonnyaggatott borzas, kóczos, boszorkány és
               vasorru bába, - megállt a szoba közepén, - bajuszát harag nélkül egyenesre
               taszigálta, kifujta szájából az utolsó szippantat füstöt, s mint a hitre letett
               igazságot, azt mondja:</p>
            <p>- Uramöcsém! Ez a gyerek <hi>angyal</hi>!</p>
            <p>Rám nézett, hogy ugyanazt hiszem‑e?</p>
            <p>Arczomon kellett lenni az igenlő feleletnek, - elhitte és mosolygott.</p>
            <p>- Miért legyek én nagyobb ur, mint a mekkora vagyok? Boldog vagyok, uramöcsém, - nem
               az égben, nem az emeleten van az én mennyországom: itt, földszint. Hej, ha itt volna
               a czigány, elhuzatnám azt a nótát:</p>
            <p>Ur vagyok én, nagy ur vagyok,</p>
            <p> Magam földjén járok:</p>
            <p> Meg nem botlom, hogy botlanám?</p>
            <p> Nincs előttem árok!</p>
            
         </div>
         <div type="chapter">
            <head>
                Frau Rézi.
            </head>
            <p>Uram! Mondhatom, az orvosi bonczteremben volt a kezemben egy pár száz asszonynyelv, -
               a legélesebb késekkel vagdaltam széltében‑hosszában, mint a reszelt tésztát, hogy azt
               a borotva­félét megtaláljam, ami nem ritkán egész családok boldogságát elnyisszantja;
               de nem találtam. Mint kitanult orvos, a tudomány- és tapasztalatnak meggyőződésével
               mondhatnám, hogy az asszony nyelvben nincsen borotva, - hanem fogadok megemlitett
               diplomámban, hogy egy nőében van: Frau Réziében, ami szállásadónénk nyelvében ott a
                  <hi>“Kenyérközben,” </hi>- abban a városban, ahol én jogász
               valék.</p>
            <p>A diákszobában öt ágy van, öt szék, öt kalamáris. (Porzótartó egy sincs, - a falról
               szoktuk vakarni a meszet.)</p>
            <p>- Akasztófáravalók! Mind az öten azok vagytok, - most valljátok ki, melyik vakarta le
               a meszet a falról? - Kiabál Frau Rézi, kit ezen közönséges <hi
                  >nyugodt</hi> állapotjában mutatok be, hogy ön elképzelhesse a ludmérget, ha
               rájött a <hi>bóna-óra.</hi>
            </p>
            <p>Az öt közül a legutolsó bevágta az ajtót, mikor a tanulmányóráról csapatosan
               hazajöttünk.</p>
            <p>- Hogy vágott volna a falhoz a bába, mikor először felöltöztetett, - ordit a
               vénasszony a konyhából, - nem pusztitanád most az <hi>ujdonatuj</hi>
               kilincset, ezelőtt harmincz esztendővel vettem, akasztófáravaló, - az nem a házi
               uré.</p>
            <p>Igy szoktuk megtudni, hogy honn van‑e a hárpia, - szép szóval elő nem került egész
               nap, pedig czipót akarunk hozatni. Bejött, sorba nézett, hogy az ajtódurrogatót a
               képünkről kitalálja.</p>
            <p>- <hi>Kedves</hi> Frau Rézi, - mondám teljes szelidséggel, hozzon nekem
               czipót.</p>
            <p>Velem azonnal kibékült,<hi> kedvesnek</hi> mondám, azért nyujtá
               tenyerét, hogy a czipónak árát átvegye. Szemei a négyet vadászták, s a legelsőt
               ököllel fenyegeti.</p>
            <p>- Te voltál, - borzas betyár, - látom megijedtél!</p>
            <p>- Meg ám, - hogy mára maradt‑e meg az utolsó garasom, vagy tegnap ettem meg érte a
               czipót! - Mondja a megszólitott gondosan fürkészve zsebét és a ruhabélést, ha valahol
               még meglenne. - Megvan!... kiált örömmel, - hozzon nekem is kedves Frau Rézi egy
               czipót.</p>
            <p>- Látod, - te zöld szemü vadmacska, - rohan a harmadikra, - téged ugy is kerékben
               törnek meg; mert a jó felmondta benned a kvártélyt, bántott téged az az ajtó?</p>
            <p>- Itt van egy ezüsthuszas, - mondja a harmadik, - hozzon nekem is czipót, nem bánom,
               magá­nak is, csak ne veszekedjék velem; ma gyóntam meg, - éppen most kezdek jámbor
               keresztény lelket üldözni!</p>
            <p>- Tudtam, hogy eltéveszteti velem az igazit ez a sunnyogó betyár, - hogy röhög most
               is.</p>
            <p>- Röhögök ám, mert mindjárt eltalálja az igazit, négyünket már elevenen
               megsütött.</p>
            <p>- Hát te vagy az igazi, - rohan az ötödikre, - ki nevettében az ablaknak fordult, s
               hogy dolgot szinleljen, az ablakcsavarokat igazgatta, - várj csak, hadd vegyek
               lélegzetet, hogy egymagad­nak jusson a pokolban száz ördög, egy meg jöjjön külön,
               hogy mindjárt elvigyen: - ki vágta be az ajtót?</p>
            <p>- Jótól kérdi, majd én felelek, - mondja az ötödik, hát ilyen szállásunk van, hogy öt
               diák mellé a szelet is lakónak fogadja, hát a diák mosott ruha, hogy a szelet
               szárogatni ereszti be? A szél rugta be az ajtót; hanem föl is mondom a szállást.</p>
            <p>- Ó, hogy a Szent‑György napot meg ne érje az az akasztófáravaló házi ur, fordul
               odább a méreggel az asszony. Lelkem, galambom kedves gyermekeim, egy tüdővel nem
               győzöm a vén zsiványt rábeszélni, hogy csináltassa meg az ablakot, - csak nyugszom
               ma, kedves magzataim, gyenge tüdőm van, nem állja ki a veszekedést; hanem reggelig,
               kedves gyermekeim, ha korán lefekszem összegyüjtök egy kis szuszt (ezt még folyvást
               pihegve mondja,) majd nyakán termek (ezt már nyomja), olyant mondok egy párt a
               bankófaló gazembernek (már rágyujtott), hogy ijedtében az ókulát a fülére teszi, hogy
               jobban halljon. (Ezt már ugy orditja, hogy a háziur a kéményben meghallhatja.)</p>
            <p>Kiment, bevágta az ajtót, - szaladt a szatócsboltba szalonnáért, hogy megbékitsen
               bennünket.</p>
            <p>Remélem, jó vastag szinekkel rajzoltam le kedves Frau Rézinket, ezt a két lábu
               sárkányt, melynek fogait az idő kimarta, hogy ne haraphasson velük. Hogy
               gorombaságait eltürtük, egyszerün megmagyarázom. Az állatseregletben a gyermekek
               vesszővel piszkálják a tigrist, hogy agyarait mutogassa és bőgjön; mert az
               iszonyatban is van vad szépség, valami ingerlő, - s a kiváncsi gyermek a pingált
               tigrisnek nem hiszi, hogy milyen rémületes.</p>
            <p>Frau Réziről elhinném, hogy valaha tigris volt, s az asszonyhüvelyben megmaradt az
               egykori tigris, mely a legcsekélyebb intésre kivicsoritá fogait, s a diáknép folyvást
               különös kedvteléssel ingerlé a szörnyeteget. Nem volt az a gorombaság, mit el nem
               türtünk volna, csak orditson. Az idegen azt gondolhatá, hogy ez asszony megreped a
               méregtől, hogy a bánat idő előtt megöli. Én is igy gondolkoztam; hanem egy pár nap
               alatt fölfödöztem, hogy nagy lármája megszokás, mint a szegedi embernek a paprika:
               kanálszámra képes enni. Az indulatos szavaknak gyökere nem nyult le szivébe, a
               gorombaság a torkából jött, s annál alább nem szállt, legföllebb a tüdőnek volt
               dolga, hogy adjon szuszt a kiabálásra.</p>
            <p>Mig mi az iskolában ültünk, tisztán kisöpörte a szobát, az ágyakat megvetette, a
               szétszórt tárgyakat helyrerendezte, s oly tiszta, portalan volt minden, hogy
               elhiszem, hogy a nyelvével végezte a munkát, az mindenre képes volt.</p>
            <p>Ha nem ingereltük, mert tanulmányainkkal foglalkoztunk, egy napnál tovább meg nem
               állta, - bejött, hazudott utczai és városi pletykákat. Jaj volt a becsületnek, melyet
               szájába kapott, s a tigristermészetet részben azzal hazudtolta meg, hogy amit szájába
               vett, nem ette meg, csak - <hi>megrágta.</hi>
            </p>
            <p>Egy délután pajtásaim a városba széledtek, egyedül voltam a diáktanyában.</p>
            <p>A kulcs történetesen belül volt, s az ajtót valaki kopogás nélkül nyitá meg, s
               azonnal ismét betette az ajtót. Nem szóltam, mert tudtam, hogy Frau Rézi nyitotta az
               ajtót, s az asztalnál látván foglalkozni, visszament. A nagy csendességből helyesen
               kitalálta, hogy egyedül vagyok, - én pedig röstelltem vele egymagam czivakodni.</p>
            <p>Háromszor ismételte egy óra alatt az ajtónyitogatást; tehát kérdem, hogy mit
               akar.</p>
            <p>- Maga van az ifiur?</p>
            <p>- Mi baj van, Frau Rézi? Kérdém, megadva szokásos czimét, mit ő, ugy szólván
               bealkudott a szállásbérbe; mert e németes megszólitást különbnek tartotta az <hi>ifiasszonynál.</hi> Sohasem kérdeztem, hogy mi kielégitő van éppen
               ez elnevezésben.</p>
            <p>- Semmi bajom, kedves ifiur! Meg akartam dicsérni, - az ifiur nem tekereg, mint az a
               négy naplopó.</p>
            <p>- Tanitani megyek, Frau Rézi, - arra készültem.</p>
            <p>- Hallom, az ifiur a “Fekete kutyáé”-kat tanitja.</p>
            <p>- Csak a fiut.</p>
            <p>- No, persze, hogy a gyereket. Ugyan verje nyakon a gazembert, - tegnap a
               kenyérpiaczon egy csomó sárt vágott az emberek közé, én is ott voltam, tudja az
               ifiur, egész nap nem ülhetek itthon, csizmadia‑komámasszonynak segéltem kenyeret
               választani, s éppen valamit mondtam, számat nyitva kapta, s a szétfröccsent
               sárkovászt torkomig vágta.</p>
            <p>- Majd fülön fogom, kedves Frau Rézi.</p>
            <p>- Mind a két fülét, kérem az ifiurat, érettem ne tiltsa fáradságát. Gonosz faj az
               anyjostul.</p>
            <p>- Ösmeri az anyját?</p>
            <p>- Anyját, öregapját, még a hetvenhetedik pereputtyát is a dölyfös kutyának. Hallja az
               ifiur, olyan asszony az, hogy kevélységében csak azt sajnálja, hogy azt nem
               mondhatja, hogy a kályhát szent‑Jánoskenyérrel fütik.</p>
            <p>- Minden embernek van bogara.</p>
            <p>- Annak annyi, hogy a maguk boltjában nincsen elég légyvesztő, hogy az ő bogarát mind
               megfogja.</p>
            <p>- Annál derekabb a lánya.</p>
            <p>- A lányáért szeretném a gaz pozdorját megmosni kiszapulni, megmosófázni, kimángolni,
               s rá még jó tüzes vassal kitéglázni.</p>
            <p>- Ugyan? Mondám a fecsegönek, hogy én is közbeszóljak.</p>
            <p>- Az ifiur ugy tetteti magát, mintha semmit sem tudna.</p>
            <p>- Ne tegyen lutriba, kedves Frau Rézi, - nem találná ki az igazi számot; mert én igaz
               lelkemre mondom, hogy semmit sem tudok.</p>
            <p>- Az <hi>achtmalachtot</hi> sem tudja az ifiur?</p>
            <p>- Akkor előbb tudom, hogy a balha hányat ugrik egy órában.</p>
            <p>- Elmondom, kedves ifiur az<hi> achtmalachtot,</hi> - ártatlan két
               arczámon van belőle egy pár. - Olyan tenyere van a <hi>feketekutyánénak
               </hi>(ezt dühhel mondta, láttam a képén,) mint egy székálló legénynek a
               mészárszékben.</p>
            <p>- Ugyan ugy-e! - mondám a fecsegőnek.</p>
            <p>- Persze, nem tudja az ifiur, hogy mivel érdemlettem meg? Az én édes gyerekemért, az
               én kedves diákomért, Kopasz mérnökért. Itt, ebben a szobában lakott ő két esztendeig,
               abban az ágyban hált, amelyikben maga, kedves ifiur, - én nyaltam tisztára a vásott
               kis kölyket, - már akkor utána bolondult a városnak minden szemrevaló lánya. Elég az
               hozzá, kedves ifiur, inzsellér lett a galambom, s hogy a városba telepedett, két
               esztendeig én takaritottam rá, - én főztem reggelijére a drága jó kávét, onnét
               hoztam, <hi>feketekutyáéktól; </hi>minden hetivásárkor pontban tizenegy
               órakor mentem, s akkor vettem magamnak is a mécsbevaló olajt a kis­asszonytól. Az
               isten áldja meg a kedves kis tubát, az itczés üvegemet csordultig adta, - elvette a
               huszasomat, mintha fölváltaná, aztán visszaadott három ezüst huszast: mert hát kedves
               ifiuram, ilyenkor csusztattam a köténye zsebébe egy jó szagu levelet. Fél esztendeig
               tartott az én olajvásárom; hanem egyszer furcsálltam, hogy valahányszor a boltba
               lépek, a <hi>feketekutya</hi> azonnal azt kiáltja a feleségére, hogy
                  <hi>achtmal acht.</hi> Megszámláltam, - éppen hatszor hallottam
               ugyanazon szót; de nem értettem. Itt lakik a házban egy német vargáné, attól
               kérdeztem meg, hogy mi az az achtmal acht. A szamár azt mondta, hogy <hi>nyolczszor nyolcz!</hi> No, gondolám, én nem vagyok még olyan vén,
               hiában találgatja a fügerágó. Megnyugodtam, és hordtam a levelet oda és vissza, meg
               az ingyen olajt és a három huszast; hanem, lelkem teremtette, - hetedszer hallom azt
               a szót, azt a bizonyost, a kisasszony tele méri olajos üvegemet, én meg előbb a
               levelet akarom odaadni, - erre három huszas helyett oldalról a <hi
                  >feketekutyáné </hi>fölpofoz, nem tudom, hányszor, - hogy ijedtemben most sem
               tudom, hogyan értem ki az utczára. Ez volt a válasz. Az én kedves inzsellérem aztán
               magyarázta meg az <hi>achtmal</hi>-t, hogy <hi>acht mal
                  acht,</hi> az annyit tesz, hogy: <hi>vigyázz!</hi> Persze, hogy a
               német vargánénak én is viszszamagyaráztam, mikor rajtértem, hogy az én kályhámból
               lopja a fütőparazsat; de mi haszna, se ingyen olaj, se három huszas.</p>
            <p>- Hát a levelet a mérnök irta?</p>
            <p>- Kinek másnak lettem volna én levélhordója? Kiért pofoztattam volna meg magamat,
               hogy én vissza ne vágjam! Én türném el, - <hi>én? </hi>- mondja magára
               mutatva, mintha mondaná: Ösmered az én nyelvemet, amelyikkel egy nap ötven akóra való
               káposztát be lehet vágni. - Az én diákomért türtem el a keserves szégyent, - másért
               bizonyosan nem, ha a feketekutyáné tenyerének helyét sárga aranyakkal rakná ki
               kétszer. No, de elszenvedtem. A galambom diákom ad nekem most ingyen olajat; hanem
               már nem takaritok rá; mert hogy nagyobb a szállása, egymagának van rendes
               gazdasszonya.</p>
            <p>- Hát a leveleket is az hordja?</p>
            <p>- Nem tudom, ifiuram, - felel az asszony, - én nem viszem. Az utolsót visszahoztam,
               csak azt tudom, hogy kitalálták, kitől hordtam a levelet; mert tudták, kinek viszem a
               kávét és czukrot. A mérnök nem kell a <hi>feketekutyáéknak, </hi>mert
               még nem vett magának a város közepén három házat, - hát eddig van. Pedig olyan ember
               után még megszopná az asszony mind a tiz ujját, még ha terpetinolajos lenne is.</p>
            <p>Én eleget hallottam mára. Rózsának a mérnök nevére való vonatkozását értettem, mit a
               lánytól kérdeni legalább is illetlen lett volna, a mérnök pedig, ha akará vala,
               bizonyosan szólt volna; de nem szólt.</p>
            <p>Frau Rézi nem folytathatta a társalgást; mert a többiek nagy zajjal jöttek.</p>
            <p>- Phü, - büdös, dohánypusztitók, - riad rájuk Rézi, a fészekből jöttök ugy‑e?</p>
            <p>- A litániáról jövünk, Rézi néni, - mondja az egyik, - az olvasószemeket
               csörgettük.</p>
            <p>- A karmelitáktól? Kérdi az asszony.</p>
            <p>- Átellenben voltunk, Frau Rézi, - a kávéházban biliárdoztunk.</p>
            <p>- Lesz belőletek pipás nemes ember, zsidócsókoló prókátor, meg varjulödőző csavargó.
               A biliárdposztóra irták a törvényt ugy‑e?</p>
            <p>- Menjen aludni. Kiált rá a legbomlottabb, hogy aztán kártyázhassanak; mert a
               vénasszony ezt meg nem szenvedte akár jóindulatból, akár czivakodásból, - s ha a
               kártyán csipte őket, elkapta a kártyát és a tüzbe vágta.</p>
            <p>- Tudom, kártyázni akarnál, te, - hogy pingált volna helyetted az apád egy makkalsót,
               hogy benn volnál a tuczatban, éjjel, nappal. Lármáz az asszony.</p>
            <p>- Ha nem megy ki, mindjárt elmondjuk a Kristóf‑imádságot, - ijesztegeti az egyik a
               babonától irtózó asszonyt, s ijesztés okáért rákiált a pajtásokra. Adjátok ide hamar
               a szentelt krétát.</p>
            <p>Elérte a tréfát az egyik, fölkapott az asztalról egy krétát, s odanyujtá a másiknak,
               hogy segélje kiriasztani az asszonyt, ki ettől komolyan félt, - mert hasonló eset
               után be nem jött hozzám - négy óráig.</p>
            <p>- Ne! Mondja az agyafurt diák.</p>
            <p>- Köszönd, hogy szentelt az a kréta; mert majd a fejedhez vágnám. - Pattog az
               asszony, - s már az ajtóküszöbről mondja: Igyál választóvizet, hogy különváljék
               belőled a két lat ember, s az egy mázsa kutyaság. - Ne, - most megmondtam.</p>
            
         </div>
         <div type="chapter">
            <head>
                Adolf urfi.
            </head>
            <p>Az ökörnek szarvai vannak, s az okos ember elkerüli, hogy meg ne bökhesse a nagy
               állat: a szunyog az orrunkra ül, s ha mérgemben agyon akarom ütni, saját orromat is
               laposra verem.</p>
            <p>Hat hónap óta tanitottam Adolf urfit, ezt a két lábu szunyogot, melynek kikeresett
               helye volt az én orrom, s eltalálta, miképpen kell alkalmatlankodnia, hogy nekem
               viszkessen, és meg ne vakarhassam.</p>
            <p>Elővetettem vele a katekizmust, magyarázgattam, milyen bűn a jóra való restség, s
               több példával kisértem a magyarázatot, hogy jobban megértsen. Másnap kikérdeztem a
               fiut. - A szavakat lassan baktatva elmondá, hanem a tegnap előhozott példákból egyet
               sem tudott.</p>
            <p>- Gondolkozzék, és találjon példát saját fejéből.</p>
            <p>- Hát... hát... jóra való restség az, ha én a kertben a baraczkfára küldöm az inast,
               hogy baraczkot szakajtson, hanem az nem akar fölmászni.</p>
            <p>- Ugyan ne beszéljen ilyen bolondot, - miben van itt a jóra való restség?</p>
            <p>- A jó a baraczk, - mondja szemtelen vigyorgással, hogy az inas nem akar a fára
               mászni, az a jóra való restség. A gonosz arcznak fintorgatott vonásaiból eléggé
               láttam, hogy béketürésemet gunyolja ki; de mit használ a bosszankodás, a gyermek
               tudja, hogy fölötte nincsen hatalmam: én szenvedek, s a gonoszkodást türnöm kell
               egész óra alatt. Rózsa több izben jelen volt a tanu­lási órán, érdekkel hallgatott
               egy vagy más magyarázatot, - s ha a rossz kölyök bosszantott, segitett annyiban, hogy
               a gyermeknek üstökébe kapott, s fenyegette, hogy az apának megmondja, mit én semmi
               esetre sem tettem volna.</p>
            <p>Adolf urfi anyjában bizván, kivételesen törődött apjával, értem akkor, ha a tanulási
               óra alatt feljött, s a fiunak mondott olyasmit, hogy a tanitás pénzbe kerül, s ha a
               fején nem megyen be a betű, a bőrén fogja átkergetni. Adolf urfi az apjának
               meglehetősen hitt, ha pénzről beszélt, hozzájárulván, hogy az öreg az inasok miatt
               oly bizonyosan magánál hordta a korbácsot, mint a zsebbevalót, - s amint Rózsa
               előttem emlékeztette néha a fiut e körülményre, a gyermek nem tagadta, hogy az a
               korbács közel atyafi hozzá.</p>
            <p>A küzdelem csak akkor lankaszt, ha az ellenfél megfelel erőnknek, s a győzelem
               megnyugvást igér, hogy méltó ellenfelünk volt. Adolf urfi hitvány ellenség volt,
               fölrugni való pimasz, ki tudta, hogy én nem birkózhatom vele; mert fölötte nincsen
               hatalmam.</p>
            <p>Ugy képzeltem a rüpőköt, mint a bankjegyet, melyre nagy számot irtak, s amely ha
               érezni, cselekedni tudna, elbizakodva lökné föl az aranyat is; mert ő rá nagyobb szám
               van irva, s a hatalmasak e számnak arányában tisztelik. Tudta a kis bankó, hogy az én
               számom kisebb, bár valódi értékemet is ösmeré, azért elbizakodottan paczkázott
               velem.</p>
            <p>A bibliai történetet magyarázgattam a kis ördögnek. Loth feleségének történetére
               került a sor. Fölolvasám, miként parancsolta meg az angyal, hogy az elátkozott
               városra vissza ne tekintsenek, - s hogy szót nem fogadott az asszony és
               visszatekintett, sóbálvánnyá változott. A magyarázat után kivántam, hogy azonnal
               tanulja meg a föladványt, aztán ki fogom kérdezni.</p>
            <p>A gyerek csendesen olvasgatta a föladványt; hanem közben föl‑fölkaczagott.
               Figyelmeztettem, hogy ez illetlen dolog. A fiu nem szólt, tovább olvasott, és egyes
               szünetekig fölnézett, hogy magában könyv nélkül ismételje a kérdést. Ujra
               fölkaczagott, pedig a történet kevéssé mulattató. Minek nevethet a gyerek? tünődtem
               magamban; de tőle nem kérdeztem.</p>
            <p>- Már tudom.</p>
            <p>- Mi történt Loth feleségével?</p>
            <p>- Midőn Loth az angyalnak parancsolatja szerént feleségével kiment az elátkozott
               városból, Lothnak felesége nem törődvén az angyalnak intésével, az égő városra
               kiváncsian vissza­tekintett, és... (itt elakadt.)</p>
            <p>- Nos, mi történt aztán?</p>
            <p>- Aztán,... (a gyerek szemtelenül vigyorgott; de még nem bátorkodott a gazságot
               kisütni.)</p>
            <p>- Nem tudja mi történt?</p>
            <p>- De tudom! Mondja vakmerőn, - és ujra vigyorgott.</p>
            <p>- Ha tudja, hát mondja el becsületesen, ne akadozzék. Nos, hadd hallom, mi történt
               Loth feleségével?</p>
            <p>- Nem törődvén az angyalnak intésével, - mondja ismételve a fogalmat, - az égő
               városra visszatekintett, és...</p>
            <p>- És?</p>
            <p>- ...<hi>répaczukorrá változott.</hi> (No, itt már aztán ugy röhögött,
               hogy majd lefordult a székről.)</p>
            <p>Fölugrottam azon szándékkal, hogy véget vetek a komédiának, s az atyának megköszönöm
               az eddigi kenyeret. Ajkaim reszkettek a silány pajkosságtól, melyért elégtételt nem
               kapok. Kala­pomat kezembe vettem, hogy azonnal távozzam. E pillanatban láttam meg
               Rózsának holt­halavány arczát a mellék ajtónak irányából közeledni. Bizonyosan a
               másik szobából hallott mindent, s a végszavak vakmerőségére sietett ki, s látván,
               hogy távozni akarok, - két kezét összekulcsoltan emeli fejére, mintha mondani akarná:
               Nem tartóztathatlak, - fájdalmad igazolva van. Megláttam a szenvedő arczot, - ezt a
               szótalan könyörgést, - leeresztem kalapomat, s a gyermeknek izgatottan mondám:</p>
            <p>- Mára kifárasztott, - vége az órának.</p>
            <p>Rózsa nem szólt, elhitte, hogy e bántalom után ennyi minden körülmény között szabad.
               Egyetértőleg intett, kölcsönösen üdvözöltük egymást, s én az órának közepén elhagytam
               a lakot.</p>
            <p>Most évek mulva könnyen nevetem e haszontalanságot; hanem akkor megvérezte szivemet a
               nemtelenség; mert a gőg alázott meg. Fogadott ember voltam, napszámos a pénzesnek
               zsoldjában, - igen közel a cselédhez, kit a gazda elkerget, ha száját görbére rántja.
               És mindezt bélemért kell türnöm, a legostobább testrészért, mely kenyérért zaklat, s
               nem alkudhatom meg vele, hogy most koplaljon ő is a jövendőért. Sok embernek, főleg
               az apai erszényen fölkama­szo­dott urnak fogalma sincs efféle szenvedésekről,
               melyeket orvosok nem irnak a nyavalyák közé gyógyitásukra fürdőhelyeket és orvosságot
               nem preskribálnak. Ó, a fájdalom csak ugy jogosult a részvétre, ha favágás közben a
               fejsze fokával lábszárunkba ugrik a kemény fabütyökről.</p>
            <p>Nem is beszélek a lelki bajokról, - vége van a téritések korának, - a fájdalmat
               érezni kell, mint az éhséget, akkor talán elhiszik. Arra van teremtve a szegény, hogy
               czipelje az életfájdalmakat, ha megunta a dolgot, menjen lopni.</p>
            <p>Két hétig békében éltem, - Adolf urfi megkimélt ostoba tréfáitól. Legalább én ezt
               gondoltam, vagy hogy Rózsa minduntalan megjelent a tanulószobában, s a fiu nénje
               előtt nem mert bosszantani.</p>
            <p>A harmadik hétben valóban egyedül valánk, hetivásár napján, mint mondám, az eladásban
               segitettek a nők a boltban. Ügyetlen szokásom, hogy ha nem irok vagy olvasok, kezem
               keres babrálni való tárgyat, ez alkalommal az asztalon hevert egy rőf, azzal
               foglalkoztam. A fiu az órának elején elkezdett ügyetlenkedni, hasonlóan a régebbi vad
               tréfákhoz.</p>
            <p>A latin nyelvtanból azon kérdés fordult elő: hányféle az ige?</p>
            <p>A fiunak fölolvastam, hogy az ige négyféle: 1‑ör <hi>activum,</hi>
               cselekvő, 2‑or <hi>passivum,</hi> szenvedő, - és a többi, - végül
               megemlitém, amint a könyvben volt: némelyek ideszámitják a <hi
                  >neutrum</hi> középigét is. A magyarázatot bevégeztem. A fiu elé toltam a könyvet,
               hogy azonnal tanulja meg. A fiu gyorsan elkészült, visszatolta a könyvet, hogy
               kérdezzem ki.</p>
            <p>- Hányféle az ige?</p>
            <p>- Öt‑féle! Felel a fiu, eggyel többet mondván, ellenkezőleg a szabálynak legelső
               szavával.</p>
            <p>- Vigyázzon, Adolf, - figyelmeztetém a fiut, - a szabály kevesebbet mond ötnél.</p>
            <p>- <hi>Öt‑féle</hi> ige van <hi>mégis!</hi> Házsártoskodik
               a gyerek, és vakmerőn szemeimbe néz.</p>
            <p>- Szeretném tudni, - mondám, - melyik leszen az ötödik ige?</p>
            <p>- Mindjárt elszámlálom, - vitázik a gyerek, s a négyet elszámlálva azt mondja: 5‑ik a
               közép ige.</p>
            <p>- A könyv világosan mondja, hogy azt csak némelyek számitják.</p>
            <p>- Én is azok közé tartozom, kik odaszámitják.</p>
            <p>Föllobbant bennem a méreg, s a fiut ez alkalom­mal pecsenyének szántam, ha rosszul
               végződik is a dolog. Eszembe jutott Rózsa, azért utolsó erőlködéssel nyomtam le
               indulatomat. Föl­keltem, hogy a mozgás szórakoztasson. Kigondoltam a legszebb
               szavakat, a fiut szivén akartam kapni, s hosszú oktatással szeliditgetém. Nem nézett
               rám, - komolyan hallgatott, s valóban hittem, hogy szavaim nem estek sziklára. Addig
               üssük a vasat, mig meleg! Néhány szivreható szót alkalmaztam, majd csak kicsordul a
               leve, s a lélek megátalkodottsága meg­porhanyul. Lelkesültem az oktatásban, és
               élveztem a megnyerő diadalt. A fiu elforditá arczát az ablak felé, hol máskor a
               kisasztalnál Rózsa ült. A varróasztal alatt mélyen aludt a fiunak legkedvesebb
               kutyája, talán az is az én szavaimtól hunyászkodott meg. Vártam, hogy a fiu azért
               fordult félre, hogy könnyeit ne lássam.</p>
            <p>Ránézek; de a tragédiából a legbosszantóbb komédia lett, - a kutya álmában
               tüsszentett, s a fiu rákiáltja:</p>
            <p>- <hi>Helf Gott!</hi>
            </p>
            <p>Uram! ha a japáni császárnak fia lett volna is a kölyök, ez ostobaságot meglakoltatám
               vele, - a rőföt fölemelvén s akkorát vágtam a kölyökre, hogy egy ökörnek elég lett
               volna.</p>
            <p>- Ha pedig nyikkanni mersz, - agyonváglak.</p>
            <p>- Az ige <hi>négy‑féle</hi>! Kiált a gyerek.</p>
            <p>- Tested is négyfelé megyen, ha nyikkanni mersz! Riadtam a gyerekre, ki a rőföléstöl
               hirtelen megijedt, s ha akarom, visszájáról is elmondta volna a föladványt, ugy
               megijedt.</p>
            <p>Fél óra mulva a boltból feljött az asszony, a tanulószobában foglalkozott, s eközben
               a fiu mohó szorgalommal tanult, a kérdéseket bámulásra méltó hibátlansággal mondta
               föl, mire az anya csudálkozva nézett a gyerekre.</p>
            <p>- Bravó, Adolf! Mondja az anya, - látom, szépen engedelmeskedel a tanitó urnak.</p>
            <p>A fiu a részvétteljes dicséretre megindult, és szája szélén mutatkozott a
               sirhatnám.</p>
            <p>- <hi>Hány‑féle az ige? </hi>Kiálték hirtelen a fiura, - s az ijedten
               felel egész torkából:</p>
            <p>- <hi>Négy‑féle!</hi>
            </p>
            <p>***</p>
            <p>Gyógymódom megtörte a fiut, most már bebizonyitottam, hogy vak arczátlankodását nem
               türöm. Fölkeltem az órának végével, hazamentem, vigye a patvar, panaszolkodjék; a
               pillanatnyi elégtétel fölért a kárpótlással, ha feketekutyáék másnap elkergetnének
               is.</p>
            
         </div>
         <div type="chapter">
            <head>
                A jogászok.
            </head>
            <p>Boldog idők, fölidézlek emlékezetemben, - ebben a kuszált világban, mikor a piszkos
               tiz­krajczá­rost nem undorodunk erszényünkbe tenni, s a ráragadt vajszag, sunkazsir,
               szurok, enyvdarab valóságos utilevele a ronda papirnak, hogy kofától a henteshez,
               attól a vargához vándorolt, onnét ismét az asztalosmühelybe; a napi keservek
               eltörölhetnék az édes órákat, lakómnak elbeszélését hiven följegyzem. - Nem mondott
               nekem ujat, de jó izüt, s ez megér annyit, mint egy tál melegitett káposzta.</p>
            <p>A tanár beült az asztal mellé, bajuszos kamaszok hallgatták a szép tudományt, a
               jogot, mely a féktelen embernek határt szab bitangoskodásában. A tanár lelkesülten
               magyaráz, keble föl­melegül, tanitványait az életre késziti, kanczellár, országbiró,
               tárnok, főispán, alispán, higgadt eszü ügyvéd válhatik e csapatból, s a tanárnak nem
               kis érdeme, hogy ő rakott alapot azon oszlopoknak, melyekre egykor a haza
               támaszkodik.</p>
            <p>Egy csendes fiu áhitattal hallgatja a tanárt, szemei a tanárnak szavait az ajakról
               szedi le, mit a tanár észrevesz, s gyönyörködik a lelkesült fiuban, ő az osztálynak
               szine.</p>
            <p>Hirtelen fölugrik, - a többi azt gondja, hogy megbolondult. Persze, a többi nem
               tudja, hogy a fiunak háta mögött régen mesterkedik egy vásott pajtás, és egy bozontos
               végü tollat oldalt meggörbitvén, fülébe dugta a buzgó hallgatónak, s az ijedtében azt
               gondolta, hogy balhát szalasztottak a fülébe.</p>
            <p>A fiu visszatekint, - a hátulsók áhitatos képpel néznek a tanárra, mint szent
               Aloizius a liliomra, - lehetetlen kitalálni az alkalmatlant.</p>
            <p>A tanárt a kis botrány nem zavarja, folytatja a magyarázatot, körülnézegetvén közben,
               hogy a hátulsó padbeliek veszteg maradnak‑e; mert a legvásottabbak odagyülekeznek,
               hogy zavartalan filkózhassanak ott leghátul. Ezek az esztendőnek végén egyebet nem
               tudnak, mint azt, hogy melyik ajtón jártak be tiz hónapig. Éppen ennyit tud a jármos
               ökör, a rud mellett csálira áll; mert megszokta, a jászoloknál a harmadik helyre
               lódul, már ösmeri a kötelet, melyet a béres nyakába vet.</p>
            <p>Az óra változik, bejön az ifjuságnak vértanuja, ennek óráján senki sem hiányzik; mert
               ettől nem félnek, - magyarázatába szólnak, - órát üttetnek a magyarázat alatt,
               verebet eresztenek el, hogy egész óráig csiripeljen, - a vásottabb a pad alá huzódik,
               ott vartyog, mint a béka.</p>
            <p>- Uraim, - szólamlik meg a tanár. - A mai tanórában azon fontos kérdéssel fogunk
               megösmer­kedni, mely a szakértők között évtizedekig tartó vitára adott okot, s
               melyről némelyek most is eszméket cserélnek, hogy az emberek a természeti állapotból
               miként léptek át a társas életbe, melyet általánosabb elnevezéssel polgári
               társaságnak szoktunk megjelölni. Méltó tárgya a megfontolásnak e kérdés, azért
               figyelmeztetem, az urakat, hogy az előadásra vigyázzanak. A halhatatlan lélekkel
               megáldott ember az állatvilág fölött kiterjeszté hatalmát: esze, ügyessége, a
               körülmények között való találékonysága fegyvert szolgáltat néki a bőszült
               oroszlán...</p>
            <p>Egy hang azt mondja: <hi>Őszült oroszlán is van?</hi>
            </p>
            <p>- <hi>Bőszült</hi> oroszlán fölött, - ismétli a tanár az előbbeni
               hangnak iránya felé, - valamint eléri a fürge madarat, mely a levegőben a föllegekig
               emelkedik; de bár az emberiségnek történetében kimondhatatlan érdekes volna együtt
               birnunk az adattárt, melyben az emberek a körülmények kényszerüségénél fogva
               hatalmukat kiterjeszték, hogy a tigrisnek erejével, a madárnak gyorsaságával
               megküzdhessenek, - sokkal fontosabb annak tudása, miként állottak az emberek a
               szétszórt, ugyszólván vad életből, a féktelenség állapotjából társas viszonyba, vagy,
               amint a jogfogalom helyesen megnevezte, a polgári társaságba, melynek mai napon
               mindannyian egyaránt tagjai vagyunk.</p>
            <p>- <hi>Én nemes ember</hi>
               <hi>vagyok!</hi> Kiált közbe az előbbeni hang.</p>
            <p>- Ki kérdezte Faddi uramat, előbb is ön kiabált: akkor szóljon, ha kérdik. Vagy ha
               éppen beszélhetnékje van, azonnal méltóztassék felelni: Mi a polgári társaság?</p>
            <p>- A polgári társaság az, - mondja Faddi meghunyászkodva a rászedetésen, - mikor a
               polgárok egy társaságban vannak.</p>
            <p>- Persze: a gömbölyü karika az, - gunyolódik a tanár, - mikor a karika gömbölyü! Hát
               azt mondja meg, Faddi ur, látott‑e már polgári társaságot?</p>
            <p>- Igenis, láttam! - Felel a fiu.</p>
            <p>- Példának okáért, - hol látott Faddi uram polgári társaságot?</p>
            <p>- Az Aranybárányban vacsoráltak tegnap este a vörös nadrágos polgárok. (Értsd a
               polgári őrhadat.)</p>
            <p>- Üljön le, Faddi ur, - krétázza meg helyét, hogy a jövő esztendőn ugyanazon helyre
               ülhessen; remélem, együtt fogjuk tölteni az esztendőt, mert most <hi
                  >tercziája</hi> van. Menjünk odább. Szemeink előtt van a polgári élet, látunk egy
               országban koronás fejedelmet, körülötte kormányférfiak különféle elnevezéssel vezetik
               a kormányzatnak ügyeit, vannak nagyobb, kisebb méltóságok és hivatalok az egyesek
               számtalan és más‑más foglalkozásban keresik kenyerüket, e viszonyban fordulnak elő az
               enyém és tied fölött válságos kérdések, melyeket a felek már azért sem végezhetnek
               be, mert a jogot a tudatlan vagy rossz lelkü nem akarja; tehát a polgári társaságban
               e czélra hatalommal ellátott birák vannak, kik a felek által vallott ügyvédek
               előadása és a tárgynak fölvilágositására szolgáló okoknak előszámlálása után itéletet
               mondanak; tehát együtt olyan jogéletet élnek, melynek meghatározott szabályait akarva
               és nem akarva beismerik, annak alkalmazását türik, hallgatag és folytatólagosan
               engedelmeskedvén azon megszokásból hozzánk leszármazott érveknél fogva, melyet az
               őselődök, polgári állapotba állván, kötelezőknek ösmertek. Gondolható‑e, hogy a
               polgári társaságban valaki azt mondhatná: tekintsetek ugy, mintha nem volnék
               köztetek? Van‑e olyan, ki a <hi>mindennapi</hi> életből kihuzhatná
               magát?</p>
            <p>- Van! - Kiált megint egy hang.</p>
            <p>- Például ki lehetne az?</p>
            <p>- A bakter; mert az nappal alszik.</p>
            <p>- Megint Faddi uram! Irjunk be egy tercziát. - Mondja a tanár, éppen midőn az órát
               harangozza a “famulus”.</p>
            <p>- Nem <hi>gilt</hi> az a terczia! - mondja Faddi, - már
               harangoztak.</p>
            <p>A tanárt röhögés kiséri ki az ajtón, a fiatalság egy része negyedóráig vihog, a másik
               rész a következő tanárnak föladványát olvasgatja; mert az kuruczember, a tréfát az
               utczán sem szereti, s a legénység előre meghunyászkodik; mert a következő tanár nem
               válogatja a szót, s a fiatalember orczájáról hirtelen lekapja a bőrt.</p>
            <p>Nyilik az ajtó. Magas, csontos vállu tekintélyes termet lép be, a legénység hirtelen
               lekapja a föltett kalapot. Egy még nem veszi észre a tanárnak érkezését, föltett
               kalappal fütyörész.</p>
            <p>- Hallja <hi>kend!</hi>... szólitja meg a föltett kalapost, elvétette
               az ajtót, - a sertések ólban vannak, nem a tanulóteremben.</p>
            <p>Beragadt a fiatalságnak szája, a kemény szóért nem morognak, a testületi szellem
               megzsibbad, mindenik a maga bőrére vigyáz, mert az <hi>“öreg” </hi>nem
               tűri el a neveletlenséget, s akit elitél, el van itélve; mert vagy naplopó, vagy
               filkó. Egyiknek sem irgalmaz, kihajtja az iskolából, és oda vissza nem könyörögheti
               senki.</p>
            <p>- Eszükön legyenek az urak, - amit mondani fogok, a szegény fiunak szájába kenyeret
               ad, a gazdagnak alkalmas eszközt, mellyel hazánkat szolgálni köteles. A magyar
               nyilvános jogot fogom elkezdeni, vigyázzanak önök szavaimra, hogy egy betüt se
               veszitsenek el a kincsből, melyért, a költők szerént, <hi>apáink vére
                  folyt.</hi> A magyar nyilvános jog az a levegő, melyből élnünk kell, és kevésbé
               féltem a gazemberektől, hogy elferditsék, mint az ostobáktól, kik nem tudják, mit
               kell megvédelmezni. Mózesnek azt mondá az Ur, midőn az égő tüskebokorhoz közeledett:
                  <hi>Old le saruidat, mert szent az a hely, melyen állsz.</hi> Önök
               is tanulják meg jókor, hogy e terem szent hely, itt a forrás, melyből a tudásnak
               malasztját meritik önök, hogy a válságos órában tudják, mi a nemzeté?</p>
            <p>Mi a hazafiság? Közös kötelesség, melyet czimképpen nem osztogatunk czimboráknak,
               mert velünk lármáznak. - Kötelesség, melyet el nem engedünk senkinek, nem a
               szegénynek, nem a gazdagnak. Követeljük mindenkitől, akár kivánja teljesiteni, akár
               nem. E szent kötelességből származik mindjárt az a kötelesség is, hogy tudjuk, mire
               vagyunk kötelezve? Önök kötelesek kimivelni eszüket, hogy átadhassuk önöknek a hazai
               jognak védelmét, bizhassunk tudományu­kban, s elvihessük magunkkal a nyugalom
               országába, őseinkhez, a tudatot, hogy nyomunkba méltó utódok lépnek, s hagyományunkat
               élhetetlenül el nem pazarolják.</p>
            <p>Tanulják meg önök a polgári bátorságot, ez óriás hatalmat, melyre a magyar embernek
               főképpen szüksége van. Széchenyi mély belátással mondá, hogy a magyar nemzetet
               megölni csak maga tudná, a - <hi>magyar.</hi> Ezzel az erős hatalommal
               kell önöknek néha ugyan szembe­szállniok; tehát elhihetik önök, hogy a polgári
               bátorság magyar értelemben óriás munka. A tudatlan azt fogja kiabálni, hogy ő hazafi,
               s kurjongatva fogja őt éltetni a tömeg, mely széles árjában csak a <hi
                  >nagy hangot</hi> hallja. Kinek lesz bátorsága megállni a tömeggel szemközt, a
               tudásnak szent és megmásithatlan meggyőződésével? Ki lesz akkor az a bátor magyar, ki
               száz meg százezer magyartól meg nem ijed?</p>
            <p>Nem használ az igazság, melyet titkon elhiszünk, hanem az, mit nyiltan vallunk. Péter
               a harmadik kakasszóra megtagadta mesterét. Szivében volt az igaz meggyőződés; de
               bátorsága hiányzott, hogy mesterét nyiltan megismerje.</p>
            <p>Hangosan beszélek, önök közül mindenki meghallá, mit mondék. Nem kérdezem egyiket is,
               feleljenek önmaguknak, mernének‑e az oktalan tömegnek ellen mondani? Képzeljék önök,
               hogy a tömeg buta, mint volt Jeruzsálemben, mert Barabás helyett az üdvözitőt feszité
               meg; pedig a tömeg meggyőződhetett a jelekből, hogy csak Isten fia türhette el, hogy
               a zsidók lepökjék; én, a gyarló ember, arczon vágtam volna a legelsőt, s nem
               könyörögtem volna a tudatlanokért, hogy a mennyei atya bocsásson meg nekik, hanem
               kivántam volna, hogy gyujtsa beléjük az égnek villámait.</p>
            <p>A tudást, és annak fegyverét akarom önök kezébe adni, - hogy tudják, mit és mivel
               kell védelmezni, s talán az előadások sorában fölbuzditandom önöket a magasztos
               erkölcsre, mit előbb polgári bátorságnak neveztem, mely nagyobb azon bátorságnál, mit
               a fiatal pajkosság el mer követni azért, mert a pajtások mosollyal jutalmazzák, s
               elhitetik az oktalannal, hogy hű volt. Addig is pedig, mig a részleteket máskor
               elmondhatnám, vessünk számot, figyeltek‑e önök azon szavaimra, melyeket önök tegnap
               hallottak tőlem?</p>
            <p>Igy beszélt az a bizonyos <hi>“öreg”, </hi>kit e czim nem kora, hanem
               komolysága miatt illetett, mert a fiatalság vele ujjat huzni, vele kötekedni nem
               mert.</p>
            <p>Az <hi>öreg</hi> befejezé a magyarázatot, hosszabban, mint én elmondám,
               több erővel és példával, mely esze, szive és belátásának tanusága volt. Hátra volt az
               órából egy negyed, ez időszakot a tanár kikérdezéssel tölté. Elővette zsebéből a
               négyrétüen összehajtott ivet, az osztálynak névsorát. Minden ember tudta, melyik
               oldalra van a neve fölirva betüsorban, s amely oldalra tekintett az öreg, a nyugtalan
               lelkiismeretű legénységnek illető része kinos gyötrelem közt zörgette a szakkönyvnek
               leveleit, hogy egy pár szót leszemelhessen.</p>
            <p>Az első oldalon volt az A. B. C. betűn kezdődők névsora.</p>
            <p>Az első lapot nézegetvén az öreg, az A. B. C‑ések leüték fejeiket, mint a
               hajtóvadászaton a nyul, melyre a vadász fegyverét kapta, hogy füle közé durrant.
               Boldogságos isten, milyen félelem ez, - ekkora erővel egy lopott lóért meg lehetne
               lakolni. A jámborabbon észre lehet venni, hogy alattomban keresztet vetett, s a
               mennybe fohászkodik, hogy csak ma ne, - holnap bizony isten megtanulja, mint a
               “Miatyánk”‑ot.</p>
            <p>A más oldalon levők büszkén tartják föl üres fejeiket, hisz az ágyunak más felé áll a
               torka.</p>
            <p>Hirtelen fordit az öreg, a második oldalon levők taszitják fel a könyvet a tegnapi
               feladványért, s egy látásra fölfalnának minden betüt. Az első oldal szabadabban
               lélegzik, a keresztvető áhitatosan méregeti szemét a padlás felé, hogy a gerendákon
               át küldje föl az égbe a fohászt a megmenekülésért.</p>
            <p>Az öreg torkát reszeli, hallja a könyvlevelek suhogását, és magában nevet. Torkáig
               csiklan­dozza őt is a nevetés; de elkrákogja, hogy tekintélyét ne koczkáztassa s hogy
               a vad nép izzadjon kinjában.</p>
            <p>- No, már nem tudom, kit válaszszak? Azt tartom, a K betüből legtöbben vannak, onnét
               markoljunk.</p>
            <p>A ki K. betü, azon eret lehet vágni, bugylival sem eredne meg vérük, ijedtében
               megaludt, mint a véres hurkában. Uram, irgalmazz, - mondja egyik, kit nyuz meg az
               öreg?</p>
            <p>- Kamasz András uram! Kiáltja az öreg.</p>
            <p>Az illető fölkel, - hosszu a legény, mint a hatos gyertya, és éppen olyan halavány. A
               többi nevet, s azt gondolja, a hátralevő tiz perczig majd csak elhuzakodnak
               egymással. A könyveket becsapják, s a biliárdra gondolnak a legközelebb eső
               kávéházban. Lassan, legények, - az öreg mond valamit. Az öreg látja a halavány ifjut,
               - semmi kifogás ellene, miért szégyenitené meg?</p>
            <p>- Kamasz András uram, - maga, látom, megijedt, - magát majd a <hi
                  >polgári bátorságból</hi> kérde­zem ki. Feleljen hát más betü. Faddi uramat
               csiklandozza a jó kedv, legyen szerencsém egy szóra.</p>
            <p>Az én emberem lassan huzakodik ki a hátulsó padból, hogy muljék az idő, - lassan ér
               ki, mint a sánta malacz, a széket leporozza, s adna tiz pengő forintot, ha már
               harangoznának.</p>
            <p>- Ha jól emlékszem, a multkor a jog fejleményéről beszéltünk, - mondja az öreg, meg
               tudná‑e mondani az ur latin nyelven, hogy fejezik ki: a jog fejleménye?</p>
            <p>Kétségbeesetten néz a fiu a többire, egy ügyes ficzkó abból él, hogy sugni szokott,
               és gyakor­lott ügyességgel ugy tudja a szót szájának alakitásával kikerekiteni, hogy
               a figyelmező könnyen kitalálja. Egy huszast remélve sug.</p>
            <p>Faddi az <hi>“evolutio jurist” </hi>- világosan látja, hanem
               elhamarkodja a dolgot, egy betüt az elejére ragaszt: mint a rossz diákok általában,
               azt a keveset, mi fejükbe ragadt, tekintélyt gerjesztő hangon kiáltja ki: <hi>“Revolutio juris”.</hi>
            </p>
            <p>- Faddi uram fejében is revoluczió van, helyére mehet.</p>
            <p>A fiu szégyenkedve ment a hátulsó padba, s ez alkalommal a kuszi pajtások nem
               segitettek kiröhög­ni a tanárt. Az öreg bajuszát pödörgette, ez készülődést
               jelentett, hogy ágyut fog elsütni.</p>
            <p>- Uraim! A közéletben társadalmi szabály, hogy a becstelentől a jóravaló ember
               óvakodik, mint a hullától, melyből a jobb rész kihalt. Jogos a büntetés, egyszersmind
               példa, hogy a bünök könnyelmüen el ne szaporodjanak. A viz lerakja a bele hullott
               szemetet, a test kiszórja magából a kóranyagot, csak a szegény haza kénytelen hordani
               a gazdag tudatlant, ki majd akkor ér valamit, ha meghal, s néhány font csontjával azt
               az értéket képviseli, mit a kidobott állatcsont. Előbb a polgári bátorságról
               beszéltem, - van egy másik nagy bátorság: ha valaki tudatlan mer maradni.</p>
            <p>Csöngettek: elvégződött a leczke.</p>
            
         </div>
         <div type="chapter">
            <head>
                Meglepő barátság.
            </head>
            <p>Azt mondják, hogy a pokoli kinok az életben elkezdődnek; mert a lelkiismeret nem
               fekszik le velünk az ágyba, hogy elaludjék: furdal éjszakán át, gyötör álmunkban, s
               ha fölébredünk, a lelkiismeret kiabál, hogy ő is ébren van.</p>
            <p>Egy reggelen fél hatkor már szállásomra jött a fűszeresnek házi szolgája, s urának
               nevében kért, hogy azonnal menjek hozzá. A cseléd a sürgetésnek okát nem tudta, -
               kénytelen valék okoskodni, hogy mi baj van ily korán?</p>
            <p>Viszonyom szerfölött egyszerü volt, csak köztem és Adolf között kerülhetett elő
               valami hihe­tő­ség, melyért a reggeli kora órában lehivatnak. Felöltöztem s a válság
               lehangolt, bár elkészül­tem, hogy elutasittatásomat nyugodtan fogom viselni. Adolf
               bizonyosan anyjának besugta, hogy mi történt vele, s a kevély asszony egy perczig sem
               akar megtürni a háznál, igy jókor tudtomra adják, hogy elhordozóskodhatom.</p>
            <p>A bolton keresztül mentem. A fűszeres a kora órában inasait tanitgatta számolásra, s
               ilyenkor a fiuk oly borzasak voltak, mintha fésü sem járta volna a fejüket.
               Beléptemkor egyszerre két fejet láttam a fűszeresnek markában, rázta a kis kópékat,
               hogy fölkeverje az emlékezőtehetséget, azok pedig éktelen visitottak. Jókor jöttem, -
               gondolám, - a fűszeres megmondta, hogy mára mi lesz az <hi
               >adut</hi>?</p>
            <p>- Jó reggelt kivánok. Isten hozta, ezer bocsánat, hogy háborgattam! Mondja a
               fűszeres, eleresztvén az inasfejeket, s kért mennék föl az emeletbe, az asszony már
               vár a reggelivel.</p>
            <p>Értem! - gondolám, ez a reggeli lesz az <hi>utolsó vacsora.</hi>
            </p>
            <p>Fölmentem, a fűszeres megfoghatlan udvariassággal előre eresztett, s e miatt agyamba
               szökellt a vér, csak nem fogja a felbőszült apa ránk zárni az ajtót? Azért ökölbe
               szoritám jobbomat, hahogy szükségem lesz rá, készen legyek.</p>
            <p>Beléptünk az ebédlőbe, - az asszony szokott helyén ült, a kávés edények sorba rakva,
               - s az asszony jobbjával mutatta, hogy mellette foglaljak helyet.</p>
            <p>- Szabad reggelivel szolgálnom?</p>
            <p>Igenlőleg hajtám meg fejemet, de nem szóltam. Ökleim még most zsebemben várták a
               gorom­baságot, s nagyon óvatosan huztam ki a jobbot, hogy a kávés edényhez nyuljak.
               Ostobábban ültem, mint a csősz, ki a nemzetes asszonynak konyháján először kap az
               uraknak irigylett kávéjából, s nem tudja, miért adnak melléje olyan piciny
               kanalat.</p>
            <p>- Szereti ön a tejbőrt? Kérdi az asszony.</p>
            <p>- Nagyon szeretem! Mondám.</p>
            <p>A tejes kanállal lekerité az asszony a lábasnak egész fölét, csészémbe önté a kövér
               hártyát, mint édesanyám, hogy én legyek az ur, az a boldog, kinek legjobb dolga van a
               háznál. A szarvasok közül kiválogatta a fűszeresné a vajasakat, megropogtatta őket, s
               mutatta, melyik jobb, - válaszszam azt.</p>
            <p>Most mérget eszem, gondolám, - de mindegy, sorsomat el nem kerülhetem.</p>
            <p>- No, még egy csészével, kedves Vidor ur, - kicsiny az a csésze! - Mondja az
               asszony.</p>
            <p>- Köszönöm, - csókolom kezét.</p>
            <p>- Az én kedvemért, édes Vidor ur, - kinál az asszony, - még eggyel kell innia. Tudja,
               hogy az asszonyok hiuk kávéjukra.</p>
            <p>- Kegyes engedelmével! Mondám, s a második csészét hörpöltem, - csak már tudnám, mi
               az ördög lelte ezeket, hogy korán reggel tömnek, mint a libát, hogy hizzék. Talán
               Adolf gyémán­tokat könnyezik, mióta megraktam, s az asszony arra fog kérni, hogy
               rakjam meg jobban, hogy nagyobb gyémántokat pityeregjen.</p>
            <p>Megettem a második töltést is, - erre az asszony hideg sülttel kinált, - miből
               egyszer a magam kedvéért ettem, másodszor az övéért. A fűszeres is boldog volt, hogy
               feleségének kedvéért mindent megteszek.</p>
            <p>Eddig kitaláltam volna a budai huzásra az öt vörös számot, - betettem volna
               születésem napját, melléje névnapomét és esztendőszámomat, negyedik lett volna a mai
               napé, az ötödik a hármas, a hányan együtt ültünk az asztalnál. Ennél ostobább
               számitással is nyertek a lotterián; de miért ülök én a fűszeresnének kosarában? - én,
               Adolf urfinak megpuhitója, a szegény diák, kinek reménysége soványabb a krajczáros
               szarvaskánál; mert már tudtam a statisztikából, hogy Magyarországban ötezer ügyvéd
               van, hol terem ezek számára elegendő veszekedő?</p>
            <p>Adolf urfi jött be, olyan bókot csapott előttem, hogy majd az ölembe esett.</p>
            <p>- Vidor ur, - ez a gaz fattyu régen kinozza önt, - mondja az asszony, - meguntam a
               goromba­ságot, mondd meg, édes papa, miben állapodtunk meg?</p>
            <p>- Ujdonatuj szijkorbácsot vettem, kedves Vidor ur, - három söprőből készül
               vesszőcsomó, - méltóztassék használni, mikor jónak méltóztatik látni.</p>
            <p>Adolf urfi rivafakadt.</p>
            <p>- Csitt!... parancsolja az asszony, - azonnal ki fogsz kapni.</p>
            <p>Adolf urfi elárulta, hogy köznyelven szólva, <hi>interesszátus</hi>
               ember, anyjának igéretére azonnal elhallgatott. Hanem én még bolondabbul a hinárba
               keveredtem, hogy miként vesztette el Adolf ur az ütközetet, s miért huznak engem
               diadalszekéren?</p>
            <p>Adolf gyorsan végezte reggelijét, s azonnal tanulni kergették. Az apa emlékeztette az
               igéretre, s az uj korbácsra, - engem pedig nagyon kért, hogy ne kiméljem, tudniillik
               a korbácsot; mert ha elkopik, olcsón kapnak a szijgyártónál.</p>
            <p>Megint hármacskán ültünk. Előérzetem sugta, hogy most a nap fölkel, s meglátom
               világitó sugarait.</p>
            <p>- Kedves uramöcsém bizalmatlan volt hozzánk. Kezdi a fűszeres.</p>
            <p>Persze, nem mondtam meg nekik, hogy Adolfot megvertem, s azóta becsületesen tanul. No
               de hihettem‑e, hogy a szülők az én orvoslásomat helyeslik? Az inasokat ezen móddal
               gyógyitotta ki a fűszeres a hibás egyszeregyből, Amerikát tehát nem én födöztem
               föl.</p>
            <p>Mivel a bizalmatlanságra nem szóltam, a fűszeres folytatta a szemrehányást.</p>
            <p>- Mégcsak meg sem mondta, hogy honnét való?</p>
            <p>- Önök nem kérdezték, - mondám, - mit is érdekelhette volna önöket, hogy szülőim
               elhaltak, s jövendőmet önerőmből kell megalapitanom.</p>
            <p>- Szép, igen szép, - dicsér a fűszeres, - fiatalember mutassa meg, mit tud. - Ó, a
               nagybácsi takarékos, - mondhatnám, zsugori ember, az a munka embere, s látni akarja,
               hogy ön mire képes?</p>
            <p>- Az én nagybátyám? Kérdem csudálkozva, mert róla, meghagyásához képest, senkinek sem
               szóltam.</p>
            <p>- Jól van, jól, kedves uramöcsém, - ön az öregről hallgat, - méltán: ő idegen az
               egész világnak, - még körmeit sem hagyja megnőni, idő előtt levágja, hogy
               haszontalant ne tartson magán. Ő éppen ugy tagadná, hogy ön öccse, mint ön nem
               nyilatkozik. Én mindent tudok, - többet, mint ön vagy nagybátyja: Balogh András.</p>
            <p>- Honnét tudja ön, hogy én Balogh Andrásnak öccse vagyok?</p>
            <p>- Ugy‑e, nem tagadja? - hiába is tagadná, - irásban be tudnám bizonyitani.</p>
            <p>- Akkor bátyám irhatta meg.</p>
            <p>- Ellenkezőleg - ön irta meg urabátyjának! - Mondja a vallató. - Azt is megmondom,
               hogy kalapostól vette ön a tintát, mellyel a levelet irta, - gáliczköves tinta, nálam
               veszi a kalapos, ki a diákoknak három garasért ad egy itczét.</p>
            <p>- Hát ezt honnét méltóztatik tudni?</p>
            <p>- Az ön leveléből, melyet bátyjának irt. A kalapos tintának ösmertetőjele, hogy addig
               fekete, mig irnak vele, aztán napról‑napra fakóbb lesz. Ugy‑e igazam van?</p>
            <p>- Nem tagadhatom, tanulmányi jegyzeteim olvashatlanságig elhalaványultak.</p>
            <p>- Igy járt az ön levele is, melyet urabátyjának irt, - melyben tudósitja, hogy nálam
               is tanit, és fölemliti, hogy a rokonságról egy szót sem szólt. Balogh bácsi nem
               dobálja el a papirt, - s nekem mindig olyan papirra ir, melyet más küldött hozzá.
               Ösmerem ezt a szokását. Tegnap estefelé hozott egy hetivásáros paraszt tőle levelet,
               már nevettem, hogy egyszerre két levelet fogok olvasni. Kivül jó fekete tintával volt
               irva az én czimem, a fekete betük alatt homályosan látszék az ő czime, melyet ön irt
               a kalapos tintával. Belől forditom a levelet, minden sor alatt egy másik sor, melyet
               ön irt. A kocsis mondá, hogy este irta, hirtelen, s a régi levelek közül kapta ki,
               bizonyosan nem nézte melyikre ir; de minek is? Ártatlan dolog, ön bátyjának irt
               jelentéktelen dolgot, s mi fontos van abban, hogy én megtudom, hogy ön Balogh
               Andrásnak öccse. Legyen nyugodt, ez közös titkunk, kezet adok, hogy tőlem ebben az
               életben senki sem fogja megtudni. Inkább vitriolt iszom, mint megmondjam.</p>
            <p>- Köszönöm becses igéretét, mert sajnálnám, ha bátyámat megkeseriteném. Bátyám
               kivánta, hogy rokonságunkról mit se szóljak, kötelességem <hi>fejemet
                  meghajtani.</hi> (Szegény anyám, most az ő kivánsága szerént beszéltem.)</p>
            <p>- Becsületes, derék ifju, - dicsér a fűszeres, - mától fogva ön házamban itthon van.
               Ön egyik gyermekem, ezt komolyan mondom.</p>
            <p>- Valóban nem értem, minek köszönjem kegyeteknek jóakaratát?</p>
            <p>- Semminek másnak, mint bátyja iránti nagy tiszteletünknek. Egykor,... majd...
               valamikor megmondjuk az öregnek is. Most hallgatunk; mert ő kegyedet nem akarja
               elkényeztetni. Punktum.</p>
            <p>A punktum megvolt, nem álmodtam, kezeimmel a kétségtelen valót tapasztaltam, megettem
               két csésze kávét, egy lábas tejszinnek vastag fölét, rá kétszer hidegsültet, ezek
               olyan argumen­tumok, melyre a német bölcsész a <hi>cogito: ergo
                  sum</hi>‑nál helyesebben mondhatná: <hi>jóllaktam: ergo vagyok.</hi>
            </p>
            <p>A házas pár gyöngéd szavakkal halmozott el, s a sok szép szótól elkábulva bucsuztam
               el.</p>
            <p>A bolton keresztül mentem, a borzas inasok tétlen álltak, s kérdem őket:</p>
            <p>- Jó fésüje van az öregnek?</p>
            <p>- Ég a fejem bőre az öt ujjától! - Felel az egyik. No, - gondolám, ezek bizonyosan
               nem álmodták a reggeli hajczibálást, - most már elhiszem, hogy én sem álmodtam, ami
               velem az emeleten történt.</p>
            
         </div>
         <div type="chapter">
            <head>
                A mérnök.
            </head>
            <p>Üres óráimban a mérnöknél töltém legkedvesebb perczeimet. Nálamnál hat évvel volt
               idősebb, ez időben huszonöt éves. Munkabiró fiatalember, szorgalmas, a mellett jó
               kedélyü, egy csöppet sem kevély, mint az értelmes emberek általában.</p>
            <p>Ha levelet hoztam, nem rohant az olvasásnak, - majd ha egyedül leszek, kedves Pistám,
               - akkor a sorokat ötvenszer elolvasom.</p>
            <p>- Kinos mulatság, ha önök nem láthatják egymást.</p>
            <p>- Tapasztalatlan gyerek! - Mondja a mérnök. - Mire való a tudomány? Ime, - itt az
               ablakban van egy csavar, annak fogantyujában megerősitem ezt a távcsövet, mellyel egy
               óra járásnyiról lenézem a falutornyáról az óramutatót. Rózsának ablakában van egy
               nagy tükör, mely egyenesen áll, s aki belenéz, annak arczát ugy látom, mintha
               mellettem lenne. Nézzen ki, - az utczának végén tőlem huszadik ház az ő házuk. Ha át
               akarok nézni, leeresztem a függönyt, hogy az utczai nép rám ne bámuljon, a távcsőnek
               vége a függönyön kivül ér, s kényelmesen nézem az angyalfőt a rendes órában. Én
               szabadon járkálok az utczán, minden nap fél tizenkettőkor arra sétálok, s akkor ő is
               lát.</p>
            <p>- Elegendő ennyi a boldogságra?</p>
            <p>- Egyelőre igen. Tapasztalásból tudom, hogy a sorsot nem jó erőszakolni, annak markai
               erősebbek, s ha nyitogatjuk a kaput, melyen tul mennyországunkat véljük, gorombán
               becsapja a kaput, s ott szorulunk. A leány enyém lesz. Hogyan? még nem tudom.
               Köszönöm a sorsnak, hogy önt e városba és azon lakba vezérelte, - ön által folyton
               levelezhetünk. A sors, ebből gyanithatjuk, hogy nem ellenségem. Hálásan fogadom, amit
               kegyesen nyujt erőszakolás nélkül. - Aztán, öcsém, - kimondhatatlan élvezet a
               küzdelem. A gazda reggeltől délig nyujtózkodik a pamlagon, semmi gondja a napi
               szükségesek miatt, - mégis nyomorult, egy jó étvágyért pénzt ad ki gyomorerősitőre.
               Jer ki velem egyszer a mezőre, hajnaltól délig lótfut velem a lánczhuzó gyerek, -
               délben hoznak neki holmi sovány litylottyot, hogy a városban a jóravaló vizsla
               megszagolná és orrával föltaszitaná. Az a gyerek a bögre mellé ül, az étvágytól
               kidagad a szeme, s ha nézed egy darabig, mily apróra rágja azt, miben csont nincs:
               szád megtelik vággyal, s ha nem szégyenlenéd, kikapnád kezéből a kanalat, hogy
               helyette megedd a maradékot. Gyémántot ér az a bőszült étvágy, mely a silány
               kotyvalékot megfűszerezi, s az egyensulyt helyreállitja gazdag és szegény között, -
               mert az egyik megkivántatóság, itt az étvágy, amott az ingerlő étel van meg.</p>
            <p>Áhitattal hallgattam őt, - a tapasztalat oly igazán beszélt belőle, hogy csak valót
               mondhatott.</p>
            <p>- Ó, - te még nem tudod, mennyi bölcsesség van a mindenségnek elrendezésében. Egy
               tüsszen­tés jól esik, - ez is egy élvezet, jobb száz másnál, mit csak az ember
               gondolt ki unalomüzésül. Hát a vakaródzás nem élvezet? Ösmerek egy szenvedhetlen
               cselédet, - ura azért tartja; mert este ügyesen megvakarja háta közepét. E
               közönséges, figyelemre nem méltó állapotban is van élvezet, hát a szerelem
               akadályaiban. A regényirók összehoznak két fiatalt, s azt mondják: az első pillanatra
               megszerették egymást. Képzeld, hogy az a két találkozó még ez nap férj és feleség
               lehetne. - Az ifju vagyonos, a lány szintén, sőt menyasszonyi ruhája és házassági
               készülete is rendén van, kivánnák‑e, hogy már az első találkozás napján egyek
               legyenek? Ösztönszerüleg nem, az emberek drágák, és értéküket akarják bebizonyitani,
               hogy ingyen portékának vagy talált jószágnak ne véljék.</p>
            <p>
               <hi>“A jó bor czégér nélkül elkél.” </hi>Ezt mondja a példaszó. Ne
               becsüld kevesebbre az embert, ne az ifjut, ne a lányt. Szivesen vagyunk másé, ha az a
               más nem ugy siet birni, mint megvásárlott árut. Még nem kelt el a lány, csak azt
               tudja, hogy kapós, hogy keresett, hogy van távol egy ember, az tünődik miatta, - sőt
               szenved; mert nem közeledhetik. Ez az egyénnek titkos ára, ezzel becsüljük meg, s
               ezen árért lesz mienk; mert titkon érzi, hogy ez árban egész életre legdrágábbnak
               valljuk.</p>
            <p>A legrajongóbb szerető zokogva sir, ha a menyasszonykoszorut fejére illesztik. Hiába
               kérdezed okát könyűinek, - megmondani nem tudja. Az eskü előtt szabadon szeretett,
               tied akkor is, viszontszereteted meghóditotta. Esküvő után jogot nyertél hozzá, s az
               önkéntes odaadást jog váltja föl. Ne itéld meg őt könyűiért, - hanem bizonyitsd be,
               hogy értékét magasabbra becsülöd esküvő után.</p>
            <p>Pokoli gyötrelmeket állok ki néha, - nem tudom, mikor üt az óra, hogy sorsom elém
               vezeti, - mégis boldog vagyok, ő az utolsó gondolatom az álom kapujánál. - ő az első
               fölébredésemkor. Értékemet nála keresem, - ő látta meg jobb részemet, ő választott ki
               a sok közül, miattam nem látja meg más embernek fiát. Apró tanulmányok ezek, kedves
               öcsém, - boldog, aki izről‑izre megtanulja, s az apró részleteket nem kicsinyli, mint
               a napnak legvékonyabb sugarát: egy nem világitaná meg földünket, a sok kitárja
               előttünk a tündérországot.</p>
            <p>Egy csepp harmat elég a rózsalevélnek, egy pohár viz fölüditi véredet: a sokban
               megfutnál. Cseppről‑cseppre akarom kiüriteni a poharat,... közelitek üdvömhöz
               lépésenkint, mint a muzulmán Mekkához, s az a boldogsága, hogy messziről ért el
               odáig. Rózsám!... tudom hogy messze vagyok még tőled, de vársz!</p>
            <p>- Találkozott ön a fűszeressel?</p>
            <p>- Gyakran, néha most is.</p>
            <p>- Mi választja el önöket egymástól?</p>
            <p>- A különböző fogalmak, Pistám.</p>
            <p>- Példának okáért?</p>
            <p>- Például: A madár szárnyaiban bizik, szárnyain lopja meg a távolságot, az erdőből a
               folyam­partig néhány percz alatt elér. Üldözői elől szárnya menti meg. A földről a
               végtelen magasba szárnyain kel, s ott fönn gyönyörködvén, uszhatik a légben, ott
               csicsereg, mert szárnyai fönn­tartják. Az oroszlán erejében büszke. Az állatvilágnak
               egy nemétől sem fél, a közeledő kényé­től függ, s a gyakorlat hatalmáról korán
               meggyőzte. A vizslát engedelmessége a fényes terem­be vezeti, sima padlón, néha
               szőnyegen fekhetik, s urának kegyencze lesz. Másként vagyunk mi emberek? Bizonyára
               nem. A főrangu boldog, mert tisztelik; a gazdag bankárnak üdvössége, hogy szavának
               hitele van, a tanult embernek értéke a kisebb‑nagyobb mértékben való becsülés. E
               különböző fogalmak összeütközhetnek, s előkerülnek az esetek, melyekben az egyének
               különböző fogalmaikat el nem cserélnék. A főrangu le nem mondana rangjának előnyeiről
               csupa gazdagságért, a bankár nem válnék meg anyagi előnyeitől a közbecsülésért, s a
               tanult inkább koplalna, mint fölcserélné tudományát az üres czim és az anyagi
               fölöslegért.</p>
            <p>Eljártam a közhelyekre, s az emberek közé keveredtem.</p>
            <p>Többször összekerültem a fűszeressel, s az üres időt átbeszélgettük.</p>
            <p>Egy alkalommal a “Bárány” vendéglőben hosszan elmaradt a fűszeres, én faluról jöttem,
               farkaséhesen rohantam a vendéglőbe, hol márcsak hideg ételeket kaptam. A
               sarokasztalnál ült a fűszeres negyedmagával, előttük válogatott külföldi borok, s az
               üres üvegek után számitva, a hetedik mennyországban kaptam őket.</p>
            <p>Faddi uram bizalmasan szólitott föl, hogy üljek hozzájuk, a többi asztal üres, öten
               egészen körülüljük a szegletasztalt. Odahelyezkedém, üdvözlém a társaságot, s a
               kipirult arczok hasonlitottak <hi>quart majorhoz</hi> a
               preferánszban.</p>
            <p>- Mérnök ur, mondjon valami okosat, - biztat Faddi, - én dohos zabot árulok, fűszeres
               barátom avas olajat, mészáros komám sovány tehénhust, - hát te, negyedik? (ez egy
               száraz, sovány ember volt, a városban sohasem láttam) te bankót szagolsz otthon,
               elhiheti a mérnök ur, hogy négyen együtt nem tudnánk megmondani, hogy Kairó - előbb
               beszéltek róla a másik asztalnál, - füstölt hal vagy nadrágnak való matéria? Mert
               ilyen vad nevük van a ruháknak is, az én kabátom <hi>Codrington.</hi>
               Ugy‑e, mérnök ur, nagy filkók vagyunk mi itt négyen?</p>
            <p>- <hi>Előkelő polgárok,</hi> kiknek ma jó kedvük van. - Igazitám helyre
               Faddi urnak egetverő őszinteségét.</p>
            <p>- Hagyja el, mérnök ur, - nagyobb ur az ön kocsisa; mert holnap eljő hozzám zabért, a
               fűszereshez mécsbélért, a mészároshoz faggyuért, akkor nézze meg, mérnök ur, milyen
               alázatosan szolgálunk neki. Kezet fogunk vele, hogy máskor is legyen szerencsénk, -
               hát előkelők vagyunk, az ám, előkelők, hogy reggel mi kelünk fel először a bakter
               után. Ugy‑e, te, <hi>sáfránykeverő</hi>? - Mondja a fűszeresnek.</p>
            <p>- Sokat beszélsz, barátom, nagyon sokat. Mondja bosszusan a fűszeres, - vagyunk, a
               mik vagyunk.</p>
            <p>- Jól mondod, - ma gazdagok vagyunk, holnap, meglehet, koldusok, - s ha a boltból
               kiszórnak bennünket, - fejünk tele korpával, - annak mázsája egy forint; de nézz meg
               egy tanult embert, a mérnök urnak a feje olyan kapitális, hogy Amerikában is
               tallér.</p>
            <p>- A magad fejéről beszélj. Utasitja vissza a fűszeres.</p>
            <p>- Az enyém, vagy a tied: mindegy, - ami fejünk százszámra megy, mint a káposzta.
               Tanittasd a fiadat, barátom, <hi>grójersajt,</hi> - mert az észt nem
               eszi meg a sajtkukacz.</p>
            <p>- A bankót sem. Mondja némi kevélységgel a fűszeres.</p>
            <p>- Hitvány portéka, - megtöltöd érte a hasadat, - meghizhatol két mázsára, - s ha
               kikapja kezedből a forgószél, visszasoványkodol kilenczven fontra. Ilyen a bankó.</p>
            <p>- Pénzért mindent kapok, - veszek azon fiskálist, doktort, patikárust: - a pénz az
               ur.</p>
            <p>- Nem egészen, - mondám én is a fűszeresnek, - az ész olyan tőke, uram, melyből
               akármennyit adok önnek használatra, az én tőkém mégsem fogy, ön meg fizeti
               használatát; de az ész csonkitatlan az enyém marad.</p>
            <p>- Hallod, barátom, <hi>medveczukor,</hi> - dörmög Faddi uram, - ezt
               váltsd apróra.</p>
            <p>- Nyithat ön boltot az eszének? - vitázik a melegülő fűszeres, - kelendő az urnak
               esze minden pillanatban? Az én tőkémnek éjjel, nappal ára van, s azt folyósithatom;
               átváltoztatom pénzemet áruvá, az árut pénzzé, s minden alakban kapós, - sőt, amit
               kimondok szóval, jókora számban, az is pénz.</p>
            <p>- A mig ön szerencsés, nem kétlem, elhiszik; de folyvást játszik ön, - a sors keveri
               az ön kártyáit, s jaj önnek, ha a vaksors az ütő kártyát másnak osztja, ön egyszerre
               agyon van ütve. Ellenben az ész nem játszik; mérsékelve bár, de parancsol, s a
               köztapasztalat bizonyitja, hogy az ész folyvást egyenesen jár a földön, s megvéd azon
               csapások ellen, melyek a pénzvilágban, a mindenhatónak hitt tőke körül oly
               gyakoriak.</p>
            <p>- Ön nem is fogadna el a sorstól százezer forintot?</p>
            <p>- Ne ijeszszen meg, - a sors kerüli a magamféle embert; mert mi nem imádjuk. Ma
               szombat van, - holnap bizonyosan vasárnap lesz, - ezt a sors meg nem változtathatja.
               Parancsolunk a sorsnak; mert dolgozunk, s ez által kényszeritjük, hogy a szükségest
               megadja. Ez ugyan kevés, de biztos, - melynek füszere, hogy nem koczkázunk érte.
               Éveket, az években nappalokat és éjje­leket töltöttünk, uram, a tanulásban, hogy e
               hatalmas fegyvert megkeritsük. Mikor kezünk­ben van, - nem busulunk többé, - nem
               remegünk; mert első dolgunk, hogy szük hajlékunkból kiverjük vele a hazug reményt, s
               mig e fegyvert rendesen forgatjuk: lételünk, sőt egy kis kényelmünk is biztositva
               lesz.</p>
            <p>- Kis kényelem!... ismétli a fűszeres,... megveti a reményt! Ez a só, ez a paprika, -
               a többi meleg viz ha só nélkül iszom, megundorodik tőle a gyomrom. Tizenkét oskolát
               végezni, eltépni egy könyvtárt, a sok okos szó közül kivakarni a reményt: köszönöm
               alázatosan. Én árulok sárga czukrot, babérlevelet, kámfort, büdöskővirágot,
               köménymagot, szerecsendiót, magyar­borsot, krétát, eczetet, árpaczukrot, ánizsmagot,
               kéngyertyát, kályhaföstéket, - minden fiókban mást. Belül a fiókban van az érték,
               kivül a <hi>remény,</hi> - ez az életnek ingere. Az <hi
                  >alászszolgáját</hi> sem adom ingyen, ezt is megfizettetem, - s előre remélem,
               hogy egyszer senkinek sem leszek <hi>alázatos,</hi> - ur leszek, s
               nevetem, hogy ön az észszel még nincsen szárazon, - szalad a lánczhuzó után; mert
               holnap enni akar, s azt ma kell megszolgálni.</p>
            <p>- Mondja meg, hogy nyugodtan fekszik le mindennap? Kérdem a föltüzelt vitázót.</p>
            <p>- Most felelj, - <hi>kéngyertya</hi>! Ingerli Faddi.</p>
            <p>- No,... nem mondom, hogy olykor nem félek.</p>
            <p>- Én pedig <hi>sohasem</hi> félek, - uram, - mondám önérzettel, - s e
               nyugalom többet ér...</p>
            <p>- Minden fügédnél, szent Jánoskenyerednél, szerecsendiódnál...! Mondja Faddi akkorát
               röhent­ve, hogy nyikorgott alatta a szék.</p>
            <p>- Mit röhögsz?... kérdi boszusan a fűszeres Faddit. - Mi vagy te? kereskedő, mint én,
               és...</p>
            <p>- Pénzhordó szamár, - mint te, - mondja Faddi borral kiáztatott őszinteséggel, - ha
               egy gazember lekapja hátulról a zsákot, ráadásul végig vág rajtunk egy bottal, aztán
               kihajt az országutra.</p>
            <p>- Azt hinné az ember, hogy titkon bejársz az akadémiába, s uj mesterséget
               tanulsz.</p>
            <p>- Tanulok valamit, igen is, - megáldott az isten egy filkóval, - oskolába küldtem,
               hogy legyen, ki pénzemből valamivel különb ember lesz nálamnál; hanem a zabba dugtam
               fejemet, s azt hittem, hogy az oskolában is ugy van, mint a malomban, hogy aki
               odajár, bizonyosan elliszte­sedik. Az enyémre semmi sem ragadt, feleségem féltette,
               hogy megroppan az esze, ha egy esztendőben öt font könyvet kivülről megtanul. - Nem
               is tanult semmit, az egész kölyök annyit ér, a mennyit bankóban a zsebébe teszek, -
               mikor pedig elköltötte: - számitsd ki, mennyit ér? - Hallom, a te feleséged is igy
               neveli a fiát. Jer, fogjunk kezet, - töltsd tele a poharat, igyunk fiaink
               egészségére.</p>
            <p>- Ne veszekedjetek! Szól közbe az a névtelen, sovány, száraz ember, ki éppen szemközt
               ült velem, s tisztán láttam, hogy a könyökével mindkettőt meglökte.</p>
            <p>Erre mindkettő hangosabb lett, s azt hiszem, hogy a könyökkel való érintés inkább a
               veszekedésre biztatta őket. Nem irom le a czivakodást, - Faddi érzékenyen
               gunyolódott, a fűszeres dölyfösebb lett, kivált a száraz embernek másodszor,
               harmadszor, sőt negyedszer való könyökérintésére, - mi a két embert fokozatosan
               fölgyujtotta, s ebből már bizonyosan kitaláltam, hogy a sovány ingerelte őket.</p>
            <p>- Mindig vagyok olyan ember, mint te, - mondja a fűszeres, - és kikapván
               oldalzsebéből tárczáját, kevélyen mondja: Ne! nálam is van tiz darab ezeres.</p>
            <p>- Nálam ugyan nincsen, - mondja Faddi, - hanem mindjárt megmutatom, hogy itt is van
               annyi emberségem. Te, bankófaló, - kiált a száraz emberre, adj ide tiz darab
               ezerest.</p>
            <p>- Nem hoztam magammal pénzt.</p>
            <p>- Fél bolond, - azt sem tudod, hol áll a pénzed, - jer, találok én neked! - Mondja
               Faddi, székét félretolván, s a mellette ülőnek lábaszárát egy kézzel, a csizmáját más
               kézzel lerántván, - a csizmából az asztalra rázott harmincz darab ezerest. - No, most
               már van pénzed, - adsz‑e emberségre tizezer forintot?</p>
            <p>- Adok, adok, - ne, - csak ne veszekedjetek! Mondja a sovány ember ujra fölhuzván a
               csizmát, s husz darab ezerest visszadugván csizmája szárába.</p>
            <p>Ekkor közbeszóltam (ezt már lakóm mondja,) emlékszik ön azon sovány emberre?
               Kérdésemre részletesen leirta az embert az orrahegyéig, - ott volt punctumnak egy <hi>lencse.</hi> - Ez a lencsés tehát az én nagybátyám volt, de miként
               került e társaságba, hol drága borokat ittak?</p>
            <p>A mérnök folytatta az elbeszélést. Faddin volt a sor, s a fűszerestől azt kérdi:</p>
            <p>- Már most én is érek itt helyben annyit, mint te, - elhiszed‑e?</p>
            <p>- Hát aztán?</p>
            <p>- Aztán azt kérdem, - hogy áll‑e még a szó, hogy Rózsa lányod az én fiamnak felesége
               lesz?</p>
            <p>- Most bort iszunk! Mondja a fűszeres meghökkenve.</p>
            <p>- Aki bort iszik, igazat beszél, barátom, - mondja Faddi majdnem józan komolysággal,
               - ne add lányodat üres fejü filkónak, - hadd pazarolja el a maga részét, Rózsát pedig
               add okos ember­nek; mert az a kislány megérdemli, hogy hozzá illő embernek add, -
               rekomendálok egyet, azt, akit a lány ugy is szeret.</p>
            <p>Én elhalványultam, a fűszeres még inkább.</p>
            <p>- Kit szeret az én lányom?</p>
            <p>- Ezt a derék, becsületes uri embert! Mondja Faddi rám mutatva.</p>
            <p>A mit a fűszeres vöröset megivott, egy csöppig az arczába szaladt, - látta rajtam,
               hogy Faddi uramat nem hazudtolom meg.</p>
            <p>- Igaz, amit Faddi mondott?</p>
            <p>- Mondám, hogy nem szoktam <hi>félni</hi>,- kimondom őszintén, hogy
               Faddi ur igazat beszélt.</p>
            <p>- Én sem félek, - mondja a fűszeres, - Faddi uramnak fia lányomnak nagy <hi>szamár</hi>, ön pedig az én izlésemre nagyon <hi
                  >okos</hi>. Ajánlom magamat mind közönségesen. Jó éjszakát kivánok.</p>
            <p>***</p>
            <p>A faképnél hagyott bennünket. Faddi a pinczért csöngette be, s oly nyugodtan számolt,
               mintha régen álmos lenne. Annál derültebb volt a vén száraz ember, a poharakból a
               maradék bort megitta, közben kezeit dörgölte, s arczáról a boldogság sugárzott. Miért
               örült a vén bolond? Erre az felelhetne, aki azt tudná, hogy miért löködte őket.</p>
            <p>Elváltunk, barátom, - s most érted, hogy a fűszeressel hol találkoztam utolján. Ezen
               este furcsán összemérkőztünk, az ellenkező fogalmak szemközt találkoztak, s a khinai
               fal szép magasra épült, hogy azon én át ne ugorhassam. Nem arról van szó, hogy az apa
               gyermekét becsületes embernek adja, ki a lányt egy öltözetruhában nőmül venném, s tán
               e föltétellel odaadná; hanem a pénz veszett össze az észszel, s az első, mint az
               aranyborju, követeli, hogy hason mászszanak előtte, mint a bibliai korban.
               Megsértettem önhittségét, kicsinylém az alapot, melyre hiu, s ezt hasonló
               gondolkozásuak soha sem feledik.</p>
            
         </div>
         <div type="chapter">
            <head>
                A tápintézetbeliek.
            </head>
            <p>Laktársaim tápintézetbe jártak. Ezen intézeteket diákok számára találták ki, s fő
               tulajdonságuk, hogy a diákban elegendő üres helyet hagynak a <hi
                  >tudományoknak</hi>.</p>
            <p>Az angol tengerészetnek élelmezéséről különös bizottmány tanácskozott egykor, a
               legjelesebb vegyészek ültek össze vitatkozás végett, hogy meghatározzák, mennyi
               tápszer kell egy embernek egy napra, hogy az ember munkaképes maradjon. Abban
               állapodtak meg, hogy kenyéren kivül elég egy embernek husz lat étel. Ezen számitással
               évenkint milliókat gazdálkodnak meg, s az angol királynő kitüntetéssel jutalmazta a
               szakértőket. A tápintézeti szakácsné diákpajtásaimon szerencsésen bebizonyitotta,
               hogy egy embernek elég naponkint tizennyolcz lat, s az ő műkifejezése szerént, egyet
               sem visz el az ördög. (Talán az ördög is a kövérebb falatot szereti.)</p>
            <p>Pajtásaim nevetve beszélték el, hogy a tápintézeti vacsorakor a bádoggyertyatartót a
               vizes korsónak tetejére szokták helyezni, hogy a mély tálba lássanak, azonban a
               tagtársak a korsó körül tologatván egymáshoz a tálat, a gyertyatartó néha belebillent
               a tálba. A gyertyát kikapták, a gyertyatartó bennmaradt, s a legutolsó a tartóról is
               levakarta a babot vagy lencsét, hogy semmi se veszszék kárba.</p>
            <p>E példából gondolhatja akárki, hogy sokat lehet elnézni, ha a tizennyolcz latot az
               étvágy kikéri a tálból.</p>
            <p>A jó fiuk a maradék kenyeret mulhatlan hazahozták, a közös asztalnak fiókjába
               helyezték, hogy még a morzsa se veszszék el. Egyik társunk reggelire hagyta maradék
               kenyerét, ő volt a négy közül a legnagyobb ur; mert ő reggelizett is.</p>
            <p>Ez a kis darab kenyér volt a békének gyakori megzavarója, mert a melyiknél a
               tizennyolcz lat hiányzott, pénze pedig nem volt, e kis maradékra vadászott éjjel,
               megvárta, hogy a tulajdonos elaludjék, akkor óvatosan fölkelt az ágyból, hogy a
               kenyeret a fiókból kilopja.</p>
            <p>Ha az olyan könnyü munka lett volna!</p>
            <p>Az asztalfiókot a fiuk máskor óvatosságból megszappanozták, hogy előkerülhető
               alkalommal könnyen csuszszék, s az alvót föl ne ébreszsze. Ez volt a kenyérvadászok
               előgondossága. A kenyértulajdonos szintén készült a hadviselésre, a gyufát szépen
               ágya mellé helyezé a székre, hogy a legkisebb zörejre elsüthessen egy szálat, s
               lássa, melyik ágynak tölteléke jár a tilosban?</p>
            <p>Most következik a hadjárat.</p>
            <p>Néha tizenegy órakor oltottuk el a gyertyát, s elütötte a tizenkettőt, a kenyér
               tulajdonosa még ébren volt, hol ide, hol oda fordult az ágyban, s a kenyérleső
               kénytelen volt várni, hogy kiindulhasson. Az ágyak elviselt, korhadt faalkotmányok
               voltak, s hasonlitanak a politikai alkotmányokhoz: nem lehetett tudni, mikor rogynak
               össze. A ki mozdult az ágyban, az ágy megjelentette egy keserves nyikorgással; tehát
               ez már ellensége volt saját gazdájának, hogy mozdulatait elárulja a másik
               leselkedőnek.</p>
            <p>A diákfurfangosság mégis kitanulta, hogy miként kell kimászni, hogy a nyöszörgő ágy
               el ne árulja. Egyik lábát már rég kilógatja, s azon egy lábon nagy ügyességgel
               kiemeli magát, ha balkezével az ágynak közepén a legépebb deszkára nehezkedik, s
               egyenlőn alkalmazván a nyomást, kéz és láb kellő pontossággal mozdul ki. A
               legnehezebb munka megtörtént, a diák már a padlón állt, és három nagy lépéssel az
               asztalfiókhoz ér. Egyet lép, utána vigyázva másodikat: de a bokacsukló nagyot pattan,
               s mintha a csöndes szobában egy lőkupakot sütnének el, fölébreszti a kenyérnek
               gazdáját.</p>
            <p>- No?... Kiált ki az ágyból, és figyel, hogy a hang ismétlődik‑e?</p>
            <p>A tolvaj lépésre kinyulva áll a sötétben, mint egy Diánaszobor, megmerevedik, és se
               előre, se hátra nem mozdul. Igy várakozik teljes negyedóráig, hogy a másik ujra
               elaludjék. Már szuszog a másik a mély álomban, az elszánt diák bevégzi harmadik
               lépését, s a jól megszappanozott fiókot kihuzza. Jaj neki, ha a fiókban száraz
               maradék kenyérdarabok vannak, a meglökött kemény kenyér megzördül, a tulajdonos
               fölébred, hirtelen a gyufához kap, s a kenyérvadászt éhen veri vissza fekhelyére. Ha
               sikerült a kenyeret kikapni, s addig a gyufa nem sül el az első, második vakarásra,
               szerencsésen visszafekszik, - de ekkor a meglopott sorba járja az ágyakat, keresni
               féltett falatját, s ha veszekedéssel sem találja meg, ugy áll boszut, hogy mécset
               gyujt, s olvas egy óráig, hogy amaz meg ne ehesse. Végre eloltja a gyertyát, a fiu
               beharap a drága falatba; de jaj neki, ha csemcseg; mert a felbőszült károsodott,
               csizmát, csizmahuzót vagdal hozzá, hogy a falat kedves egészségére ne váljék.</p>
            <p>És e nép hetenkint háromszor ebéd után mégis oly derült, mintha a tápintézetben
               borral kinálták volna. Mi lehet ennek oka?</p>
            <p>Fél évig találgattuk mi is, azonban hasztalan, csak azt tapasztaltuk, hogy kedden,
               csütörtökön és vasárnap délután a jó kedv szabályszerüen megjött, a könnyü vér
               elevenen pezsgett.</p>
            <p>Egykor fiatal orvostól kérdeztük, mi lehet e derültségnek valódi oka? Az orvos
               figyelmesen kikérdezte a fiukat, hogy mit esznek a bizonyos jó kedvü napokon?</p>
            <p>- Levesnek azt a vizet, miben az urak számára a hust megmossák, mielőtt a fazékba
               teszik.</p>
            <p>- Attól nem fog a vér megmelegedni.</p>
            <p>- Aztán kétujjnyi széles vékony marhahust kapunk megsózva, mártás nélkül.</p>
            <p>- Ártatlan eledel, - véli az orvos, - ettől szintén nem lódul meg a vér az urakban.
               Hát még mit kapnak?</p>
            <p>- Czudar savanyu káposztát, - felel egyik, - hogy az embernek szája széléről lemarja
               a nyers bőrt.</p>
            <p>- Ettől a savanyu káposztától lódul meg a vér, - mondja az orvos, - vizivó ember
               azonnal megérzi a savanynak hatását.</p>
            <p>- Bocsásson meg, kegyed, - mondja lakóm, hogy ily vadakat beszélek el, - kegyed
               kivánta, hogy életemet mondjam el, - s én következetesen elmondom a részleteket,
               aztán használja tetszése szerént.</p>
            <p>Pajtásaimnak sovány életmódján keveset változtathattam, legföllebb megosztám velük
               keresményemnek egy részét, s ha a fűszeres szalámit és sajtot küldött, most már
               gyakran megvendégeltem őket, s a társak között némi jótevői tiszteletben részesültem.
               Fontos kérdés volt ilyenkor, hogy kenyerünk hiányzott.</p>
            <p>Frau Rézinek szobájában két ágy volt, s az egyik ágy alá a kenyeres kofák rakták be
               visszamaradt kenyereiket, hogy ne kelljen a közeli árutérről haza czipelni. A fiuk
               ilyenkor megkisértették, hogy kilesték, mikor ment ki az asszony a konyhába, -
               hirtelen a szobába ugrott valamelyik, egy pár kenyérről lekapkodta a gyürkeforradást,
               s az inség enyhitve volt. Ez a kiskereskedés sem tartott örökké, a kofák panaszkodtak
               a hiány miatt s a vén sárkány ráforditotta a kulcsot, hogy a nyikorgást
               meghallhassa.</p>
            <p>Egy este a fűszeres megint küldött valamit, - a fiuk megörültek a lakomának, de
               kenyerünk nem volt.</p>
            <p>- Beveszszük a várat! Szól egyik a kenyeres kofák rakmányára czélozva.</p>
            <p>- Ki megyen be? Kérdi a másik; mert az asszony a kenyereket éppen ma különös gonddal
               dugta be az ágy alá, kettő volt csak a maradék; hanem mindeniken akkora
               gyürkeforradás, mint egy czipó.</p>
            <p>- Ki a legvékonyabb?</p>
            <p>A legvékonyabb én voltam, s hogy az egész dicsőség az enyém legyen, - én
               vállalkoztam. A haditanács kifőzte, hogy az egyik a konyhába megyen vizért, aztán
               kiált, hogy a sötétben nem találja a sajtárt. Az asszony kimegyen a zajra, s hogy én
               bizton bemehessek, a konyhában lármázzék a másik, - hogy a kulcsnyikorgást ne
               hallhassák. A terv tökéletesen sikerült odáig, hogy én a szobába surrantam, az ágy
               alá bujtam, s a kenyeres kosarakból kivadásztam a gyürkét. Már visszakészültem, mikor
               az asszony visszajött, s vele egy másik asszony lépett be.</p>
            <p>Az ágy alatt szorultam, s a mi több, a padozatlan szobának nyirkos földjére nem
               akarván hajolni, tenyereimre támaszkodva tartózkodtam teljes negyedóráig. E
               negyedóráig én sokat hallottam.</p>
            <p>- Frau Rézi, - mondja a másik asszony, nagy ujságot mondok.</p>
            <p>- Mi az, kedves galambom? - mondja a vén asszony édes mézzel, hogy az ujdonságot
               dongó legyet megfogja.</p>
            <p>- Maga tudja, hogy feketekutyáékhoz én járok mosni.</p>
            <p>- Tudom, galambom! - mondja ami asszonyunk a másiknak, kit inkább varju, mint galamb
               helyett lőnének meg.</p>
            <p>- Én ma este szennyest válogattam a kis szobában, - de se az ur, se az asszony nem
               tudta.</p>
            <p>- Aztán mit beszéltek?</p>
            <p>- A maga diákjáról beszéltek, aki oda jár a házhoz.</p>
            <p>- Lehetetlen!</p>
            <p>- Semmi sem lehetetlen; mert, - gondolja csak, Frau Rézi, azt mondta a fűszeres, hogy
               az ifiur elvégzi maholnap a törvényt, s ha a lányukat elvenné, két kézzel odaádnák
               neki.</p>
            <p>- Az asszony is azt mondta?</p>
            <p>- Az mondta legjobban.</p>
            <p>- Hogyan mondták?</p>
            <p>- Furcsán, kedves Frau Rézi, - hogy ugy volna legjobb, ha az ifju ur <hi>ellopná</hi> Rózsa kisasszonyt, a szülők pedig hagynák.</p>
            <p>- Megbolondultak fűszeresék...! Mondja Frau Rézi. (Tökéletesen egy véleményen voltam
               Frau Rézivel, ámbár nem jelenthetém ki szavazatomat az ágy alatt. N.B. El is untam a
               hasalást az ágy alatt, s karjaim rogyni kezdtek.)</p>
            <p>- Bábi, - kérdi az én asszonyom, - nem fért maga valahol a spirituszos üvegekhez a
               kis szobában?</p>
            <p>- Mi ördögnek kellene nekem a spiritusz?</p>
            <p>- No, - tudja, - maga torkos macska, - mindenbe beleüti az orrát, s egy korty
               spiritusztól maga meg nem gebed, azt gondolja: pálinka!</p>
            <p>- Hogy én most részeg fővel beszélem ezt a történetet, - ugy‑e ezt akarja mondani?
               No, ne tagadja?</p>
            <p>(Most meg ezzel voltam egy véleményen, és nagyon szerettem volna a tisztes fehér
               személynek megmondani. N.B. Egyszer már egy kicsinyt a nyirkos földre hasaltam, hogy
               kibirjam várni történetemnek végét.)</p>
            <p>- Jól értette, hogy az én diákomról beszéltek?</p>
            <p>- Hogy ne értettem volna, - azt is mondták, hogy az ifiur gyakran hosszabban
               beszélget a kisasszonnyal, kezet is fog vele, mikor egyedül vannak, s hol az ifiur ad
               levelet a kis­asszonynak, hol meg a kisasszony az ifiurnak. Bizonyosan titkon
               szeretik egymást, azt mondta az asszony, meg azt is, hogy a kulcslyukon többször
               rájuk lesett.</p>
            <p>Eleget tudtam. A boltosné les, látja, mikor Rózsa a mérnök levelét átveszi, - vagy
               mikor a feleletet átadja, s kezet szoritva válunk el. Hanem miért szánták nekem a
               leányt, s miért kellene ellopnom? Ezt nem tudtam.</p>
            <p>- Frau Rézi, - mondja a vendég, ezt négy szem között mondtam ám, és azért, hogy a
               mérnök urnak mondja meg.</p>
            <p>- Öt mázsás lakat van a számon, - kedves Bábim, - az én mérnököm tápláló dajkám.</p>
            <p>- Én meg fűszereséknél vagyok ám házi egér, s a jó falatokat sajnálnám másnak.</p>
            <p>(E szerént a titoktartás egyaránt a miniszteri (olyan, amilyen) tárczához volt kötve,
               - pletyka nem támadhat belőle. N.B. Már szerettem volna kivül lenni; mert a nyirkos
               szobafenéken fölszedtem a náthát, s két prüsszentést nagy erőlködéssel fojtottam meg,
               s a harmadik is el akart sülni.)</p>
            <p>- Tüz van! Ordit be egyik pajtásom a szobaajtón, s a két asszony eszeveszetten rohant
               ki az utczára, hogy hol ég?</p>
            <p>Értettem a mesterfogást, hirtelen kimásztam az ágy alól, kiszöktem a szobából a
               gyürkedarabokkal.</p>
            <p>Frau Rézi diákját káromolva tért vissza; - mert hiába ijedt meg s más emberek
               példájára, inkább boszankodott, hogy el nem égett a fél város, - mint az ijedtséget
               kárpótolja a vigasztalással, hogy senkinek semmi baja.</p>
            <p>Másnap korán elmentem a mérnökhöz, megelőztem asszonyomat.</p>
            <p>A mérnök jól megjegyzé szavaimat, s beleegyezésemmel az egész történetet megirta
               Rózsának.</p>
            <p>Hát a lakoma miként végződött? Kérdik önök. E helyett más történetet fogok
               elmondani.</p>
            
         </div>
         <div type="chapter">
            <head>
                Az ólomhuszas.
            </head>
            <p>Az ezüsthuszas nálunk hasonlit egy ősz haju emberhez, kinek arczáról látjuk, hogy a
                  <hi>régi jó időkből</hi> való! Ezt szándékosan mondom, hogy a
               huszasról ösmerjenek a korra, melyben az elmondott és elmondandó részletek
               történtek.</p>
            <p>Azon korban az ólomhuszasok azon szerepet játszták, mint most a hamis tiz krajczáros,
               változó szerencsével jelentek meg az emberek között, s mint a bölcs hallgatók, (az
               ólom­huszasnak tudvalévő tulajdonsága az, hogy nem szól), itt‑ott tudósokként kelnek
               el, holott ha megszólitják, - kisül, hogy csalók.</p>
            <p>A tápintézeti társak sajátszerü hirességre vergődtek a városban. A közhir szánalmat
               gerjesztett irántuk, s egy pár ismerős kereskedősegéd a boltban ragadt ólomhuszasokat
               szorgalmatosan nekik adta, mert ők ezermesteri ügyességgel tuladtak a különben
               haszontalan czikken. Egy héttel később az előbbeni jelenetnél, Faddi uram fiáról
               beszélgetvén, szerette volna tudni, hogy fia játszik‑e? Nem felelhettem; mert én nem
               értem rá éjjelenkint kávéházba járni. Az öreg szintén nem járt; mert a <hi>Fehér bárányban</hi> tölté az esteli órákat, s onnét az álom
               egyenesen haza kergette.</p>
            <p>Egy ólomhuszasnak köszönhettük, hogy az apának bebizonyithattam, hogy fia
               játszik.</p>
            <p>A tápintézeti fiuk hetek óta rendesen minden este nézegettek egy ólomhuszast, mely,
               mint a hirlapi ujdonságok között a kilenczlábu kutya, azonnal kisült hazudságnak.
               Szappanos, pék, dohányárus, gyufás zsidó, szatócs, kurta kocsmai pinczér messziről
               ráösmert a megbukottra s nevetve tolta vissza az ifiuraknak, hogy ehhez más
               alkalommal is volt szerencséjük.</p>
            <p>Egy nedves napon bennültünk a tanya falai között, a fiuk az iszonyu latyakban nem
               mentek estelizni a tápintézetbe; mert a szokott időben csurgott le a könyü az égből,
               hova a kesergők felkönyörögték. Egy órával később elállt az eső, s a kielégitetlen
               étvágy beszélgetni kezdett. Két kötet szakácskönyvet lehetne irni azon ételekről,
               melyeket pajtásaim elszámláltak, hogy mily jó volna valamelyikből egy falat. A
               rostélyost megsütötték hagymával, a szalonnát friss parázsnál piritották, a lehulló
               zsirt lágy czipóra csöpögették, - persze képzeletben, - s még az asztalról is mondtak
               egyet‑mást, hogy hányszor volt azon paprikás kocsonya, s hogy a tányért ki sem
               törölték tisztára ekkor meg ekkor; de jó volna most megenni.</p>
            <p>- Hol az ólomhuszas? Kérdi az egyik, hogy bőszült étvágyát bolonditsa vele.</p>
            <p>- Ugyan nem kötötték meg már azt a bolondot, kinek ezt az ólomhuszast szántad? -
               Mondja az egyik pajtás, az asztalra vágta a buta csinálmányt.</p>
            <p>- Halljátok - mondja az első, - ma tuladunk rajta, tudom, hol fogják elvenni.</p>
            <p>- A toronyba viszed az őrnek, hogy az váltsa föl; mert más nincsen ébren a
               városban.</p>
            <p>- Jól mondod, a toronyba, a bolondok tornyába viszem, a sarok kávéházban most este
               láttam, hogy tekéznek pénzre, nagyon körülállták a tekeasztalt. Játékban nem
               vizsgálják a pénzt, a fiókba rakják a tételeket, kisértsük meg a szerencsét, hátha
               nyerünk vele.</p>
            <p>Ennél bolondabb inditványt is hallott a világ, ketten fölkerekedtek, s elmentek a
               kávéházba, s mint nekem elbeszélték, következőképpen nyultak munkához.</p>
            <p>Az egyik előállt a huszassal, s a neki hevült játékosok közül a szelesebbiket
               választá ellen­félnek. Az gond nélkül fogadta el a tételt az ólomhuszasra, tett egy
               jót az asztalfiókba, hol tiz tétel is állt. Jobb czélra méltó elszántság tükrözödék
               le arczukról, a lökések hol itt, hol amott változtak, s a két diák egy veszélyes
               lökésre majd elhaltak, hogy az ólomhuszas ingyen lesz a másé! A szeles játszó
               félrelökött, a játszmát elvesztette.</p>
            <p>Pajtásunk első volt az asztalfióknál, kikérte két huszasát, s két valódit kapott a
               vesztestől; mert az nem kereste, melyiké volt ez vagy a másik csomó? hanem
               mennyi?</p>
            <p>Ez volt az utolsó játszma, valamelyik nyertes az ólomhuszast visszalökte, s ebből
               csinos verekedés támadt. Az ólomhuszasnak nem akadt gazdája, s a játszón maradt. Az
               haragosan lökte a botot az asztalra, kifizette a pinczért, s mint mondá, köszöni a
               mulatságot, nem maradt több pénzem ez ólomhuszasnál, jó éjszakát.</p>
            <p>Az elfogott török zászlókat igy hozták győztes apáink, a fiuk már az ablakon
               zörgettek, hogy előre tessék örvendezni, negyed óra mulva fele része a nyereménynek
               kocsonya- és szalonna‑alakban jelent meg az asztalon. Véletlen vagy számitásból,
               senki sem emlitette, hogy ki volt a vesztes, én még ébren hagytam a lakmározókat, s a
               nappali fáradalmat az ágyban pihentem ki. Másnap Faddiékhoz mentem tiz órakor.</p>
            <p>- Isten hozta kedves uram öcsémet, üljön le itt a boltban, ma ünnep van, fiam
               hihetőleg még alszik.</p>
            <p>- Felköltöm, - mondám - készülnie kell a próbatétekre, mindjárt készen lesz.</p>
            <p>- A házi szolga már benn volt nála, havi pénzét küldtem be; de olyan álmos volt, hogy
               pénzért sem hagyta félbe az álmot.</p>
            <p>- A pénz egy csomóban ott fekszik a széken fényes tallérokban, - és egy huszas. - Ezt
               is ön adta?</p>
            <p>- Anyja azt mondja, hogy késő este jött meg öntől, a tanulmányokat ismételték
               együtt.</p>
            <p>- Nálam nem volt.</p>
            <p>- Lássa az anyja, ő vette szárnyai alá; mert az asszony megfogadta, hogy akármi áron
               tekintetes urrá gyártja a fiut.</p>
            <p>- A czél nem magas, elérheti, ha tanul.</p>
            <p>- Barátom, - mondja kétkedve az öreg, - feleségem divatlapokat járat, azok mellett
               szép aczélmetszetek jelennek meg, s a feleségem mennykőlármát csap, ha egyet
               elpiszkolnak. Fél év mulva ugyanazon divatképek lesétálnak az emeletből, a szolgálók
               ládájuk belsejét, a kocsis az abrakos ládának tetejét raggatja be velük. Ez a
               divatképek sorsa, igy fog járni az én fiam is, most az anyja vékonyra faragja, mint a
               rajzónt, majd ha eltöri a hegyét, lekerül hozzám a magtárba, itt a deszkára huzok
               vele rovásokat, mig a fáig elkopik. Akkor ujra faragom bugylival, csak vastagra, hogy
               öreget fogjon, - s lesz a kölyökből buzakupecz, mint az apja.</p>
            <p>- Ezt kiszámitotta, kedves Faddi ur, - kivánom, hogy az emeletről lejöttében el ne
               essék a lépcsőn, s türhető épen érjen a magtárba.</p>
            <p>- Mit akar mondani, kedves uramöcsém? - kérdi az öreg, - mondja meg őszintén.</p>
            <p>- Ne kivánja, hogy fia ügyvéd legyen a tekintetes czimért, - ön e czimet méregdrágán
               fogja megfizetni; mert az a fiu gyakorló ügyvéd sem lesz, buzakereskedö még kevésbé.
               Ezt én mondom.</p>
            <p>- Miért?</p>
            <p>- Az ügyvédséghez egy nagy tőke kivántatik, feddhetetlen élet, hogy a felek
               bizalmának alapot adjon. Az ön fia e tőkét az ön emberségéből pénzben megkaphatja; de
               e tőkének ő nyakára fog hágni, és nem lesz mivel kereskedni.</p>
            <p>- Talán kiheveri kánikuláját.</p>
            <p>- Ha szenvedélye nem volna, vagy arról lemondana, mit nem hiszek.</p>
            <p>- Nem iszik bort.</p>
            <p>- Beösmerem, hogy ez valami silány: alávaló szenvedély a mértéktelenség. No, ezt
               engedjük el.</p>
            <p>- Tudtommal nem <hi>játszik</hi>.</p>
            <p>- Az én tudtommal pedig játszik.</p>
            <p>- Látta ön játszani? Kérdi az apa, kiválólag élénk nyugtalansággal; mert az anya ez
               oldalról védelmezte, s az apának végreménye e tartózkodás volt.</p>
            <p>- Nem láttam; de tudom bizonyosan.</p>
            <p>- Az istenre kérem, mondja meg, honnét tudja?</p>
            <p>- Ön azt mondá, hogy fiának beküldé havi diját, fényes tallérokat küldött be.</p>
            <p>- Hogy öröme legyen a szép pénzben, és sajnálja elkölteni.</p>
            <p>- Huszast nem küldött be, Faddi úr?</p>
            <p>- Nem.</p>
            <p>- A fiunak egyetlenegy huszasa van, - s ha kijő, kérem önt, ezt a huszast kérje el a
               fiutól, - majd elbeszélem azon huszasnak történetét, s ön világosabban lát.</p>
            <p>A fiu e szavaknál lépett a magtárba, szemei égtek a fölzavart álom miatt, köszönte
               bennünket, és leült egy szalmafonásu székre. Az öreg a pénzes tálból öt forintos
               csomókra rakta össze a huszasokat, s az utolsó csomónál azt mondja fiának:</p>
            <p>- Van egy maradék huszasod, urfi, - add ide: később visszaadom.</p>
            <p>- Nem veszi hasznát, apám, mondja a fiu, előkeresgélvén az ólomhuszast, itt van, mit
               sem ér, mert <hi>ólom</hi>.</p>
            <p>- Hol akadt beléd ez a gombfenék? Kovácsinas kalapáccsal verhette két oldalára az
               igazi huszast, az irás is viszszafelé van forditva.</p>
            <p>- Megcsaltak vele, édesapám.</p>
            <p>- Messziről láthatád, hogy a királyfej ezen nem előre néz, hanem hátra.</p>
            <p>A fiu vállat vonitott, apjának okoskodása helyes, mit feleljen rá? Hogy játékban járt
               igy, ez alka­lommal bölcsen elhallgatja. Az öreg az összecsomagolt huszasokat fia
               által feleségéhez küldé, hogy egyedül maradjunk; mert az öreg nyughatatlankodott, s
               fiáról biztos tudósitást várt.</p>
            <p>- Megvan az ólomhuszas, kedves uramöcsém, - mit jelent e haszontalan ólomdarab?</p>
            <p>- Legelőször azt, hogy az ön fia ezüst helyett fogadta el...</p>
            <p>- Másodszor... ?</p>
            <p>- Hogy aki ezt meg sem nézte, valami által megvakult, - legalább azon pillanatra,
               mikor elvette.</p>
            <p>- Azt a vakságot magyarázza meg, kedves öcsém.</p>
            <p>- A játékdüh, - kedves Faddi ur. Az ön fia a kávéházban tiz ember ellen fogad
               egyszerre, - s ez alkalommal nem éppen kitanult csalók, hanem könnyelmű ficzkók
               ügyesen kiszámitották, hogy a szenvedélyes játékos se lát, se hall, - veszteni nem
               veszthettek, fogadásban föltették az ólomhuszast, s a következés bizonyitja, hogy
               kegyed fiát rá lehet szedni. Ez ólomhuszassal jött haza az éjjel.</p>
            <p>- Ösmeri ön e fiukat?</p>
            <p>- Velem laknak egy szobában, - tegnap esti nyolcz óra után főzték ki a tervet,
               kilencz órakor két ezüsthuszassal tértek viszsza.</p>
            <p>- Az én fiamat kinevették.</p>
            <p>- Nevét nem emlitették; de mivel ez ólomhuszast ösmerem, mert hetek óta hentergett a
               közös asztalon, ma azonnal fölismertem, s igen kevés tudománnyal kitaláltam, hogy
               kinek nyakán feledték az elmult este.</p>
            <p>- Minő különbség: egyik az ólmon ezüstöt cserél, a másik ezüstöt ad ólomért, - s ez a
               filkó az én fiam.</p>
            <p>- Mi következik most?</p>
            <p>- Hogy a kölyköt ma én frizirozom meg, nem a fodrász.</p>
            <p>- Elhibázta a kiindulást, kedves Faddi ur, - beszéljen anyjával, - a fiunak támasza
               az anya.</p>
            <p>- Barátom, - nagy fát mozgat, - erre nincsen bátorságom.</p>
            <p>- Faddi uramban hiányzanék a bátorság?</p>
            <p>- Uramöcsém! A városbirót egyszer megfogtam dolmánya galléránál s kilógattam az
               ablakon. Az igaz, büntetésül fizettem ötszáz forintot.</p>
            <p>- A remek sikerült, - folytassa tovább itthon.</p>
            <p>- Nem tudok az asszonyba beleveszni. Ha goromba lenne, négy darabra tépném, egyik
               darabját tenném az asztalra, a másikat a divánra, a harmadikat a karos székbe, a
               negyediket a folyóba, hogy össze ne lehessen ragasztani; de nem mond olyan vastag
               szót, mi engem földühit. Beszél olyan czérnaszál vékonyan: <hi
                  >önön</hi>
               <hi>fölülemelkedem,</hi> - ön ma echaufirozott, (tudja mennykő, mi az?)
               önnek ma mindent megbocsátok! - Ilyen szavakért én nem tudok megharagudni, sőt
               ellenkezőleg: én félek, némely szavát nem is értem, s ha azt mondom: mi az? kisül,
               hogy filkó vagyok. Ezt, uramöcsém, nincsen bátorságom meghallgatni.</p>
            
         </div>
         <div type="chapter">
            <head>
                Férj és feleség!
            </head>
            <p>Sokáig hallgattunk a boltban, egyszer Faddi uram fölugrott, a csapófát magával vitte,
               s egyenesen fölment feleségéhez az emeletre. Később az öreg elbeszélte a találkozást,
               és megvallá, hogy a csapófát azért vitte magával, hogy több bátorsága legyen, s hogy
               az asszony ez illetlenségen megboszankodván, gorombaságot mondjon.</p>
            <p>- Ezer forintot adtam volna egy goromba szóért!</p>
            <p>Shakespearetől engedelmet kérek a kifejezésért. Nem tőle loptam, ellenkezőleg azt
               bizonyitom, hogy a nagy költő az emberi indulatot kitünően ismerte, midőn Richárd
               szájába ama hires szavakat adta: <hi>Országot egy lóért.</hi> Faddi
               uram mint buzakereskedő beszélt, ő erényéhez képest szólalt föl, s ezer forintot
               méltán igérhetett egy gorombaságért.</p>
            <p>- Hónom alatt volt a csapófa, - beszéli az öreg, - csizmám orrát készakarva löktem
               meg egy székben, hogy lábam ujja fájjon, és kénytelen legyek mérgemet kiönteni.
               Beléptemkor jó vastag hangon mondám: <hi>Asszony, beszédem van
                  veled.</hi>
            </p>
            <p>- Szegény férjem, - mondja sajnálkozva az asszony, - kebledet a fájdalom fullánkja
               marja?</p>
            <p>Megvallom, nem ezt vártam. Szomszédasszonyom, a mészárosné azt mondta volna: <hi>Látom, meglódult az eszed, - csapófával jöszsz!</hi> - <hi>A selyemkanapés szobában mérik a zabot, bolond?</hi> Ezt a nyelvet
               érteném, erre tudnék felelni, - szám a fülemig repedne, ugy kiabálnék. Feleségem
               fölkelt a karosszékből, a csapófát szépen kivette hónom alól, a másik szobába kitette
               az ajtósarok mellé, mint a parasztbiró botját. Vége volt minden bátorságomnak.</p>
            <p>- Mit vársz hü nődtől? Kérdi az asszony turbékolva, s eszembe jutott mészáros
               szomszédom, az is azt mondta, hogy a gerliczét nem tudná megölni, az ártatlan
               turbékolásra pityeregne; hanem egy vad tinót leütni kedves munka; mert a tinó rug,
               vág, kapál, szarvaival csap a közeledőhöz: méltó vele szembeszállni.</p>
            <p>- Fiunkról óhajtanék veled beszélni. Mondám megjuhászkodva, s oly szeliden, mint egy
               rossz tüdejü varga, mikor halálos ágyán arra akarja kérni a feleségét, hogy fiukat ne
               adja vargának, - legyen szabó; mert a posztószélből tutyit lehet füzni, - ez is
               tiszta jövödelem.</p>
            <p>- Reményem sugarát kelted föl bennem, jó férjem. Ülj mellém, hogy az egyetértés
               malasztjában egyesüljünk.</p>
            <p>- Anyjukom! - magas fán terem a tudomány, a mi fiunk leesik a fának derekáról, kitöri
               a nyakát. Jobb lenne, ha apja mesterségét követné, kenyér helyett kalácsot
               ehetnék.</p>
            <p>- Kedves férjem! - válaszolt az asszony, - a kis patak vékonyan serkedezik a vadonnak
               aljában, - bátortalan kanyarulatokban huzódik el a legkisebb akadálytól, - s a
               völgyben tévedezve, kis testvéreit, a forrásokat szedi össze, hogy bátrabban
               haladhasson odább. Lassankint meg­erősödik, a vihar erejét növeli, s a kis patak
               folyóvá növekedik, már a partokat szaggatni kezdi, mert utját akadályozzák. Tovább
               haladtában a nálánál kisebb vizek hozzá szegődnek, s lesz belőle hatalmas folyam, -
               mely sziklákat tép, hátán óriás hajókat hord. Az emberek félve állnak meg szélén,
               hatalmától megdöbbennek, - már látszik, hogy közeledik a tengerhez, mely világrészek
               közé fekszik, s azokat medrével választja el. Ezen képek lebegnek előttem, kedves
               férjem, megértetted‑e merengő nődet, ki családodnak folytatását merész partok közé
               szánta?</p>
            <p>- Engedd meg, kedves feleségem, tuzok vagyok én ilyen égben járó gondolatokhoz, -
               kötélen kellene engem oda huzni, ahol te uszkálsz a magas mennyországnak
               közelében.</p>
            <p>(Azt vártam, hogy a guny oldalt löki, - s elkezd magyarán beszélni.)</p>
            <p>- Férjem! - te a fának gyökere és törzse vagy, szivod a nemes nedveket az
               anyaföldből. - Én vagyok az oltovány ág, mely a nemesebb gyümölcsöt adtam, s hálásan
               akarok árnyékot adni az erőt adó gyökérnek.</p>
            <p>(Mért nem mondta, hogy faragatlan furkósbot vagyok, - olyan, mint a mesebeli, mely
               magától megmozdul a sarokban, aztán a szobában mindent összever.)</p>
            <p>- Ez is diákul van, - kedves feleségem, - én keresem nektek a fényes tallérokat,
               czifrán kirajzolt nagy bankókat, - és nem szeretném, hogy fiunknak a szabó olyan
               nadrágokat varrna, melyekben a zseb előre ki van lyukasztva, s azon a pénz
               kipotyog.</p>
            <p>- Rövidlátó vagy, férjem, - szemedet ellepte a köznapi pör, nem veszed észre, hogy a
               sors magasabb utat jelölt ki!</p>
            <p>- Isten engem ugy segéljen, nem látom. Én megveszem a buzát, megvárom az árnak
               emelkedését, akkor nyereséggel eladom. Ezt folytatom régóta, a nyereséget zsebre
               rakom. Tavaszszal elmegyek az alföldre háromszor‑négyszer, őszre visszajövök. Ezt az
               utat ösmerem, hogy ez ut itt‑ott czudar sáros, azt tapasztalom, hanem az egyenes uton
               a tiedet, a magast nem látom.</p>
            <p>- Gazdagok vagyunk, ugy‑e? Kérdi az asszony.</p>
            <p>- No, vagyunk valamik, az igaz.</p>
            <p>- Megvan bemeneti jegyünk a világ szinpadára, fiunk a társadalmi miveltség kellékeit
               elsajátitotta, tud francziául, zongorázik, tánczol, csinos fiu, a házaknál örömest
               látják, - én boldog anya vagyok.</p>
            <p>- Ez a te inventáriumod, - mondám én, - most hallgasd az enyémet. A gyerek nem tanul,
               fejében nincsen annyi diák szó, mennyi zabszem fér kis leányom tenyerébe. Olyan
               könyveket olvas, melyekben az a vég, hogy a leány férjhez megy, - egyet sem, melyből
               férfiember a kenyérkeresetet tanulja. Én és a mészáros beszélünk a törökről, tudjuk,
               hogy azt <hi>beteg embernek</hi> hivják, hogy azt azért nem hagyják
               meghalni; mert mindenik külön és egymaga szeretné agyonütni. Én a vármegyegyülést
               alig várom, az ablakban elállok egyfolytában hat óráig, hogy mikor kell kidobni a nem
               adózókat; mert ha adóznánk, az országut Szegedtől Kikindáig nem élne lóhussal, mint
               most, - a csont pedig mégsem lesz kavics. Örömest hallgatom a kávéházban, ha
               elbeszélik, hogy Pest és Buda között lánczhid lesz, ezután nem tutajozunk a jég
               között. Én örülök, mintha csiklandoznának, hogy az obligáczió kötelezvény lett, a
               masina gép, a granárium magtár, a panganét szurony, a konfuzió zavar, a szenátor
               tanácsos, a bakter éji őr, - s hogy a magyar nótát a szinpadon énekli Füredi, nem
               ugy, mint eddig a kert alatt a kocsis, hogy a szolgálót a keritéshez csalja vele. A
               te fiad bontonról beszél, ha megharagszik valakire, az fasé, a náthája grippe, a
               nyakában a csuz rheuma, ha fésülködik, az toalett, (márcsak ugy irom, ahogy ő mondja)
               s az urabátyja onkli. Maholnap olyan kényes, hogy ha kezet nyujtok neki, csipővassal
               fogja meg. Anyjukom, ha boltban kellene venni a gyereket, ezt a boltos nyakán
               feledtem volna, s egy ütet taplóra ráadásul sem venném el.</p>
            <p>- Nem érted férjem az <hi>elegancziát</hi>.</p>
            <p>- Gondolom, hogy az valami esztergályos munka; az áráról gondolom; mert nekem drágába
               kerül.</p>
            <p>- Modora urias, kedves férjem.</p>
            <p>- Azaz, hogy az olyan neked nagyon tetszik.</p>
            <p>- Nekem és másoknak, férjem, a fiun megösmerik, hogy szülői értik a pénznek
               használatát, s a fiut simára csiszolták.</p>
            <p>- Nem tudok kifogni rajtad, asszony, - mondám békételenkedve, - a fiut kikefélted az
               igaz, ha öt garas van a zsebében, különb urnak nézik nálamnál, pedig nálam ezresek
               vannak. Felelj arra, asszony, ha összeállitják a városnak minden buzakereskedőjét, a
               vén Faddi kiismerszik‑e a többi közül?</p>
            <p>- No,... ne panaszkodjál, megösmerem, te vagy az első.</p>
            <p>- Tégy hátrább, nem kivánok első lenni, szerencsémtől nem részegedtem még meg, a
               fiatalabbak többet tudnak, mint én; mert a fiatalok február elején Németországból
               kikutatják, milyen az ottani termés. A politikára is vigyáznak, hogy lesz‑e háboru
               valamerre, szedik‑e majd a zabot? Ők a toronyból nézik a világot, én csak földön
               járok, s mindenféléből egy arányt tartok, hogy egyik portéka födözze a másikat; de
                  <hi>szorgalmatos kereskedő vagyok</hi>. Ez az én czimem. Hát a fiad
               lesz‑e a világban olyan biztosan ur, mint én buzakereskedő?</p>
            <p>- Másodszor kérdem: gazdagok vagyunk‑e?</p>
            <p>- Hát aztán?</p>
            <p>- Akinek pénze van, - tekintélye, befolyása, hatalma van. Te vetetted meg az alapot,
               fiunk emelkedjék a te szorgalmad után.</p>
            <p>- Ne, - mondám, az ólomhuszast az asztalra kitéve - ez ólomhuszas, tudsz‑e ebből
               ezüstöt csinálni?</p>
            <p>- Ennyire nem vittem.</p>
            <p>- Fiad nagyobb müvész, - az ezüstöt ólommá változtatta, tegnap a kávéházban utolsó
               fillérig kikopasztották, - a játékból egy huszast mentett meg, ezt az ólmot. Én
               eladom a buzát poros­tól, fiad a tiszta szem helyett port hoz haza, hátha egyszer az
               egész vagyon porrá válik körmei között?</p>
            <p>- A fiunak ki kell forrni, a vér heves, a szenvedélyek kitörnek, várd meg, hogy a
               fölösleges meleg kipárologjon.</p>
            <p>- Meleg?... De, anyjuk, ha én megfogadom, hogy azt a kályhát nem fűtöm, s a fára való
               pénzt ládámba zárom, nem lesz minek elpárologni.</p>
            <p>- Feleded, férjem, hogy hozományomról szabadon rendelkezhetem. Fiamat urnak neveltem,
               ur is fog lenni.</p>
            <p>- Torkon fogtál asszony, pénzedről beszélsz, itt hátrálok. Apád kikötötte, hogy
               hozományodat bejegyeztessem; mert, a szerencse forgandó, téged biztositani akart,
               hogy el ne merülj, ha én torkig állok a vizben. Sohasem alkudoztam veled pénzed
               miatt, csinálj vele, amit akarsz, ha majd eszeveszetten költesz, részedet kiadom
               nyugtára, s azt a közös szerzeményből kijegyez­teted. Ugy‑e, engedelmes férj vagyok;
               hanem ha elvered a magadét, akkor asszony, én leszek a vasorru bába, s rajt ülök a
               ládán, abból ugyan ki nem kaparsz egy vékony rézkrajczárt.</p>
            <p>- Nem ingerellek, férjem, tudom, mivel tartozom férjemnek: elragad a nemes buzgóság,
               ennek sokat megbocsátunk.</p>
            <p>- Ugyan ne czukrozd, - mondj egy tenyeres, talpas gorombaságot: mondd, hogy vén
               bolond vagyok.</p>
            <p>- Nem vagy az öregem, - békit az asszony, - hogy megértsük egymást, te tyuk vagy,
               mely réczefiat költött, s megijedsz, hogy az a vizbe rohan uszni. Ne ijedj meg, nem
               fog elmerülni.</p>
            <p>- Azt a réczét tartsd meg, asszony.</p>
            <p>- Köszönöm, férjem, - te ismét az én jó Faddim vagy, - udvarias is tudnál lenni, - én
               azt bizonyosan tudom.</p>
            <p>- Elmegyek; mert nagyon meg találsz dicsérni, aztán majd a kocsis sem fél tőlem.</p>
            <p>- Menj, menj, öregem, - folytasd a munkát, az boldogit téged, én nem háborgatlak.</p>
            <p>Ott hagytam, - a másik szobában megkerestem a csapófát, - hej! furcsát gondoltam. A
               ruhafogason lógtak ruháim, - egy nagy kabátom háttal lógott felém, - gondolám, bár
               egy másik példány Faddi volna benne, hogy vágnám végig a csapóval. (Én szintén igy
               vélekedtem.)</p>
            <p>- Szemeiből látom uramöcsémnek gondolatát, - ugy‑e, gyáva vagyok?</p>
            <p>- Nem mondok ellent.</p>
            <p>- Van mentségem, barátom. Az asszony kifogott rajtam, - miképpen fog ki a sorson? azt
               meg­mutatja az idő. Erre várok, uramöcsém, erre a nagy elégtételre, majd akkor
               molnárszin kabátot varratok az urfinak, beállitom a magtárba, - nyeletem vele czukor
               helyett a gabonaport, - kinyitom rá a magtárablakokat, hogy kiszellőztessem belőle a
               jó szagu olajokat.</p>
            <p>- Kivánom tiszta szivemből, hogy ez a terv sikerüljön.</p>
            <p>- Miért ne sikerülhetne?</p>
            <p>- Ön ma szerette volna, hogy neje gorombáskodjék, - félek, hogy a gorombaságot attól
               kapja, kitől nem várja: a sorstól. Ne idézze lakába az ördögöt, - megjelenhet, s egy
               áldozattal meg nem elégszik.</p>
            
         </div>
         <div type="chapter">
            <head>
                Váltóleczkék.
            </head>
            <p>Olvastam egy vén könyvben azt az esetet, midőn az adós arra kötelezi magát, hogy ha
               adósságát ki nem tudná fizetni, előre megvesz egy kötelet, s azzal fogja magát
               felkötni. Képzelem, miként iszonyodnék el az ember, ha a mai időben ilyen
               kötelezvényt kivánna tőle a hitelező. Bátran és bizvást megijedhet a magyar ember, ha
               váltót irt alá, - a váltó egy hajszállal sem irgalmasabb annál a kötélnél, melyet az
               a nem tudom ki, előre megvett. Jogászéletemnek második évében tanultam meg ezt a szép
               tudományt, én voltam belőle a legkitünőbb, - s én undorodtam meg tőle legelőször.</p>
            <p>A szünnapokat mérnökömmel töltém az első évi jog után. Teljes két hónapot töltöttem
               künn a mezőn, megtanultam a gyakorlati mérést, s az egész időn át ugy foglalkoztam,
               mintha valóban mérnöknek készültem volna. Kopasz nagyon biztatott, válaszszam e
               pályát, jobban megfelel békés természetemnek, a foglalkozásban a tudományszerető
               folyton ujat és meglepőt tanulhat, és a jutalom sem megvetendő.</p>
            <p>A biztatás részben jó földre talált; mert az ügyvédségtől a váltólejárás miatt
               iszonyodni kezdék. Kopasz azt mondá: ha jurateriára Pestre megyek, irassam be magamat
               jurátusnak; de mivel ez csak időbeli kötelezettség, tanuljam a mérnökséget, s ha nem
               akarom éppen elveszteni a jogászi éveket, tegyem le az ügyvédi vizsgát is. Két
               diplomával választhatok az életben tetszésem szerént.</p>
            <p>A második évi jognak vége felé jártam. A pünkösdi ünnepekre odahagytam a várost,
               elmentem bátyámhoz, mert irt, hogy szeretne velem beszélni. Heti vásárosokkal olcsón
               elmehettem egy darabig, és részint gyalogolva, részint olcsón bérelve az üresen járó
               kocsikat, elértem bátyám­hoz.</p>
            <p>A régi állapotban, a régi pókhálók, a régi szennyes falak között találtam. Kivántam
               neki jó napot, örültem, hogy szerencsém van, hogy friss egészségben találtam. Valami
               orrhangon nyöszörgött, - de nem viszonozta; talán azt képzelte a vén bolond, ha
               visszakivánná, többet adna. Jó kivánságaimat benyelte, - ő tudja, hogy kiadhatja‑e
               kamatra másnak.</p>
            <p>Ha ösmerős helyre megyünk, hosszabb idő mulva keressük az ösmerős tárgyakat, -
               cselédet, ebet, macskát, madarat, s ha megvannak: örülünk a viszontlátásnak.
               Bátyámnál ezen példányokból azelőtt sem volt semmi. Itt‑ott egy veréb ugrált a
               keritésen, az udvarra nem szállt le, ösmerte a gazt, hogy abba megehető szemetet nem
               szór senki. A különben is szük udvarban egyetlen zöldség a kerités mellett buján
               tenyésző torma. - Ez megvolt teljes erejében, - a faluban minden háznál termett, hát
               irgalomból sem dobhatja ki; mert nem kell.</p>
            <p>- Fiskális ur, - mit tudunk? Kérdi bátyám bőkezü czimezéssel.</p>
            <p>- Bizonyitványom a mult évről nálam van. Mondám, s odanyujtám megtekintés végett.
               Meg­tekinté az iratot. Anyám nyakamba borult volna, - bátyám elolvasta és
               visszaadta.</p>
            <p>- Hát az idén mit tanultál?</p>
            <p>- Megtanultam jó részét a magyar magánjognak és a váltót.</p>
            <p>- A <hi>vexlit</hi>? - kérdi nagyra meresztve szemeit.</p>
            <p>- Azt.</p>
            <p>- Nehéz mesterség az ugy‑e? Azt mondják, hogy sok benne a furfangosság. Kérdi neki
               élénkülve.</p>
            <p>- Ritka találmány, - mondám, - a hitelezőnek kezében kiköszörült éles kés, mellyel
               adósának torkát kényelmesen elvághatja abban az órában, melyben akarja.</p>
            <p>- Te megtanultad minden részét?</p>
            <p>- Remélem, hogy ezen tanulmányból is első leszek, mint a többiből.</p>
            <p>- Add ide tavalyi bizonyitványaidat.</p>
            <p>Átnyujtám a gondosan betakart papirt, az öreg a sorokat és közöket gondosan
               megvizsgálta, - megkérdezte a tanulmánytárgyakat, hogy melyik micsoda? S hosszu
               kérdezgetés után vissza­nyujtotta a papirt.</p>
            <p>- Hümm!...</p>
            <p>- Parancsol valamit, kedves bátyám? Kérdem a határozatlan hangnak értelmét; mert első
               találkozáskor e hangot jól megjegyeztem, s a szóban is mód nélkül takarékos öreg e
               jelzéssel fontosat árult el.</p>
            <p>- Csunya mesterség az a prókátorság öcsém! Az emberek dühösek, ha egy prókátort
               látnak. Az előtt nem ugy volt.</p>
            <p>- Meghiszem, - a váltó nem tréfa. Az aláiró odaadta magát az ördögnek testestül,
               lelkestül.</p>
            <p>- Végem van, - végem van! - nyöszörög az öreg, - én is aláirtam nevemet egynek, -
               kimondtad halálos itéletemet, mondd meg, mi történik velem? Megsütnek, megfőznek? -
               Elvágják kezemet, lábamat? Beszélj, kedves öcsém, mert mindjárt megfulladok.</p>
            <p>- Nagy az összeg?</p>
            <p>- Rettentő nagy, kedves öcsém! - nyög az öreg, - száz ezüst forint, - azaz: háromszáz
               darab ezüst huszas.</p>
            <p>- Nem tudja bátyám <hi>időre</hi> kifizetni azt a száz forintot?</p>
            <p>- <hi>Időre?</hi> Mit tesz az: <hi>időre?</hi>
            </p>
            <p>- Értem azon napra, melyre kötelezte.</p>
            <p>- Hol lopnám a pénzt? Tormalevéllel fizessem ki? Az van elég, az ördögnek sem kell.
               Ez a rossz viskó mindenem, - ugy‑e, elveszik tőlem, ha időre fizetni nem tudok? Csak
               erősebb ember volnék, ellentállnék bottal, doronggal.</p>
            <p>- Nem használ. A váltó nem ösmer nemes embert, parancsol a birónak, ki ez eljárásért
               a váltóösszeg erejéig felelős.</p>
            <p>- Kilel a hideg, fölüt a nyavalya, - kilyukad a fejem, s az eszem kifoly a lyukon! -
               panaszkodik az öreg. Jer be, öcsém, menjünk a szobába, - tanits meg arra a váltóra! -
               Ugy‑e, az a váltó annyit jelent, ha én száz forintot irtam ki, - nem pengőben
               tartozom fizetni; hanem <hi>váltóban</hi>. Ugy-e kedves öcsém? Lásd,
               kedves öcsém, mindjárt meggyógyulok, nyerek hatvan pengőt.</p>
            <p>- Ha odairta a váltóra a pengőt, - a száz forintot is pengőben fogja megfizetni.</p>
            <p>- Tudom is én, hogy mit irtam, hova irtam, merre irtam? - Vén bolond vagyok én,
               kedves öcsém, olyanba kaptam, amit nem értek. Tanits meg, galambom; ha nem vigyázok,
               harapd le a fülemet; mert én nem érem el a számmal.</p>
            <p>Bementünk, - az öreg az asztalhoz ült, - elővett egy szennyes papirdarabot,
               megvonaloztatta velem, mint a váltót, hogy majd arról magyarázzam meg az egész
               tudományt. Biztattam, hogy megtanulni nem ördögség, csak vigyázzon és általában
               fogadja meg, hogy elkerülhetlen szükség nélkül ne irja nevét váltóra; mert ez nem
               kegyelmez senkinek. Igy van ez a tudomány kigondolva.</p>
            <p>Még sokáig jajgatott, aztán csudálkozott, hogy a kereskedők alá merik irni a váltót.
               Megmagyaráztam, hogy a kereskedőnek éppen azért hiteleznek szivesebben, mert váltót
               ad magáról, s mig azt pontosan fizeti a kitett napra, hitele virágzik.</p>
            <p>- A te gazdád is szokott váltókat aláirni? Kérdi az öreg, kiváncsian lesvén ajkaimról
               a szót.</p>
            <p>- A fűszeres gyakran. Ő idegen nagykereskedőkkel van összeköttetésben, azok semmit
               sem adnak váltó nélkül.</p>
            <p>- S ha a váltót véletlen be nem tudná váltani?</p>
            <p>- Hitelének vége; mert a bizalmatlanság föltámad, s a többi is megrohanja födözet
               végett. Ez pedig a kereskedésben halálos nyavalya; mert a dobon eladott holmi fél
               annyit ér.</p>
            <p>- Hát a buzakereskedő nem ir alá váltókat?</p>
            <p>- Egyet sem! - felelém. A termelők a gabonát készpénzre adják, - itt a kereskedőnek
               egész erejével kell dolgozni!</p>
            <p>- Boldog ember.</p>
            <p>- Faddi uramat érti, ugy‑e kedves urambátyám?</p>
            <p>- Faddinak hivják buzakereskedődet?</p>
            <p>- Igen! Ő az a boldog, ki váltókat nem szokott aláirni, - hanem majd segit a fia.</p>
            <p>- De ki fogja annak a váltóit kifizetni?</p>
            <p>- Olykor az apja, sokszor az anyja, - azaz: mindig, mig az anyai vagyonban tart; mert
               az anyának szeme világa a fiu, azért az anya utolsó szoknyáját is oda fogja adni.</p>
            <p>- Hát az apa?</p>
            <p>- Az apát majd csak a bánat fogja epeszteni, ha meg nem öli.</p>
            <p>- A bánat megölné az embert?</p>
            <p>- Semmi sem könnyebben, kedves urambátyám, - kivált a jó móduakat, kiket az anyagi
               kényelem elszoktatott a gondtól. Ha később vagyonukat fogyni látják, - lelkük
               elszokván a küzdelemtől, a gond háromszorosan gyötri őket; mert szégyenlenek
               szegények lenni. Ez ennek a világos magyarázata.</p>
            <p>Az öreg tiz ujjával turta borzas haját, - feje két akkora lett, mint előbb. Uti
               podgyászomból kiszedtem könyveimet, a váltótörvényt kiteritém az asztalra, hogy egyes
               részleteket mindjárt a törvényből bebizonyithassak. Örült, hogy amit mondani fogok,
               azonnal bebizonyithatom, - egyszersmind kért, hogy majd a városból küldjek neki egy
               példányt az 1840-iki törvényekből.</p>
            <p>Csudálkoztam, hogy száz forintért ennyire meg lehet ijedni, hogy elszántan neki üljön
               a váltó­eljárás megtanulásának. Más ember rövid magyarázatot kérne, a végrehajtási
               részből, meg­fogadná, hogy inkább forró lugba nyul, mint váltót aláirjon, - ezzel
               készen volna a tudománnyal, elfeledné azt is, mit hirből hallott. Az én öregem leült
               az asztal mellé, készül megbolondulni azért a száz ezüst forintért. Jobb bizony, -
               kérne valahol kölcsön, kinálná el a tormáját, ha olyan nagyon fél. Megtanulja a vén
               balgatag a nyavalyát könyvből, - pedig a nyavalya már megvan, és csak egy az
               orvossága, hogy ki kell fizetni. Lóduljon a száz forint után, azt rekommendálhatnám;
               mert ha a biró keresi, drágábba kerül kétszáz forintnál.</p>
            <p>A patikárus száz perczentre dolgozik, a váltóbiró néha háromszázra.</p>
            <p>- Megvonaloztam a papirt, kedves öcsém, - irj rá most minden szükséges szót, és
               magyarázd meg az egészet.</p>
            <p>Elkészitettem egy tökéletes váltót, irtam rá összeget, neveket, esztendőt, hónapot,
               napot, azaz: a hozzátartozandókat.</p>
            <p>- Miért irtad az összeget kétszer, - számmal és irással?</p>
            <p>- Ez a váltónak szükséges alakzata, kedves bátyám. A számbeli megegyez a szóbelivel,
               s ez által meg van nehezitve a hamisitás; mert például: az 1 számból könnyen lehetne
               kilenczest csinálni vagy négyest, - de ha szóval is kiirom, nehezebb a
               meghamisitás.</p>
            <p>- Értem, kedves öcsém. Te világosan magyarázol; hanem azt mondd meg, a hamis váltó
               nem ér ugy‑e semmit?</p>
            <p>- Ha ön bolondjában megvenne egy magánváltót, melynek aláirása hamis, - az a váltó
               egészen hamis önre nézve.</p>
            <p>- Én rám nézve?... Kérdi az öreg. - Hát másra nézve?</p>
            <p>- Ha ön odább adná a váltót, de ugy, hogy mint megmagyarázom, - forgatmányképpen
               odább adná, - a lejáratkor a meghamisitás kisülne, s ön tartoznék az értéket
               visszafizetni annak, kinek ön adta a váltót; mert az ön aláirása igaz, s aki öntől
               vette a váltót, önnel kifizettetheti.</p>
            <p>- Hát én kien keresem pénzemet?</p>
            <p>- A holdvilágon, kedves bátyám, - miért vészen meg váltót ösmeretlentől, ki nevét,
               mint forgató, vagy kibocsátó, nem irja a váltóra?</p>
            <p>- Ez tolvajság, zsiványság, utonállás, az is bolond, aki váltóra ránéz.</p>
            <p>- Hagyjuk félbe a tanulást, kedves urambátyám, - biztatám az öreget, - ön kifizeti a
               száz forintot, s egyszer mindenkorra megtanulja, hogy váltót nem ad és nem vesz.</p>
            <p>- Ne bántsd, - megtanulom a gyehennatüzet! - Másokat is el fogok riasztani.
               Keresztények vagyunk, tegyünk jót felebarátainkkal, kedves öcsém, - hát csak
               folytasd. Tudok egy uzsorást, azt fogom ijesztgetni.</p>
            <p>- Nem fogja az uzsorást megijeszteni, kedves urambátyám, - mert van olyan uzsorás, ki
               csak olyan váltót vesz meg, melyről bizonyosan tudja, hogy az részben hamis.</p>
            <p>- Érti az ördög.</p>
            <p>- Majd megmagyarázom. Képzelje urambátyám, hogy egy győri kereskedőnek fia van
               Bécsben. Készpénz helyett váltót küld fiának, - a váltót az apa fogadja el, - a fiu
               kibocsájtónak irja alá nevét, s a váltót egy bécsi ösmerős kereskedőhöz viszi el, - s
               az készpénzt ad a váltóért.</p>
            <p>- Igen, - a lejáratkor az apa ki fogja fizetni, - hisz ő irta oda, hogy
               elfogadja.</p>
            <p>- Helyesen van, kedves bátyám; hanem például, az is megtörténhetik, hogy egy Bécsben
               korhelykedő fiu hirtelen pénzre akar szert tenni, - elmegyen egy uzsoráshoz, ki csak
               igen nagy kamatra ad, például, - ötszázért ad százat. Ezen uzsorástól pénzt kér a
               fiu; de az uzsorás csak ugy ad, ha a fiu az apja nevét utánozza; mert az uzsorás
               tudja, hogy az apa saját gyermekét nem hagyja bünvádi pörbe bonyolitani, - s a nagy
               összeget ész nélkül kifizeti.</p>
            <p>- Hümmm!...</p>
            <p>Az öreg elmélyedt, - fölkelt, föl s alá járt a szobában, - néha megállt az ablaknál,
               ujjaival dobolt az ablakfán. Dolgozott benne a részletes tudomány, melytől én a
               tanodában eliszonyodtam, s valóban örülnék, ha az öreg azt mondja, hogy egykori
               biztatását elengedi, a törvénykönyvet falhoz vágja, s nekem azt mondja: Ne légy
               fiskális, inkább kapálj burgonyát.</p>
            <p>Harmadnap mulva készen voltunk a tudománnyal, s az öreg nevetve mondá, hogy
               tudja.</p>
            <p>- Tetszik urambátyámnak ez a mesterség?</p>
            <p>- Neked nem tetszik?</p>
            <p>- Igaz lelkemre mondom, - nem tetszik, s ha urambátyám nem kivánná, hogy ügyvéd
               legyek...</p>
            <p>- Dehogy kivánom, kedves öcsém. Miattam ma félbenhagyhatod, - sőt én tanácslom, légy
               mérnök, az egyszeregy nem csal.</p>
            <p>- Szót fogadok, urambátyám, - negyedév van hátra a jogból, - elvégzem az egészet,
               aztán elmegyek Pestre a mérnöki folyamra.</p>
            <p>- Ne busulj öcsém, - most van a mérnökök világa. - Biztat az öreg... A büdös tavakat
               most csapolják, - a vasutakhoz ezer meg ezer mérnök kell, - nekem is... (itt hirtelen
               elakadt az öreg.)</p>
            <p>- Bátyámnak is van méretni valója?</p>
            <p>- Van mennydörgős mennykő. Harmincz lépés torma! - Akadozik az öreg. - Azt akartam
               mondani, hogy vannak ösmerőseim, azoknak foglak ajánlani, - megélsz te a jég hátán
               is.</p>
            <p>- Kibujok örömömben a bőrömből, kedves urambátyám, ha nem kivánja, hogy ügyvéd
               legyek.</p>
            <p>- Miattam megférhetsz bőrödben, - mondja az öreg, - légy mérnök. Anyád ugy is
               iszonyodott a prókátorok- és a mészárosoktól.</p>
            <p>- Mit parancsol még urambátyám? leveléből azt értem...</p>
            <p>- Tudni akartam, hogy megmaradsz‑e régi szándokodnál? S minthogy idegenkedésedet
               láttam, - adtam jó tanácsot.</p>
            <p>Másnap a korcsmában alkalmas fuvarost kaptam, bátyám nagylelküen kifizette
               költségemet hazáig. Fütyöltem, danoltam örömömben, hogy visszamehetek a városba, s az
               ügyvédi pályától bucsut vehetek.</p>
            <p>- Kedves urambátyám, - mondám bucsuzólag, - fogadja hálás köszönetemet a jó
               tanácsért.</p>
            <p>- Nincs mit, - édes öcsém; hanem egyet szivedre kötök.</p>
            <p>- Mit parancsol, kedves urambátyám?</p>
            <p>- Amit mondtam ezelőtt két évvel, hogy atyafiságunkról hallgass; majd megtudod
               egyszer, hogy ez mily nagy szerencsétlenség lenne. Fogadd...</p>
            <p>- Megfogadtam, bátyám, - ha ön el nem árulja, én bizonyosan nem.</p>
            
         </div>
         <div type="chapter">
            <head>
                Az erkélyes ház.
            </head>
            <p>A hiuságnak ezer neme van. A gazdag oláh bemegyen Kolozsvárra vásárra, jól eladja
               portékáját, siet a posztós boltba, leméret egy rőf finom fehér posztót, két darabra
               vágja, s ott a boltban leveti nagy saruit, a boltos előtt fölhuzza <hi
                  >kapczaruhának</hi>. Ez az oláh hiuságnak legmagasabb vágya. A huszár a világ
               szélén szeretné lelógatni a lábát. A tót, azt mondják, azt szeretné megérni, hogy
               egyszerre két pohárból ihatná a pálinkát. Elbeszélésem idejében a mi kis városunkban
               a nyárspolgárnak hites társa meggazdagodott férjét azért kinozta, hogy a főutczában
               erkélyes házat vegyen.</p>
            <p>Az urnapi egyházi menetet, nagyszombaton a föltámadást, tisztujitáskor a
               kortescsapatot, installácziókkor a főispánt az erkélyről nézheti a gazdag család,
               mennyivel több élvezet, mint a huszárnak a semmi, ahova lábait lógatná.</p>
            <p>Hat hétig beszéltek a kávéházakban, hogy a nagy téren egy tönkre jutott családnak
               nagy erkélyü házát dobszóval fogják árverelni. A közvélemény megkinált a házzal
               minden puffadt erszényüt. A szerényebb pióczák hallgatták a biztatást, öntetszőleg
               mosolyogtak, hogy rájuk nézve nem lenne lehetetlenség; de nem bocsátkoztak a további
               tárgyalásba. Igy lassankint sorba próbálták a kesztyüt az emberre, ugy, mint Csuzy
               kamarásnál a liberiát az inasra, s amelyik beleillett a szabásba, az lett az inas. Az
               erkélyes házat a városi mendemonda két embernek szánta: Faddi uramnak és a fekete
               kutyának.</p>
            <p>Az utóbbinak részben azért, mert kereskedése éppen a középponton lenne. Már
               kitervelték, melyik sarkon lenne a bolt, hova lehetne helyezni a fekete kutyát?
               Bizonyosan a sarokra, hogy egyszerre látható legyen a mellékutczán és a köztéren. Oly
               komolyan tárgyalták a dolgot, hogy a részleteken napokig vivódtak. Az egyik rész
               kicsinylette a mostani <hi>fekete kutyát,</hi> az épület nagy, a
               czimfaragványt arányositani kell az épülethez. Egy bádogos keményen összeveszett egy
               képfaragóval azon, hogy melyik tudna különb kutyát alakitani? Például vették föl a
               postakiadónak óriás melákját, a képfaragó azt állitá, hogy ő ugy eltalálja, hogy a
               levélhordó első nap el fogja hinni, hogy az igazi melák ül ott fönn, s rákiált, hogy:
                  <hi>gest herunter!</hi> A bádogos olyan élethűséget igért, hogy a
               hetivásáros paraszt kenyeret dob neki, hogy ne harapjon.</p>
            <p>- Nem azt mondom én, kiált egy fogatlan borbély, - ha a fűszeres megveszi a házat, s
               a felesége kiül az erkélyre, Faddiné asszonyomat megüti a guta.</p>
            <p>Erről még külön három napig beszéltek, kérdezgették, Faddi uram hány esztendős, és ha
               özvegyen maradna, megházasodnék‑e ujra? és buelfelejtésképpen hamarjában kit fogna
               elvenni. A borbélynak hat legénye három napig ezen hirrel borotválta meg a félvárost,
               s ebből természetesen következik, hogy a fűszeres is meghallotta, meg Faddi uram is.
               Az asszonyok fülébe a hir az asszonyborbélyok által jutott, kik csak abban
               különböznek a férfiborbélyoktól, hogy az asszonyok csak beszappanoznak, s jaj annak,
               kin rajtszárad a szappan.</p>
            <p>- Mi ujság? édes Faddim? Kérdi az asszony, megsimogatván az öregnek kitüskésedett
               arczát.</p>
            <p>- Az az ujság, hogy ötezer mérő buzám megzsizsikesedik, s az egész garmadát puskával
               strázsálhatom, hogy el ne röpüljön; mert félesztendő óta nem kél, a koldus is
               szalonnát kér, kenyere elég van.</p>
            <p>- Haragudjál öregem, ilyenkor szoktál okosat kigondolni, most is tudom, min töröd a
               fejedet?</p>
            <p>- No, törd el te, hadd lám, mit ér a fejem két darabban?</p>
            <p>- Meg akarsz engem lepni, tudom én azt, kedves öregem, megsugták. Jer, édes öregem,
               hadd csókoljalak meg.</p>
            <p>- Tüskés a szakállam, ma nem borotválkoztam. Dörmög az öreg ur, ugy látszik, az
               asszonyság a csókot annál drágábban adta, minél kevesebbet kunyorálta Faddi uram.</p>
            <p>- No, nem fakadok riva, ha tüskés is; jer, az érdemet szivesen megjutalmazom,
               öregem.</p>
            <p>- Pipaszagom van, most jöttem a kávéházból. Mondja Faddi, ezt a méhfujtót kapván elő
               ijesztőnek.</p>
            <p>- Rossz ember!</p>
            <p>- Hála istennek, igaz nyelven beszélsz.</p>
            <p>- Hát az igaz‑e, hogy az erkélyes házat a nagy téren a fűszeresek fogják
               megvenni?</p>
            <p>- Bánom is én, ha a két tornyu templomot megveszik is, aztán maguk járnak bele
               ketten. Mi közöm hozzá, mit csinálnak?</p>
            <p>- Ahhoz sincsen semmi közöd, hogy ők mit beszélnek?</p>
            <p>- Nem hozatom a kéngyertyát kontóra, beszéljenek bátran, ha apró pénzem nincsen, van
               öreg.</p>
            <p>- Az aprópénzedet, édes öregem, tedd el, arról nem beszélnek; hanem azt mondják, hogy
               összemegyünk szép lassan, mint a tatai szűr.</p>
            <p>- Hadd mondják, aki sokat öltögeti a nyelvét, egyszer nem tudja hirtelen bekapni,
               aztán megharapja.</p>
            <p>- Vigyázz, öreg, hogy a magadét meg ne harapd, hat hete morgod a zsizsiket, mi
               szükség azt kávéházban beszélni?</p>
            <p>- Nem érted a dolgot: a kölcsönkérőket legyezem el. Aki nekem panaszolkodik, annak
               vissza­panaszolkodom, aztán nem kér. Tudni kell a világ járását, asszony, régen
               tanultam ezt a mesterséget.</p>
            <p>- Férjem, én nem szoktam vizsgálni a buzás zsákokat, de már félni kezdtem, hogy
               valami baj van; mert panaszodat komolyan hiszik. Mi szükségünk van jajgatni?</p>
            <p>- No hát estére hat bandával fogok hegedültetni a “Bárány”-ban, olyan jó kedvem
               lesz.</p>
            <p>- Azt fogják mondani, hogy kezdesz megbolondulni, vesztedet érzed. Nem hisznek a
               keres­kedőnek, ha nagyon jó kedve van.</p>
            <p>- Ejnye, kedves feleségem, de édes csókod van! - Pattan föl Faddi. Isten ugy
               segéljen, mindjárt kilel a hideg. Tőlem vártál meglepetést, pedig megforditva áll a
               dolog, amiért én szentugyse meg nem czirógatlak!</p>
            <p>- Lepj meg, édes öregem, forditja az ügyeskedő asszony a beszédet, mondd, hogy semmi
               bajunk, hogy az ötezer mérő buza nem repül ki az ablakon. Én nem kértem semmit, s
               nekem is panaszolkodtál.</p>
            <p>- <hi>Kutyabajom!</hi> - mondja kényesen Faddi, kikapott egy vastag
               tárczát, szórta ki belőle az ezereseket. Ötven darab egymás mellett, - mondja, - ugy
               beragasztom a fekete kutyának a boltajtaját ezeresekkel, hogy maga se talál be az
               utczáról.</p>
            <p>- Hála istennek!... mondja a ravasz megölelve férjét, és mégis busultál?</p>
            <p>- Busultam; mert a bankó nem tojás, hogy tyuk alá rakjam, pedig ez heverni fog fél
               esztendeig.</p>
            <p>- Kedves öregem, végy vele valamit hirtelen, nekem szeget ütött fejembe, hogy az a
               fűszeres egyszerre neki szaladt annak az erkélyes háznak. Nem fél az a bankótól?</p>
            <p>- Tyhü!... lánczhordtát, erre nem gondoltam. Az a róka megérzi a bűzt, egycsapással
               két legyet akar: olcsón venni és megszabadulni a bankótól. <hi>Ott
                  leszek!</hi> Te ülsz az erkélyre, asszony! Megyek, szaladok, két bandával
               hegedültetek, majd harmadnapra megtudják, miért?</p>
            <p>Faddi lesietett az irodába, a nagy vasas ládába zárta a bankót, s már látta a két
               legyet, hogy egycsapással agyonüti.</p>
            <p>Szegény, nem vette észre, hogy kedves hites társa egycsapással hármat ütött agyon, -
               a fűszeresné volt a harmadik, hogy az ne juthasson az erkélyre; mert az komolyan
               tervelte, hogy végre bejut vágyainak czéljára, a városnak kellő közepébe; mert már
               unta az olajmérést.</p>
            <p>- Télen az ujjai is megdagadtak, s két számmal nagyobb kesztyüt kénytelenittetett
               venni, mint nyáron. Ezt a két számot unta meg, s bekivánkozott a városi közönség
               közé.</p>
            <p>A fűszeres nem volt finnyás, a leghájasabb kezű paraszttal kezet fogott egy garas áru
               gálicz­kőért. Őt nem a téli kesztyük csalogatták a városba, - hanem más, - minek
               nyitját e kötetnek vége felé bizonyosabban megtudjuk.</p>
            <p>A fűszeres idáig következetesen jó viszonyban volt a józan észszel, - folyvást
               tervelt, - s azt hitte, hogy egyszer kidughatja az enyves vesszőt, hogy aranymadarat
               fogjon,</p>
            <p>Az asszonnyal ritkán beszéltem. Köztárgyunk nem volt, végeztem dolgomat, ebéd fölött
               közönyös dolgokban ejtettem egy‑két szót, s gondosan kerültem, hogy az asszonnyal
               szóba keveredjem. Az egész világot az éhenhalástól féltette, s ha valakin jó kabátot
               látott, első megjegyzése az volt, hogy: <hi>hol lopta?</hi>
            </p>
            <p>Különös kedve telt, hogy Faddiéktól a cselédeket elcsalja. Mit főztek? mivel főztek?
               Hányszor esznek pecsenyét? Váltanak‑e tányért leves után? Hány alsó szoknyája van az
               asszonynak? ki van‑e himezve? szokott‑e kalapokat tisztogattatni? Faggyugyertyát
               égetnek‑e, vagy millyt? Ezeket asztal fölött elkérdezte, s az elkövetett ostobaságról
               a cselédnek beadta Faddiékat, ő tudja, hogy a cseléd ott tanulta.</p>
            <p>A szabó öt forinttal többet kapott egy selyemruhavarrásért, mint bárki mástól. Ezen
               öt forintért két óráig beszéltette az asszony, mit varr? kinek varr? milyen alakra
               varr? Semmit sem diszittetett ugy, mint Faddiné: mit tud az a buzás zsák. Kikinda,
               Becskerek - ezt a két falut, vagy mit, ösmeri Faddiné. Az ő férje Majlandból kapja a
               selymet.</p>
            <p>A fiskálisnak fél fontonkint vitetik a szappant, mint a groyersajtot. Az orvosnék
               köhögés ellen vitetik a fekete czukrot, hanem ő tudja, hogy kávéba teszik. A főbiróné
               most libapecsenyét eszik; mert a pörös felek hozzák, - ha az urat kidobják a
               hivatalból, vasárnap is paczalt főzet. Minek az esküdtnének rum, - töltsön a teába
               rozspálinkát, az is drága; nem is hiszi, hogy azt is kifizessék, neve benn van a
               kontókönyvben hátul: előre veszteségnek irják be.</p>
            <p>Senki sem mond ellent az asztalnál, - a fűszeres hallgat, Rózsa szégyenkedve pirul,
               hát nekem mi közöm hozzá?</p>
            <p>Boldog diákkor, melyben szabad aranyhegyekről álmodozni, - melyben elhiszszük, hogy
               milyen nagy bankók vagyunk, s mikor a iskolának ajtaját már‑már becsapják utánunk:
               megijedünk az élettől, mely apróra vált, s fölirják hátunkra, hogy még semmit sem
               érünk, kezdjük el ujra.</p>
            <p>Próbatételeimen keresztül estem, s három nap mulva kellett bizonyitványomat kivenni.
               Föl is az ut, alá is: nyitva a világ. Elmentem mérnök barátomhoz, ő is szomorkodott
               velem együtt; mert levélhordói tisztemet bevégzém, s elbucsuzom fűszereséktől
               örökre.</p>
            <p>Órákig tünődtünk, miként és ki helyettesit a levélhordásban?</p>
            <p>- Meg kell rohanni a fűszerest, - mondám én, - harag ide, harag oda. Trója elesett
               tiz esztendei harcz után, egy fűszeresnek is untig elég lesz két esztendő, hátha
               megpuhult már?</p>
            <p>- Rosszul ösmered, öcsém, a pénzembereket. Tolvajt kiáltana; rám fogná, hogy
               leányának kezével a pénzes ládájába akarok nyulni, - s el nem hiszi, hogy lányát
               szeretem, nem a pénzét. Egyetlen mód volna, mellyel végét vethetném a kinos
               helyzetnek: elszöktetni a lányt; de meg­sérteném az érzékeny gyermeket a
               rábeszéléssel. Mégis szép az a kegyelet, - az apa és anya áldását adja egy frigyre, -
               néhány szót mondanak, melyek másnak semmit sem érnek, - hanem a gyermeknek utravaló
               az életnek elláthatlan hosszára.</p>
            <p>- Hátha...</p>
            <p>- Semmi hátha, - édes barátom, - a nőben legyen három adag sziv, az észből fél
               adaggal megelégszem. Azért van nekem kiiskolázott eszem, hogy ketten is beérjük vele.
               A nő tudjon szeretni, - kezdje az apján, anyján, folytassa testvérein és végezze a
               férjen. Nincsen borzasztóbb teremtmény egy vállalkozó nőnél. Én meghalnék, ha a
               szivarozást el kellene hagynom, - a reggelinek utolsó falatjánál számba dugom a
               keserű gyüredéket: de amely nőt szivarozni látok, a szivarnak égő végét dugnám
               torkába, mert száját kifüstölte, mint a buzásvermet, hogy magtár legyen, melybe
               mindent lehet rakni. A vállalkozó nő rendszerint éles elméjü, s ettől ijedek meg,
               hogy sokat tud, nem a nyomtatott könyvekből: hanem az életből, ebből a
               kinyomathatlan, tintafoltokkal összepiszkolt kéziratból, melyben a gondolatok gyakran
               még szappanozatlanok.</p>
            <p>A férfi mindent merhet, a bolondot azért, hogy kétszer ne cselekedje. A nő hagyjon
               békét a mérkőzésnek - egy szempillantása: <hi>jutalom,</hi> - kezének
               gyengéd érintése: <hi>bizalom,</hi> - hajának egy fürtje: <hi>leköt egy életet,</hi> - ajkának mosolya: <hi>földi
                  üdv,</hi> - kérő szava: <hi>legnemesebb ösztönzés,</hi> - szavának
               igénye: <hi>pályabér.</hi> Ennyi gazdagság becsülje meg önmagát, ne
               birkózzék a férfival, - hisz a legerősebb meghajtja előtte térdét, - hogy bevallja:
               veled vagyok <hi>egész!</hi>
            </p>
            <p>Ugy szeretem a nőt, amint az isten kigondolta, - mint a pontot a betün, mely magában
               érthe­tetlen, s kellő helyén mégis mindent megmagyaráz, és bizonyitja, hogy nála
               nélkül a betü a szóban mindent összetéveszt. A borban a savanyuság, a dohányban az
               erő, a virágban az illat, a nőben a gyengédség a fő gondolat. <hi>Ha
                  lánya nem tud lenni apjának, hogy lenne felesége másnak?</hi> Nem!... barátom,...
               kalandba nem kapok. - A napnak, a holdnak foltjai vannak, - én egyikért sem
               ájuldozok, - én megelégszem csillagommal, - <hi>kicsiny,</hi> de
               egészen <hi>fényes!</hi>
            </p>
            <p>Még három napunk volt hátra, - az utolsó levelet akkorra hagytuk.</p>
            <p>Én elmentem fűszeresékhez, Adolf urfit a végső próbatétre készitgettem. Az apa tudta,
               hogy harmadnap mulva bucsuzni fogok a háztól. Többször észrevettem, hogy szólni akar,
               - föl s alá járt a szobában, - kikérdezett, hogy hova szándékozom menni? Nagyon
               dicsért azon kitünte­tésért, hogy tanáraim társaim fölé emeltek, - s azt mondá: <hi>magam sem gyanitom, mennyit érek.</hi>
            </p>
            <p>Rózsa közeledett a másik szobából, - emiatt a fűszeres nem beszélhetvén, a másik
               szobába ment.</p>
            <p>Adolfot fél óra mulva várhattam csak, azért leültem a kis asztalhoz, hol Rózsa a
               tanulási órák alatt dolgozni szokott.</p>
            <p>- Elhagy ön is? kérdi a lány bánattal.</p>
            <p>- Sorsomnak intését követem: engedelmeskednem kell.</p>
            <p>Elképzelhető, hogy a lánynak további sorsáról beszélgettünk. Elmondám a mérnöknek
               véle­mé­nyét, szóról szóra, mint a mérnök mondá. Rózsa nem tartóztathatá könyüit,
               hosszabb beszél­getés után kezet fogott velem. Megcsókolám a fehér kezet, mintha
               enyém lett volna. A lány engedte, - mint bucsuvételt, melyre alig volt alkalmasabb
               pillanatunk a mostaninál.</p>
            <p>Minthogy Adolfra még hosszan kellett volna várnom, eltávoztam. Mint később megtudtam,
               Rózsa hirtelen az asztalhoz ült, s a következő levelet intézte hozzám:</p>
            <p>“Kedves barátom!</p>
            <p>Szóval szerettem volna elmondani mindazt, mit e sorokban olvas ön, de ehhez hiányzott
               a bátorság, hogy én a nő, egy férfival szemközt okoskodjam, holott önmagamtól is
               félek, mikor az elmondottakról gondolkozom. Elbirom a szenvedést, legjobb barátnőmnek
               sem panaszol­kodom; hisz megrabolnám legszentebb érzelmemet, ha szánakozást mutatna,
               mert egy mivelt eszü embert vonzalmam tárgyául választottam. Semmi kaland, - semmi
               regényesség édes barátom, én is ezt mondom. A gondviselés vezetett össze bennünket, a
               gondviselés tudja, hogy mi czélja van velünk. Ahhoz, hogy önmagamat igen sokra
               becsüljem, mégis nagy jogomat érzem, s igy tollal le tudom irni, hogy igen megijednék
               azon bátorságtól, hogy a szülői ház küszöbétől bár a legközelebbi szentegyháznak
               oltáráig el merjek menni védelem nélkül. Egyszer sem kivánok <hi
                  >vakmerő</hi> lenni, - e vakmerőség valamikor nagyon vádolhatna.</p>
            <p>Szülőim egykor méltányolni fogják, hogy a magam vonzalma szerint akarok boldog lenni.
               Erőltetni hasztalan fognának. “A boldogtalanságban is lehet válogatni, én azt
               választom, melyben mást boldogtalanná nem teszek.”</p>
            <p>Isten önnel, s ne feledje</p>
            <p>igaz barátnőjét, </p>
            <p> Rózsát.”</p>
            <p>E levelet Rózsa ott hagyott könyvembe rejté, hol én bizonyosan megtalálhattam. Ő is
               távozott a szobából, s mint később kitaláltuk, a fűszeres a kulcslyukon át mindent
               látott, a könnyező lányt, az én kézcsókolásomat, a megirt levelet, s hogy az
               könyvembe került. Ő a levelet elolvasta, elolvasás után visszahelyezte.</p>
            <p>Adolffal tértem vissza. Szokás szerént könyvembe tekintek, hogy a bedugott levelet
               meg­keressem. Amint megláttam, becsaptam a könyvet, majd otthon fogom elolvasni.
               Elolvastam otthon, elvittem a mérnökhöz. Ő boldog volt, - azt olvasta, aminek örült,
               - s ujra erőt szedett a további várakozásra.</p>
            <p>Más napra hivatalos voltam egy jó barátomnak szülőihez, - a fiu jó barátom volt, s az
               elválás előtt néhány iskolatársat vendégeltetett meg, hisz, ki tudja, mikor fogjuk
               egymást látni. Ebéd után kávéházba mentünk, összevegyültünk a polgárokkal, éppen
               akkor is azt beszélték, hogy holnap lesz a nevezetes árverés, a két pénzes zacskó fog
               verekedni, tallérokkal fogják egymás szemét kidobálni. A két név ösmerősöm volt,
               egyaránt nem érdekelt, ezé lesz a győzelem, vagy amazé?</p>
            <p>Estefelé hazamentem a tanyára. Üresen találtam; mert a jó czimborák kiszellőztették
               kabátjaikból az iskolaport, s elszéledtek a mulatóhelyekre, hogy utoljára
               összeölelkezzenek a megszokott pajtásokkal. Frau Rézi óvatosan tekintett a szobába, s
               a szoknyazsebből levelet huzott ki. Megösmertem a fűszeresnek irását, mely igen
               váratlan lepett meg.</p>
            <p>Azt gondoltam, hogy bucsuzóra egypár gyürt bankót küldött, s megvárja, hogy holnap
               orácziót csap­jak néhány forintért, s az asszonynak megigérjem, hogy fiskáliskoromban
               is kezet­csóko­lok. Feltörtem a pecsétet, elolvastam a levelet, melytől oly ostoba
               lettem, hogy kivakarhatám bizonyitványomból az eminencziákat, mert a levélből
               elejétől végig egy szót sem értettem.</p>
            <p>“Kedves uramöcsém!</p>
            <p>Mindent tudok! (Ez ugy hangzott, mintha kisülne, hogy az inasoknak segitettem volna a
               raktárból fügét lopni.) Ön engem tigrisnek, hiénának gondolt, ki gyermekemnek
               sorsával nem törődöm. Barátom! Én az észt becsülöm, - a kereskedő is észszel
               dolgozik, - az ész mondja meg, mikor kell a czukrot, kávét venni, hogy az árak
               változása oldalba ne rugja. Rózsa nem kereskedőnének való, ezt régen tudom. Beláttam,
               hogy születni kell a világon mindenre, s ha ő másként akar boldogulni, én nem
               akadályozom. - Ő választékos nevelést kapott, sokat költöttem rá, hogy eszét
               kimiveljem, mégis elfeledtem, hogy boldogságában akadályoztam. Ön fogja tudni, hogy
               egykor Kopasz mérnökkel vitáztam, - no, akkor én goromba ficzkó voltam, megbántottam
               a mérnököt, fitymáltam a tudományt, azt, amiért sok pénzt adtam ki a
               nevelőintézetben, hogy lányom is tudjon valamit. Elmult esőnek nem kell köpönyeg, - a
               lány menjen férjhez, a kihez tetszik, - tudja ön, ahhoz, <hi>a kihez
                  neki tetszik.</hi> Ő okos gyermek, tudja kit fog választani, magához méltó mivelt,
               okos, becsületes embert, - s önt kérem, hogy intézze a dolgot belátása szerint, -
               hanem minden zaj nélkül, - erre okom, igen nagy okom van, - s ezt akármi okos ember
               megbocsátaná. Bizonyos dolgot nem akarok koczkáztatni, - majd egyszer erről önnek
               bizalmasan fogok szólni; azért önt, az okos embert, türelemre kérem. Holnap esti hét
               órakor a nagy templomnak ajtajához fogom kisérni Rózsát, mintha csak sétálni mennénk,
               ön várjon a sekrestyésnek ajtajában, Rózsát át fogja venni. - Mindenbe beleegyezem,
               amit ön jónak lát, - csak szoros hallgatást kérek.</p>
            <p>Maradtam igen jóakarója, </p>
            <p> Én, az a bizonyos.”</p>
            <p>Semmi aláirás; de hát miért nem? Az irást ugy is ösmerem, - bizvást ide irhatta
               volna; mert én el nem árulom, és kinek fognám elárulni olyannak, kinek felelősséggel
               tartoznám? A levél magyarul van irva, tudom, ki irja, tudom, hogy lányáról van szó, -
               s miért nem irja ki a mérnöknek nevét?</p>
            <p>Elhatároztam, hogy nem fogok megbolondulni, - első eminens valék tanulmányaimból,
               tanáraimnak szégyenére nem fogok megbolondulni. Nem vesződöm a titokkal sem, hogy
               miért kell hallgatnom, - elmegyek a mérnökhöz, értse a többit ő, - én örülök, hogy a
               fűszeres meg nem lőtt régebben a levélhordásért.</p>
            <p>Utközben jutott eszembe, hogy Frau Rézinek ágya alatt olyasmit hallottam, hogy nekem
               szánták a lányt. Megfontoltam, hogy én ezt gyürkelopás közt hallottam egy mosónőtől.
               Gyengitő körülménynek megjárja mindkettő, én az ágy alatt, ő a mellékszobából
               hallotta a szavakat, - a levélben pedig az a világos, hogy Rózsa nőül mehet ahhoz,
               aki neki tetszik.</p>
            <p>No, mérnök,... fölmértél ötven falut, kiszámitottál ezer dülőt; de ezt a váratlant ki
               nem számitanád hat annyi logaritmussal, amennyi már kész. Én rád adom atyai
               áldásomat, ha a fűszeres az isten házáig kiséri a menyasszonyt: bátran elveheted, ez
               nem lopott portéka! Mérnökömet a nyugágyon fütyörészve találtam reggel, s első
               kérdése az volt: nem vettem‑e észre, hogy fűszereséknél zavar látszanék.</p>
            <p>- Miféle zavart gondol, bátyám?</p>
            <p>- Bankózavart, barátom! - mondja a mérnök. - Tegnap este Faddival ültünk ketten a
               “Bárányban,” - az öreg bizalmasan megsugta, hogy pénzemet váltsam be ezüstre, vagy
               vegyek valamit; mert a <hi>fekete kutya</hi> veszedelmet szagol.</p>
            <p>- Ettől még bolondabb leszek, - mondám, - végezzünk előbb egyet, - ime a fűszeresnek
               levele, melyet hozzám intézett.</p>
            <p>Kopasz elolvasta a levelet, bámulva nézett rám, várta, hogy én magyarázzak.</p>
            <p>- No, fiskális uram?</p>
            <p>- Még nincsen diplomám, hogy pénzért adjak tanácsot; hanem ingyen adok. Ne
               okoskodjunk, siessen ön a püspöki lakba, kérjen hirtelen dispenzácziót, keritsen két
               tanut, s a kitüzött órában várjon a szentegyházban.</p>
            <p>- Mondom, valami zavar van fűszereséknél.</p>
            <p>- Ne törődjék ön a zavarral, - siessen a püspöki lakba, s az esteli találkozásra
               legyen készen.</p>
            <p>- Álmodjuk mi ezt a fordulatot, vagy valóban ébren vagyunk?</p>
            <p>- Harapjuk meg egymásnak ujját, - mondám némi boszusággal, - a harapásra mulhatlan
               fölébredünk.</p>
            <p>- Nem merek örülni, öcsém, Pista, - okoskodik a mérnök. A kétszerkettő: négy. Ezt be
               tudom bizonyitani; - kettőt a háromból kivonok; marad egy! Ezt is be tudom
               bizonyitani. Azt is tapasztaltam, hogy a lelkiállapotoknak is van egyszeregyük,
               összeadásuk, kivonásuk, melyek a megtörténtet ok szerint bebizonyitják. Mi lehet e
               változásnak oka?</p>
            <p>- Kedves bátyám, az isten áldja meg, - ne okoskodjék annyit. Igen bölcsen beszél, azt
               is meg tudná magyarázni, hogy a pizai torony görbesége mellett miért nem esik hasra,
               - csak most ne magyarázza; hanem lásson dolga után.</p>
            <p>- Bolonddá tesz bennünket ez a fűszeres, megmondom: miért...</p>
            <p>- Nekem ugyan nem mondja, - kiáltani békételenkedve, - rettenetes bajuk az ilyen okos
               embe­rek­nek, hogy a bolondot is okosan tudják védelmezni, - bizony még elokoskodja
               az időt.</p>
            <p>- Isten ugy segéljen, fázom,... hideg van kinn? Áldott meleg juliusi nap van, bátyám,
               - rólam csurog a verejték.</p>
            <p>- Különböző lélekállapot,... én a boldogságtól fázom,... te a részvéttől
               kimelegszel.</p>
            <p>- Jól van, jól, - a czigánygyerek a napsugártól megfeketedik, a vászon megfehéredik,
               - mondám magyarázólag. - Ez is érdekes természettudományi kérdés, - beküldjük a tudós
               társaságnak holnap, ma meg fog ön házasodni.</p>
            <p>- Hová teszem az asszonyt?</p>
            <p>- Három szobában elférnek önök: menjen már; mert ha megharagszom, én veszem el a
               lányt.</p>
            <p>- Megyek, - csak öltözöm, - édes Pistám. Bizony nem hittem volna, hogy ily
               lóhalálában fogom életemnek legfontosabb lépését kezdeni.</p>
            <p>- Éppen most van ön illő állapotban. - magyarázgatám. - Tapasztalt öregektől hallám,
               hogy a házasuláshoz megkivántatik egy kis bolondéria. - Azt hiszi ön, hogy a lányok a
               filozófiát szeretik meg a fiatalemberben? Jaj volna akkor a professzoroknak,
               mindeniknek jutna száz feleség.</p>
            <p>- Már nem fázom!</p>
            <p>- Én sem izzadok.</p>
            <p>- Tehát a viszontlátásig.</p>
            <p>- A nagy templomban.</p>
            
         </div>
         <div type="chapter">
            <head>
                A rébusz.
            </head>
            <p>Kedves mindennapi élet, nincsen neked titkod, benned minden ember ösmerős. Ha a
               mészáros vigyorog: tudják, hogy a husnak fontját egy krajczárral föllebb limitálta a
               vármegye. Ha a pék busul: kitalálják, hogy a rabok kenyerébe korpát kevert, aztán
               megtudták. A borbély uj frakkot huzott föl hétköznapon: világos, hogy megérkezett
               éjjel a főispán, ahhoz megyen borotválni. A városhajdu nagyon veri a dobot: már
               viszket a marka az ötforintos bankóra, amit a mai házárveréskor kap, ha jókor elüti:
               először, másodszor, senki többet: <hi>harmadszor</hi>
               <hi>is.</hi> Délután három órára volt kitüzve az erkélyes háznak
               árverése. A csődben működő ügyvédek kezet szoritottak az utczán, a rég várt osztozási
               nap fölvirradt, - az árjegyzékek tisztára leirva készen vannak, a summa summarum
               kövér, mint a kiállitásra készitett göböly, az ügyvéd urak kabátjaik alatt tartják
               principálisaik számára annak a hires veszett fejszének a nyelét, amivel a feleket
               szokták kielégiteni.</p>
            <p>Diákpajtásaim némi gyakorlati tanulmányozás végett összebeszéltek, hogy az árverésen
               meg­jelennek. Velem is megigértették, hogy az érdekes viadalra elmegyek. Időm
               kifutotta, társaság kedvéért pajtásaimmal fölmentem a városi nagy terembe, a nagy
               asztalhoz közel elfoglaltuk a legjobb nézőhelyet. A hivatalos személyiségek
               határozott órában beültek a közhatalom székeibe, közel hozzájok kikeményitett
               állapotban egyenesedett ki a dobos. Szerszáma nyakában lógott, alkalmasan helyezve,
               hogy a dobverővel kényelmesen érinthesse a feszitett bőrt, mely alatt disznókorában
               sziv is volt, - most intő példa, hogy mire jut a bőr, ha valaki a magáéban meg nem
               fér.</p>
            <p>Faddi megérkezett, - s velem szemközt foglalt helyet az asztalnak végén. A fűszeres
               valamivel később nekem háttal helyezkedék el az asztalon innen. A leghivatalosabb
               személy elmondá a gyülekezésnek okát, a venni kivánókat felszólitá, hogy a bánatpénzt
               tegyék le, hogy az árverés elkezdethessék. A két küzdő kirakta az ezereseket.</p>
            <p>A hajdu kikiáltá az előülő után, hogy a becsár ötvenezer forint: ki ad többet
               érte?</p>
            <p>Faddi uram megszerezte az árt öt forinttal, - átnézett a fűszeresre, s szemeiből
               kinéztem, mit akart értetni a fűszeressel. Ó, jól ösmertem a higgadt eszü
               gabonakereskedőt, - száján a betük alakját is kitaláltam; azt mormolta: No,
               groyersajt, megeszlek apróra, - három óráig készen leszek veled.</p>
            <p>A fűszeres kezével zsebében vájkált, a huszasok csörgését tisztán hallám, s vártam,
               hogy nem fog a tikkasztó melegben fulladozni, hanem kivág egy jókora számot.</p>
            <p>- <hi>Ötezer forint.</hi>
            </p>
            <p>A hallgatóság éljent kiáltott a fűszeresnek, kezdett népszerű lenni, a terem pedig
               melegebb. Két óráig ilyen melegben megsül a kolbász. A fűszeres letörölte homlokáról
               az izzadságot, talán meg is számitotta, hogy sok czukrot vehetne az ötezer forinton,
               ha Faddi nem kergetné. A nézők Fadditól vártak egy gorombaságot, értem: pengő
               forintokban.</p>
            <p>- Még öt forint. Mondja Faddi oly csöndes hangon, hogy a hajdu előre tolta fejét,
               hogy meghallja.</p>
            <p>Az öt forint kimelegitette az elnököt, kabátját pongyolábbra igazitá; mostig oly
               sovány volt, hogy meg nem sülne a maga zsirjában. - Egy óra mulva már levetette volna
               az inget.</p>
            <p>- Még ötezer forint. - Szaval a fűszeres.</p>
            <p>Erre a dobos akkorát ütött a dobra, hogy a városi jegyző ijedtében elejtette a
               tollat, s az árverési jegyzőkönyvet bedisznózta. A közönség két éljennel jutalmazta
               meg a fűszerest, - mint a megyeházán a szónokot, mikor a nép mellett szól, s ki meri
               mondani, hogy a parasztot is az isten teremtette a hatodik napon, hisz Ádám volt a
               legvalódibb paraszt; mert apja sem volt, hogy lehetne büszke őseire!</p>
            <p>Kezdtem ájuldozni, - megkapaszkodtam előttem álló pajtásomban. Melegem volt? azt
               kérdi ön? Bátyámat láttam meg Faddinak háta mögött, s azt is láttam, hogy Faddit az
               öreg valamire biztatta, azaz: ne hagyja magát.</p>
            <p>Faddinak népszerűsége nem ért már öt forintot, itt‑ott egyes hangok előre kiáltották
               az öt forintot, hogy ingereljék a megbukott auktoritást. A buzakereskedő megunta
               hamar az inger­lést, bátyám is ujra döfödte hátulról, végre fölkel a buzakereskedő, s
               mély hangon mondja:</p>
            <p>- Itt megsülünk pecsenyének: <hi>tizezer forint!</hi>
            </p>
            <p>Czudar publikum: most Faddit éljenezd, - előbb gunyoltad, mint azt a képviselőt,
               mikor a kilenczedik pohár vizet itta a muzeumban, - tizezer forintért elreped a szád,
               - el akarod nyelni a fekete kutyát, - megeszel melléje kétszáz akó faolajt, hogy
               jobban csuszszék. - No, de ne morogj, a fűszeres nem marad adós:</p>
            <p>- Tizezer forint ára pecsenye mellé száz forintot igérek salátára. Mondja az előbbi
               hős.</p>
            <p>- Jó ápitust hozzá! Mondja Faddi, visszavette bánatpénzét, s öt percz mulva az
               erkélyes ház tizenötezer forinttal drágábban a valódi értéknél, a fűszeresé
               maradt.</p>
            <p>Faddi győztesen ment el, a közönség tudta, hogy a fűszeres a versenyben tulhajtott,
               ezért Faddinak segitett nevetni az utczán. A fűszeres megvárta az árverési
               jegyzőkönyvet, a dobos­nak markába tiz forintot nyomott, és ugy mosolygott, mintha az
               erkélyes háznak pinczéjében rejtett kincset tudna. Ajánlotta magát a hivatalos
               személyeknek, vigasztalta őket, hogy ne sajnálják őt, mert nem érdemli, - ő el tudja
               nyereséggel adni a penészes szilvát is. Neki ez a ház ingyenben van, meg fogja
               mutatni.</p>
            <p>Hazasiettem, felöltöztem az ünnepélyre.</p>
            <p>Bátyámról egészen megfeledkeztem. Elmentem a mérnökhöz, kifőztük, hogy különböző uton
               a tanuk merre fognak a szent helyre menni. A kitüzött óra közelgett, kezet szoriték a
               mérnökkel; hanem kértem, hogy nagyon szoritsa meg kezemet, mert nagyon hasonlitott e
               napnak szokatlan története az álomhoz, mikor a czigányt hideg kávéval kinálják
               álmában, s ő melegen akarja meginni; de mire fölmelegitik, balha szalad a fülébe, -
               fölugrik, - hiában káromkodik: miért nem itta meg a kávét hidegen?</p>
            <p>Pontban hét órakor a csarnokban álltam, a fűszeres jött Rózsával.</p>
            <p>- Gyermekem!... mondja a leánynak, - kérdezted otthon, - anyád miért csókolt meg oly
               forrón. Anyai áldása volt, - eddigi várakozásodért vedd a jutalmat, - kövesd ezen
               urat a templomba. Ne kérdezz semmit, - én sem kérdeztelek, pedig <hi
                  >mindent tudtam.</hi> Itt e levél, - mondja tovább, - esküvőd után cselekedjél e
               szerént. Most isten veled, rád adom atyai áldásomat.</p>
            <p>Rózsa remegve támaszkodék karomra, a hirtelen változat lezárta ajkát. A fűszeres
               intett, hogy csak vezessem, - ő pedig eltávozott. A lány reszketve kérdé, hogy mi
               történt? Röviden meg­magyaráztam, hogy az apa rendesen a kulcslyukon leste meg, midőn
               a mérnök leveleit átadtam, - az utolsó nyilatkozatot a könyvből olvasta ki, - ez a
               magyarázat. Hogy miért e titkolódzás, és miért nem beszél a részletekről: nem tudom.
               Itt a hozzám intézett levél, melynél fogva ön nőül mehet ahhoz, <hi>a
                  kit szeret,</hi> az pedig az oltárnál várja önt. Igy végeztem a rám ruházott
               bizalmat: menjünk. A mérnök közelitett.</p>
            <p>- Barátom! - mondja Rózsa, - atyám vezetett idáig, - méltónak hisz a nagy utra
               társul?</p>
            <p>- Kedves Rózsám!... én is álmodom, - imádkozzunk együtt, hogy ez álom valósuljon.</p>
            <p>A lány a szentegyháznak márványpadozatára térdelt, kezeit összetette, s hosszan
               imádkozott. Vele imádkoztam, bámultam a gondviselésnek utait, mely czélunkra vezet
               előbb vagy utóbb. Kértem az istent, ha méltónak tartott, hogy mások boldogságának
               eszköze vagyok, engem se hagyjon el: keblemben nincsen irigység, mások boldogságán
               szivemből tudok örvendezni, - ezért merek esedezni, hogy gondomat viselje.</p>
            <p>- Uram! - mondja lakóm, - ön irómesterember, lelkének sugallatából irja sorait, ön
               közelebb áll az istenhez, mint ne tudná, hogy az fölöttünk áll. Restauráczióban
               megtesszük jóbarátunkat szolgabirónak, pedig esküdtnek sem való, - mégis örülünk,
               hogy a tuskóból mit teremtettünk. Mi csak ugy teremthettünk szolgabirót; mert volt
               hozzávaló tuskónk.</p>
            <p>Mennyivel hatalmasabb az ur, - az semmiből teremtett mindent, - teremtette a
               viczeispányt, az országbirót, még azt a poétát is, ki hiszi, hogy mindent ő
               teremtett, még Petőfit is.</p>
            <p>Az én szivemnek kimondhatlan jól esik az imádság, beszélgetni az istennel, ki nem kér
               stemplis utlevelet, hogy én vagyok‑e én, s hogy adós vagyok‑e a nagy adóval, mellyel
               a mennyei adó­szedőnek tartozom? Ő tudja, hogy szivesen lefizetem hálás
               megösmerésemben, nem bántom a szunyogot, mely nem csip; mert én nem tudnék szunyogot
               csinálni, ha könnyelmüen meg akarnám ölni.</p>
            <p>Bevégzék a hosszu imát, az oltárhoz kisérém őket, honnét örökre egyesülten léptek
               vissza.</p>
            <p>- Önök menjenek haza, - mondám a házaspárnak, - én és a tanuk elszéledünk, hogy ránk
               ne bámuljanak a városban.</p>
            <p>- Még ma látlak? - kérdi a mérnök, - kilencz órakor estelizni fogunk nálam.</p>
            <p>Megigértem, hogy elmegyek, - aztán hétre távoztam, a diáktanyára, hogy kinyugodjam a
               lelki küzdelmet. Otthon végig nyujtóztam ágyamon, egy hosszuszáru pipából nagy
               karikákat fujtam, melyeknek gyürűit mátkagyűrűknek képzeltem. Miért nem? Tegnap a két
               szeretőnek egyesü­lését pipafüstnek gondoltam, - s ötven bölcs azt mondta volna, hogy
               igazam van. Jó egy óráig nyugodtam, s nehogy elkéssem, órámat huztam elő. - Már elült
               a nyári nap, gyertyát gyujték, hogy a számlapot tisztán lássam. Éppen fél kilencz
               volt.</p>
            <p>Az ajtó kopogás nélkül megnyilt, kedves urambátyámnak heringsoványságát láttam magam
               előtt.</p>
            <p>- Gratulálok az urfinak, - versben kivánja az ifiur, hogy elmondjam
               szerencsekivánásomat? - kérdi az öreg bódulthoz hasonló képpel, melyen minden ráncz
               összevissza kuszálódott, mint a gyuródott ruha.</p>
            <p>- Isten hozta kedves urambátyámat, - mondám neki, - tessék helyet foglalni ezen a
               szalmaszéken, biz ez diákbutor.</p>
            <p>- Nem ülök le, - utasit vissza, - állva is összeveszhetünk, kedves urfi! - kezdi a
               pattogást. - Ha merem kérdezni, - hol légyen az asszonyság? Nem méltóztatnék
               bemutatni?</p>
            <p>- Azonnal behivom, - mondám, - s rövidség okáért bevágtam a szobaajtót, hogy Frau
               Rézi hallja. Az olyan lángolva jött, mintha egy maroknyi paprikát dugtam volna a
               szájába. - Benyitá az ajtót, - s akarta mondani a meghallani valót. Itt van az
               asszonyság! - mondám, bemutatva most még egy darabban, aztán ugy sem állok jót, hogy
               mérgében el nem reped.</p>
            <p>- <hi>És a feleség?</hi> - kérdi urambátyám.</p>
            <p>- Elmenj, - vén akasztófáravaló, - mondja Frau Rézi kifordulva az ajtón, - aludni
               menj, ha részeg vagy.</p>
            <p>- Kikérem ezt az esetlen tréfát, uramöcsém, - pattog az öreg,... én a feleségedet
               akarom látni.</p>
            <p>- Akkor ólmot öntsünk, urambátyám; mert én különben meg nem mutathatom.</p>
            <p>- Keress magadnak fiatalabb bolondot, az se legyen atyádfia. - Zörög a bátya. Tagadd,
               hogy a fűszeresnek lánya feleséged?</p>
            <p>- Igen is, tagadom, - ráadásul megesküszöm mind a tiz ujjamra: kezdjem?</p>
            <p>- Azt még inkább tagadod, hogy elloptad a lányt?</p>
            <p>- Ugyan ki a manó fogta meg urambátyámat julius végén április elsőnek?</p>
            <p>- A fűszeres maga mondta, - most ordit otthon feleségestől, hogy elcsaltad házától a
               lányt, látták mások, mikor vezetted a templomba, s onnét összeesküdve karon fogva
               távoztatok.</p>
            <p>- Urambátyám nem szokott bort inni soha, ma sem ivott ugy‑e?</p>
            <p>- Józan vagyok, - egy csöpp bor sincsen bennem, - az a méreg van bennem, amit te
               adtál be. Tagadod, hogy a lányt a szentegyházig vezetted?</p>
            <p>- Igen is, tagadom; mert a fűszeres maga vezette a lányt a szentegyházig.</p>
            <p>- A fűszeres maga vezette a küszöbig? - ő? Az apa? a fűszeres? a fekete kutya vezette
               oda készakarva?</p>
            <p>- Szóról-szóra ugy, mint urambátyám most elmondta, - az apa vezette a lányt.</p>
            <p>- S tudta a fűszeres, hogy te az én vérszerénti rokonom és öcsém vagy? persze te
               mondtad meg neki?</p>
            <p>- Azt bizony kedves urambátyám födözte föl a fűszeresnek; mert amely levelet én irtam
               hala­vány fehér kalapos tintával, ugyanazon levélre keresztül irt bátyám egy másikat
               a fűszeresnek, s kibetüzte, hogy a halavány betüket én irtam.</p>
            <p>- Hidd be azt a vasorru bábát, - ordit az öreg, - hadd pofozzon föl engem, vén
               szamarat. - Én, négy lábu állat, - én vezetem azt az akasztófáravaló sajtkukaczot
               sajtra. Hát elvetted a lányt?</p>
            <p>- Azt már nem cselekedtem, bátyám, - mondám igazolva, - a lány Kopasz Imre mérnöknek
               neje lett.</p>
            <p>- Te irkálsz leveleket a lánynak, s a mérnök veszi el?</p>
            <p>- A leveleket is a mérnök irta, csakhogy én hordtam ide, oda. Tegnapelőtt a fűszerest
               nem tudom mi lelte, azt irja, hogy tud mindent, beleegyezik, hogy a lány férjhez
               menjen ahhoz, akit szeret, - rendezzek el mindent hét órára. Ezt cselekedtem, s a
               mérnöké lett a lány.</p>
            <p>- Megállj, öcsém, - ha a fűszeres maga vezette oda a lányt, s most nekem azt hazudja,
               hogy te loptad el, - akkor a fűszeres nem a mérnöknek, hanem neked szánta a
               lányt?</p>
            <p>- Ugyan mit adnék neki enni? - Mondám bosszankodva.</p>
            <p>- Nem érted te a dolgot, öcsém, - hebeg a bátya,... a fiatalság megér egy
               milliót.</p>
            <p>- Igen, vénembernek, ha cserélhetne; de csak nem őrült meg egy apa, hogy lányát
               diáknak nya­kába kösse.</p>
            <p>- Hehehe! - hahaha! - hihahó! - Nevet valóságos nyeritéssel az öreg...</p>
            <p>- Bátyám, az istenért, mi lelte?</p>
            <p>- Mi lelt volna? Nevetek, hogy luddá lett a sáfránykeverő. Meg fog bolondulni, ha
               megtudja, hogy a mérnök a veje, nem te.</p>
            <p>- Annál pedig különb embert akkor sem kap, ha négy vármegyét meghajtat.</p>
            <p>- Van pénze?</p>
            <p>- Van becsületes keresete, urambátyám, - magunkszőrü embernek elég, ha becsületesen
               megél.</p>
            <p>- Hát az erkélyes házat miből fizeti ki?</p>
            <p>- Bizonyosan nem gondolt az én erszényemre.</p>
            <p>- Huhuhaj,... hihihó! - vigyorog az öreg, tökéletesen megbolondulva. - A te
               erszényedre vette meg.</p>
            <p>- Ezt urambátyám nyavalyatörésben mondja, - mondám bosszankodva a sült
               ostobaságon.</p>
            <p>- Most már józan vagyok, kedves öcsém, - lohad le az öregnek kedve, - gyereknek nem
               kell mindent tudni. Szerbusz öcsém, - megyek alunni; hanem adok jó tanácsot: ne menj
               a fűszereshez, mert meglő.</p>
            <p>Elváltunk egymástól, - azt tartom, jó egészséget kivántunk egymásnak, nem került
               pénzbe.</p>
            <p>Kilencz óra közelgett, siettem mérnökékhez, hogy a furcsa magyarázatot elmondjam
               nekik. Azon nyugodtam meg, hogy a véletlen jót lehetetlen elrontani, s hogy a sors az
               egész ügyben okosabb volt valamennyünknél. Szegény Rózsát sajnáltam, hogy némileg
               elkeseriti a vad tréfa, hogy apja, nem tudom mi czélból, eszközül használta. Én akkor
               azt is számba vettem, hogy tán bátyám gazdag, s a fűszeres kiszámitotta, hogy bátyám
               vagyonához általam el fog jutni. Ez a számitás nem egészen látszék biztosnak, e
               helyett inkább mondtam volna neki három számot, hogy tegye a lutriba, bizonyosabban
               kihuzzák, mint bátyám erszényéből egy ötforintos bankót.</p>
            <p>Mérnökék már alig vártak.</p>
            <p>A fűszeresnek fölbontatlan levelét nyujtá át Rózsa. Minthogy nekem volt czimezve, nem
               bontották föl. Kértek, olvasnám el hamar, hogy a mai váratlan eseménynek megoldását
               lássuk. Fölbontottam a levelet, mely következőképpen beszélt:</p>
            <p>“Kedves fiamuram!</p>
            <p>Levelem olvasásakor ön már leányomnak férje, - s elfogadja a szeretetteljes
               czimezést, melyet tőlem most kap először nyiltan, - szivemben réges‑régen fiamnak
               mondám, valahányszor a kulcslyukon át levelet adott Rózsának. - Bátyja dühöngeni fog
               ez összeköttetésen; de amiatt egy hajszálunk se görbüljön meg, megbékél ő a maga
               kenyerén. Ösmerem a vén kópét, - pénzeinek egy részét én használom, s nem is kétlem,
               hogy első dühében fölmondja. Ez mit sem zavar engem, ön azért az <hi>én
                  drága szeretett</hi> vőm, kinek a jövendő miatt nem kell busulnia; azért levelembe
               zártam kétezer forintot, annak idejében összeszámolunk. Még ma este menje­nek el önök
               ...ba, a <hi>Fehér bárányban</hi> készen várja önöket két kocsi,
               egyiken önök utaznak, kedves gyermekeim, a másikon Rózsa leányomnak málhája van. A
               kocsisok kérdés nélkül fognak engedelmeskedni. Két, három hét mulva, midőn az utazás
               nem gyönyörködteti önöket, jöjjenek vissza, szállásuk berendezve várja az erkélyes
               házban.</p>
            <p>Atyai áldásomat önökre, szerencsés utat kivánok </p>
            <p> szerető atyjuk:”</p>
            <p>- Mit ir atyám? Kérdi Rózsa feszült várakozással.</p>
            <p>- Küldi atyai áldását, fölül rá ezt a kétezer forintot, meg egy ruharakmányt, melyet
               mindjárt magam elhozatok a Fehér bárányból, hanem a kocsin egy pár napra én fogok
               elutazni; mert különben meglő.</p>
            <p>- Téged? Kérdi a mérnök.</p>
            <p>- Igen is, engem, kedves bátyám, - mondám a levelet odanyujtva, - a boldogtalan ember
               azt hiszi, hogy én esküdtem meg Rózsával. Ezt a nyomtatási hibát nem fogják a
               plébánián kivakarni; tehát jó egészséget.</p>
            <p>A mérnök hangosan olvasá föl a levelet, melyből a cserét világosan értettük. Hosszu
               tanács­kozás után megegyeztünk, hogy Rózsának málháit nem hozatom el a vendéglőből,
               hanem ők fognak néhány napra elutazni, addig én házőrzőnek maradok, megirom a
               fűszeresnek a kifejlést és tanácsolni fogom, hogy saját érdekében ne üssön lármát, mi
               is hallgatni fogunk.</p>
            <p>Ezen értelemben irtam másnap levelet a fűszeresnek, - ajánltam magamat
               áldozatbáránynak. Tudatám, hogy a mérnöknél megtalálhat, hozza el azt a nagy kést,
               mellyel a groyersajtot és a szalámit vagdalják, - vágja el a nyakamat.</p>
            <p>Két hétig nem jött.</p>
            <p>Ezen időnek folytán irt a mérnök, küldött ezer forintot, megirta, mit mindent vegyek
               a berendezésre, s hogy egy hét alatt készitsem el a lakást, hogy Rózsának kényelme
               legyen. Egy hét alatt megvettem mindent, ami asszonynak való, egész a főzőkanalakig.
               Fogadtam szakács­nét, vettem lisztet, zsirt, sót, eczetet, paprikát, vöröshagymát, s
               a megirt napra tejszint is tarték készen, hogy a kis menyecskét kávéra várhassam.
               Kávét és czukrot nem mertem a fekete kutyától hozatni, féltem, hogy kronaiglit
               kapok.</p>
            <p>Frau Rézit szintén használtam valamire.</p>
            <p>Adtam neki tiz pengő forintot olyan szerződéssel, hogy mindennap eljő hozzám, s
               összeszed minden pletykát, mit a városban hall. Frau Rézi hüségesen megjött.</p>
            <p>Tudtam napról‑napra, vittek‑e malaczot a városbirónak? Mikor mennek a fertálymesterek
               a korcsmába itczét vizsgálni? Melyik asszony verte meg az urát? Fűszeresékről semmi
               vad hir, - azt tudták, hogy a mérnök szép csöndesen elvette a leányt. Punktum.</p>
            <p>No, ha Frau Rézinek a nyelvével sem vakarhatnak pletykát, a jó istennek áldásával
               békén nyu­god­hatunk valamennyien, - megirtam a mérnöknek, hogy a levegő egészen
               tiszta, az én légmérőm állandó napokat igér, jöjjenek haza, s éljenek boldogul.</p>
            <p>Igy szereztem másnak feleséget, - azt, akit nekem szántak, de nem tudom, miért?</p>
            
         </div>
         <div type="chapter">
            <head>
                A megtört hiuság.
            </head>
            <p>A kártyák sokban hasonlitanak, az emberekhez, különösen abban, hogy folyvást egymást
               ütik. Egyszer egyik, máskor másik az erősebb, s ha a kártyák éreznék és tudnák, mi
               történik velük: képzelem, mint szégyenlené a vörös disznó, hogy a makkhetes is elüti,
               mikor - <hi>adutt.</hi> A változó szerencse azt alázza meg
               legkönnyebben, ki mások kárán nevetni szokott, - mert a megbukott tapasztalásból
               tudja, hogy másnak ő is azt a hibát nevette, amelyik biczczentett.</p>
            <p>Két hónap mulva a történtek után a fűszeres benyitott a mérnöknek dolgozó szobájába.
               Én ijedtemben földöntöttem a nagy tintatartót, a nagy fekete tócsa az előttem
               kifeszitett papirra nagy tengert pingált, s kivántam, hogy lenne az most a vörös
               tenger én meg annak fenekén Fáraó király, hogy meg ne egyen a fűszeres, mint Jónást a
               czethal.</p>
            <p>- Mi tetszik? Mondja a mérnök is, megdöbbenve a fűszerestől; mert szemei ijesztőleg
               meredtek felénk.</p>
            <p>- Mit árulnak ebben a boltban? Kérdi a fűszeres körültekintve, miből azt gyanitám,
               hogy az eszét elpottyantá az utczán.</p>
            <p>- Ha árulunk, csak észt árulunk! Mondám én a mérnök helyett; mert az nem tudott
               szólni.</p>
            <p>- Adjanak hát az urak nekem is: mert az enyém elfogyott. Mondja a fűszeres mély
               bánattal, s kinálás nélkül leült a pamlagra, kalapját az asztalra helyezé, s várta a
               feleletet.</p>
            <p>- Kedves uramatyám, - mondá a mérnök ipához közeledve, - ajándékozzon meg bizalmával,
               miben szolgálhatok?</p>
            <p>- Mondtam már, hogy ész kell, - az urtól hallottam, hogy az ész nem fél, - de
               minthogy én most nagyon <hi>félek,</hi> azt kell hinnem, hogy az én
               eszem elment. Az ur elvette lányomat, hitelezzen nekem kölcsönbe észt, arra van
               szükségem.</p>
            <p>- Ne ily keserün, uramatyám, - vigasztalja a mérnök, - ön itthon van, vejének szent
               kötelessége önt kitelhetőleg védelmezni.</p>
            <p>- Csendesen beszéljünk, - meg ne hallja a felesége. Vesz ön erkélyes házat a
               feleségének?</p>
            <p>- Nem vehetek, uramatyám, - mert nincsen annyi pénzem, hogy mostanában vegyek.</p>
            <p>- Hátha a felesége nem hagyna önnek békét, s minden áron azt kivánná, hogy vegyen
               egyet: mit csinálna akkor?</p>
            <p>- Eszére adnám, hogy nem vehetek. Bolond gombát senki kedvéért sem eszem, még
               feleségeméért sem, pedig nagyon szeretem.</p>
            <p>- Én ettem bolond gombát, hallja az ur, s feleségemnek kedvéért pénz nélkül vettem
               házat.</p>
            <p>- El fogja ön adni, - addig van.</p>
            <p>- Nem addig van. Én kereskedő vagyok, részben hitellel dolgozom, s ha időre nem
               fizetek, vége hitelemnek. A ház a nyakamon van, s egy akasztófáravaló észrevette
               zavaromat, nálam letett pénzét szinte sürgeti, ha nem fizetek, csőddel fenyeget.</p>
            <p>- Szabad közbeszólnom? Kérdem a fűszerest egész hiedelemmel.</p>
            <p>- Hogyne?... az ur is észszel kereskedik, - van az urnak nekem való esze?</p>
            <p>- <hi>Van!</hi> - Mondám oly határozottan, hogy a fűszeres egyszerre
               kijózanodott, könyüi kicsor­dultak, s kettőnk kezét hevesen megszoritá. Ebből
               gyanitám, hogy előbb a nagy elkeseredés zavarta meg. Még egyszer ismételem, hogy <hi>“van”</hi>, s arra kértem, hogy maradjon veszteg egy óráig, egy óra
               mulva visszajövök, s a házat megvetetem Faddival.</p>
            <p>- Jaj, annak is bolond felesége van! Nyöszörög a fűszeres.</p>
            <p>- Ha esze volna, - nem merném igérni az urnak, hogy segithetek. Talán hallotta az ur
               a hirét a homeopathiának.</p>
            <p>- Igen, - abban a hideglelést hidegleléssel gyógyitják.</p>
            <p>- A kötözni való bolondságot még nagyobb bolondsággal. - Magyarázám neki. - Várjon az
               ur, egy óra alatt meghozom az orvosságot, - ha nem, doboltassa ki az ur, hogy az idei
               jogászoknak első eminense a legnagyobb csacsi.</p>
            <p>Ott hagytam az uj atyafiakat, rohantam Faddiékhoz, - egyenesen föl az emeletbe. -
               Bekopog­tattam az asszonyhoz, az udvarias bókot szabály szerint megcsináltam,
               félkesztyüs kezeit magasra emelem, hogy ezen poziczióban Coriolan Jupiterre
               esküdhetnék, megcsókolám a keserü mandulaszappanszagu kezet, s baraczklekváros édesen
               mondám ki a legujmódibb czimezést:</p>
            <p>- Drága <hi>nagysád!</hi>
            </p>
            <p>Ez olyan nagy szó volt akkor, mint most a nagy politikában az <hi>első
                  ágyulövés.</hi> Európának minden börzéje elájul a hangra, a pénzkupecz elejti a
               credit actiát, az kitöri a nyakát, és oly haszontalan papirka lesz, hogy
               sárkányfaroknak kötözhetik föl a gyerekek. Hála istennek a <hi
                  >Honderü</hi> kitalálta ezt a nagy szót, - a fiskálisné asszonyt nem szólitották
               már a novellában <hi>ténsasszonynak,</hi> - a novellahősök kimondák,
               hogy a szépség királyné a lebujban is. - A <hi>nagysád</hi>-szót az
               irók oly olcsóra szabták, mint a krumpliczukrot.</p>
            <p>Ott feküdt a <hi>“Honderü” </hi>a buzakereskedőné előtt, - az volt az
               asszonynak hivatalos lapja, abból tanulta a holdvilágmagyarságot, hol a <hi>vörös répát</hi> ki nem mondták, mert sok benne az r. Ó, a <hi>Honderü</hi> vakart ki minket a töltött káposzta közől, - az itatta
               meg először a teát az egészséges magyar emberrel undorodás nélkül, az tanitotta meg a
               tekintetes publikumnak feleségét balkézzel enni. - Máskor az urfi tiz ujjára
               esküdött, s a szolgabiró előtt fogadta, hogy az lányasszonyért a városház tornyát
               hegyével aláforditja, csak mondja ki az igent. - A Honderü kikomponálta a <hi>nagysádat,</hi> ezt a fapénzt, melyért a félbolond az utczára tolja
               ki fejét, hogy az egész heti vásárnak közönsége lássa meg, mikor megcsókolod.</p>
            <p>Amint a <hi>nagysád</hi>-szót kimondám, Faddiné ugy meglágyult, hogy
               kinyujthatnám rétestésztának. Maga nyult a kis székért, hogy közelébe ültessen, s a
               Honderüből hirtelen kiolvasott egy nyájas fogadást.</p>
            <p>- Üdébb a lég, ha kegyedet körömben láthatom!</p>
            <p>- Bucsukönyüimet kisirni jöttem, midőn nagysádnak utolsó istenhozzádomat elrebegnem
               kényszerit az irigy sorsnak ádáz kajánsága. Igy folytattuk a beszélgetést a fülmilék
               és pitypalattyok nyelvén álló félóráig. - Megérdemlettem volna, hogy megkötözzenek;
               mert csak futóbolondok nyaggatták igy a fölséges nyelvet; de be kellett váltanom a
               homeopathiának becsületét, hogy betegemet a gyilkos nyavalyából kigyógyitsam.</p>
            <p>- Ön ellebben körünkből, a végzetnek szárnyai ragadják el önt, s én e bárdolatlan nép
               között fogom nyögni napjaimat; mert a magasztost a köznapiság vaksága felösmerni
               képtelen.</p>
            <p>- Ön királynéja maradand e város saloni életének.</p>
            <p>- Királyné trón nélkül, egy külvárosi kalitkában. Mondá elérzékenyülve az asszony;
               mert Faddi az egyik közfalat kidobatni nem engedte, s ha sok volt a vendég, négy
               szobában kellett egymást összevadászni.</p>
            <p>- Ó, - ha nagysádat az erkélyes háznak tágas tereméiben bámulhattam volna.</p>
            <p>- Ne emlitse ön, - alárendeltségemet juttatja eszembe; mely vágyaimat nem
               érvényesitheti.</p>
            <p>- Most faggyugyertyát és szalámit fognak ott fölhalmozni.</p>
            <p>- Bárdolatlan nép, mely a vaniliát árulja; de illatát nem érzi.</p>
            <p>- Ó, - ha nagysád tudná, amit én, - s az alkalmat torkán ragadná, hogy diadalt üljön
               azon a népen, mely a jobb izlést az avas olajtól nem érzi.</p>
            <p>- Beszéljen ön, - drága barátom, - erőm éled, ha ön reményt nyujt.</p>
            <p>- Fűszeresek nyomoruságosan összevesztek, - mondám érthető nyelven, - a gazda
               közfalakat akart huzatni, hogy a nagy termek apróbb osztályában helyezhesse el a
               heringes hordókat és a czukorsüvegeket, mig az asszony megfogadta, hogy inkább olajos
               hordóban lakik, mint kinevettesse magát, hogy a diszteremben urnő nem lehet.</p>
            <p>- Folytassa ön, drága barátom! Mondja az asszony, megizlelve a kis pletykát.</p>
            <p>- A férj dühében el akarja adni a házat veszteséggel is, - most van vejénél, hogy az
               eladással megbizza.</p>
            <p>- Ó, ha e düh el nem párologna.</p>
            <p>- Parancsolja nagysád, hogy a fűszerest szaván fogjam?</p>
            <p>- A mérnöknél találandjuk még a fűszerest?</p>
            <p>- Remélem, ott találom még, - parancsolja nagysád, hogy szóval tartsam még?</p>
            <p>- Egy perczet sem fogunk veszteni. Férjem Mosonyba utazott, a pénzről rendelkezhetem,
               azonnal foglalót adok. Férjem estére hazajön, elintézheti a többit.</p>
            <p>A nő hirtelen magára kapta felső ruháját, egy nagy tárczának töltelékéből tetemes
               mennyiséget vett ki, s egy negyed óra mulva a mérnöknek szállásán készen lett az
               alku, mely szerint a fűszeres tizezer forint veszteséggel átengedi az erkélyes házat.
               A nő reszketett a kellemes izgalomtól, mig a fűszeres az átengedést fogalmazta és
               tanuk jelenlétében aláirta. Az előleget lefizette a nő, az irományokat táskájába
               gyürte, s ajánlotta magát a társaságnak. Az alatt kocsija megérkezett a mérnök lakása
               elé. Lekisértem, befejezésül egy pár nagyságos czimet nem sajnáltam utravalóul.</p>
            <p>- <hi>Az erkélyes házhoz!</hi> - parancsolá a kocsisnak, s a nyitott
               kocsiban urias kényelemmel helyezkedék el, hihetőleg azon gyönyörködék, mint fognak
               bámulni az emberek, hogy az erkélyen még ma bemutatja magát.</p>
            <p>- Mit csinált ön? - kérdi a fűszeres.</p>
            <p>- Megkevertem a kártyát, - kihivtam az ön feleségét, - a fűszeresnével elhitettem,
               hogy ő az adutt, s elüttettem vele az ön feleségét.</p>
            <p>- Bolond asszony, éppen olyan bolond, mint az én feleségem.</p>
            <p>- Nagyobb, - mondám, van szerencsém bebizonyitani, - következésképpen helyesen
               számitot­tam az észszel.</p>
            <p>- Megmenekültem, - drága áron; de megmenekültem. Nem hetvenkedem többször: ez az ön
               diadala!</p>
            <p>- <hi>Az észé,</hi> a gondolkozásé, - az itélőtehetségé, uram, - s
               hálából ösmerje ön be, hogy ránk is szükség van a társadalomban.</p>
            <p>- Nagy szükség van, uram! - vallja a fűszeres. - Ugy‑e, nyomoruságos állapotban
               voltam előbb: ne csodálkozzanak önök, - mi fölváltjuk a nagy bankót apróra, az aprót
               öregre, - eszünk a summában elvégződik. Sohasem hittem volna, hogy az embereket
               szenvedélyeiknél lehet jobbra‑balra kormányozni, - most már tudom. Önök boltja
               nagyobb az enyémnél, - millió fiókjuk van, egyikben a tudatlan ember, másikban a
               ravasz, a harmadikban az ügyetlen, negyedikben az eszeveszett hiu... Ugy‑e, fölfogom
               az önök hivatását? - Ó, - én fontszámra árulok, - önök mázsaszámra. Leveszem
               kalapomat, hazáig föl sem teszem, hanem otthon, uraim, otthon, fölteszem.</p>
            <p>Vége az asszonykomédiának. - A fekete kutya czimert kivül meghagyom, - parasztot
               fogni igen jó czimer: benn, a szobában nagy betükkel irom föl: <hi
                  >Mindent észszel.</hi>
               <hi>Alásszolgája!</hi>
            </p>
            <p>- Rózsát nem akarja megnézni, kedves uramatyám.</p>
            <p>- Lányom jó helyen van, fiamuram, - holnap meg fogom nézni. - Most hazamegyek,
               felesé­gemnek bemutatom magamat uj bőrömben. Két hét óta lesoványkodtam husz fonttal,
               - most észben kövérebb lettem egy mázsával, - ujra kell ösmerkednünk, kedves
               fiamuram. Isten velünk.</p>
            <p>Röviden mondom el, hogy a fűszeresné nem tudta férjének nagy aggodalmait elképzelni,
               - folyvást az erkélyes házat bujta, hogy jövendő terveit élvezze. A lépcsőzeten
               találkozott a két asszony.</p>
            <p>- Kit tetszik keresni? Kérdi a fűszeresné vetélytársát.</p>
            <p>- Házamnak kulcsát, - asszonyom, - mondá fönnhéjázva Faddiné, - mert e házat
               megvettem az ön férjétől.</p>
            <p>- Férjem bizonyosan megőrült. Mondja a fűszeresné.</p>
            <p>- ...Nem őrült meg. - kiáltja a fűszeres az alsó lépcsőről, - felesége után csapázva
               hazulról, - jer, asszony, menjünk haza, Faddiné asszonyságnak igaza van, a házat
               eladtam.</p>
            <p>- Nem értem ezt a rossz tréfát.</p>
            <p>- Ha nem sikerült volna a házeladás, megbuktunk volna.</p>
            <p>- Végem van!</p>
            <p>- Én meg most kezdődöm el.</p>
            
         </div>
         <div type="chapter">
            <head>
                Gőzösön Pestre.
            </head>
            <p>Név szerént nem emliti a történet, hogy ki volt az az ember, aki a rákot legelőször
               ette meg: hanem hogy az volt a legéhesebb ember, azt bizonyosan hiszem. Az étvágy
               igen sokra tanitotta meg az embert, s azért tanul keveset; mert igen sokat eszik.
               Naponkint olvasom az állam­gazdászati vezérczikkeket, egyikben ajánlják a vegytant:
               földmivelő népnek tudnia kell, mit csikarunk ki a földből, s mit kell visszaadnunk.
               Tökéletesen igaz. A másik vezérczikkben hatalmasan bebizonyitják, hogy borainkkal
               uralkodhatnánk Európán; de ne keverjünk a borba vizet, Európa már vén korhely, torkát
               nem ingerli a könnyü bor, adjunk neki lángot, hogy vén csontjaiban föllobbanjon a
               szikra: borainkkal tánczoltassuk meg az elaggott ficzkót, s az fényes aranyakkal
               fizet. Egy kis tenger kellene nekünk! kiált a harmadik vezérczikkező,
               termé­nyeink­nek piaczot keressünk, mert az angol kofa nem jön utánunk, s nyakunkra
               penészesedhetik a káposzta. Aranybetűkre méltó sorok, hanem ha én irnék vezérczikket,
               azt mondanám: Édes magyarom, nagyon jóllaktál, ebéd után van nálunk mindig, csak
               akkor boldogulsz, ha nagyon kikoplaltál, s elhiszed, hogy a sült veréb a fának
               legtetején lakik, s ha jól akarsz lakni, föl kell másznod a fára.</p>
            <p>Ez a fáramászás észreveteti velünk, hogy alkalmazott erővel fölérünk a fának
               sudaráig, meglátjuk, mit csinál a szomszéd, hogy annak vetése bujább és zöldebb,
               marhája csontosabb, s a magyar emberben a hortyogva alvó lélek fölébred, aztán eszébe
               jut az a nóta:</p>
            <p>Vagyok olyan legény mint te,</p>
            <p> Vágok olyan rendet, mint te!</p>
            <p>s a nemes vetélkedés föléled, munkához fogunk, a jónál jobbat termelünk, s az angol
               kofa nálunk veszi a savanyu káposztát.</p>
            <p>Először léptem a gőzhajóba, levett kalappal köszöntém a kapitányt, a kormányosnak
               szinte jó napot kivántam, hogy is ne? Anglius volt mindkettő, ők kormányozzák a nagy
               alkotmányt, melyen most háromszázan utaztunk. Hány forspontos lóval szállitana el a
               vármegye háromszáz embert? Hány hajdu parancsolna? Hányszor igérnének huszonötöt a
               makranczos parasztnak, hogy idejében fogjon be? A gőzhajón semmi lárma, semmi
               czivakodás, okosan parancsolnak, bölcsen engedelmeskednek, s háromszáz emberrel röpül
               a hajó a Dunának hosszában.</p>
            <p>Nagy tudomány a parancsolás, ha az illető jókor tudatja, hogy mennyit kiván az
               engedel­mességből, s többet nem erőszakol ki.</p>
            <p>Vidám fiuk csapatja sereglett össze a hajón, Pestre siettek, mint az ép testben
               pezsgő vér a sziv felé, hogy onnét visszakanyarodjanak, s a nemzettestet folyton
               elevenségben tartsák. Igy gondoltam szerepünket, s a fiuk közé vegyültem, hogy
               tervelésüket halljam.</p>
            <p>- Meddig pajtás? - Kérdezi az egyik.</p>
            <p>- <hi>Terminusra</hi> megyek, mondja egykedvüen a másik, ez a
               legutolsó, alig várom, hogy vége legyen.</p>
            <p>- Ügyvéd akarsz lenni?</p>
            <p>- Nem bolondultam meg, hogy másnak szolgája legyek, apáméból ur vagyok én otthon.</p>
            <p>Ez a fiatalember korán <hi>jóllakott,</hi> az apaiból fog megélni. A
               haza ennek fejére ne számitson, korán ugarra hagyta fejét, az észt fölveri a gaz.
               Törüljünk ki egy embert a létszámból, ebből az észnek tőkéje kipottyant.</p>
            <p>- Te is itt vagy? - Kérdi egy másik fiatalember szomszédjától, bizonyosan Pestre
               mész.</p>
            <p>- A világ közepébe rohanok, barátom, felel a másik vidáman, ügyvédi vizsgára megyek
               Pestre.</p>
            <p>- Hát onnét?</p>
            <p>- Ott maradok, barátom.</p>
            <p>- Bizonyosan helyed van?</p>
            <p>- Igen, ég és föld között, bizonyosom a mai nap, reményem a holnap. A többit a jó
               isten tudja.</p>
            <p>- Sajnállak, pajtás, Pesten egymás hátán ül a sok ember, a kész falatot kikapják a
               szádból.</p>
            <p>- Szerencsét kisérlek; mert egy zsidótól hallottam, hogy aki aranykocsi után szalad,
               ha szeget talál is, aranyszeget talál.</p>
            <p>- Sokan futnak azon kocsi után, barátom, előzőid fölkaparják előled a szeget.</p>
            <p>- Nem félek, barátom. Okoskodik amaz, a sors engem nem bolondithat el álomképeivel.
               Ma kedd van, holnap okvetlen szerda lesz, ez bizonyos, ezen a sors nem változtathat.
               Igy alkuszom, pajtás. Aztán valahol kezdenem kell, ha semmit sem tudok: hirtelen
               utolsó leszek a világnak bármely zugában. Ha kiállom a kisérletet Pesten: ember
               leszek mindenütt.</p>
            <p>Ez nem terhelte meg gyomrát, gondolám: az étvágy dologra kerget; ember lesz belőled,
               barátom.</p>
            <p>Nyolcz óráig ültem a hajón, az összeszorult tömeg közt sok ilyen párbeszédet hallék,
               tapasz­talám, hogy az élettől azok nem féltek, kik szerény erszénnyel, de elszánt
               határozottsággal mentek a főváros felé.</p>
            <p>Komáromnál kikötöttünk, többen kiszálltak, mások bejöttek, a nagy tömegben legutolsó
               volt Faddi. Rendkivül megörült az öreg, hogy találkoztunk, s együtt megyünk Pestig.
               Onnét ő Szegedre siet, hogy uj rakmányt vásároljon, s még a télnek beállta előtt
               rendeltetése helyére szállittassa.</p>
            <p>- Folyton fárad, kedves Faddi ur, mondám az öregnek, ugyan nem fárad el a nagy
               szorga­lomban?</p>
            <p>- Megszoktam a foglalkozást, - felel az öreg, - s azt tapasztaltam, hogy a futtató
               lovat sem állitják meg a pályának végén, mert megszakadna; hanem eresztik tovább,
               hogy lassankint lohadjon le a megkergetett vérnek tüze.</p>
            <p>- Mikor tér vissza?</p>
            <p>- Nem sietek haza; mert a közmondásnak ellenkezőjét vallom: mindenütt jó, de otthon
               leg­rosszabb.</p>
            <p>- Szivéből mondja ezt, Faddi ur?</p>
            <p>- Szivemnek mélységes mélyéből mondom, barátom. Szegeden az utolsó lóhajtó is ösmer,
               és ötven lépésről süvegel; mert tudja, ha nekem dolgozik, igaz bért kap. A kereskedő
               tenyeremet többre becsüli, mint ezer tanut; mert ha az ő tenyerébe csapok az én
               tenyeremmel, ez olvasható irás, mely nem hazud. A fiatal kereskedő hozzám jár az
               oskolába, ha bolondul hajtja az árt, fülét meghuzom, s e fülhuzás megér mérőnkint öt
               garast, és elszenvedi; mert kivánom, hogy ő is boldoguljon. A szegény embernek
               buzáját öt garassal drágábban, az urét olcsóbban veszem. Igy mindhárman megélünk.
               Veszekedők között én vagyok a biró, mindkettőt leszidom, egyik sem panaszolkodik,
               hogy a másiknak kedveztem. Ott lenn van az én mennyországom, barátom, a napszámos
               szeret, az eladó megbecsül, társaim bizalmukra méltatnak. Kikapom részemet teljes
               mértékkel. Otthon, tulajdon fészkemben látok egy asszonyt, ha a viczeispán elvenné,
               rám uszitaná a mestergerendát, hogy csapjon agyon, mert az alispán különb ember, mint
               a buza­kereskedő. Fiamban gyönyörködjem? Kezet nyujt a gazember, azt gondolom, az
               enyémet akarja megcsókolni; kezet szorit, mintha pajtása volnék, és kölcsön kér,
               tőlem, az apjától, s azt igéri, hogy anyja megfizeti. Megbolondulok én otthon, mert a
               kocsis is tudja, hogy az asszonyon kezdődik el az első személy.</p>
            <p>- Hát a kislány? - mondám a gyönge oldalt simogatva.</p>
            <p>- Üssön oldalba, kedves öcsém, derül föl Faddi, majd elfeledtem ragyogó
               gyémántomat.</p>
            <p>- Ugy‑e, az elevenre tapintottam? mégis hazahuzza valami Faddi urat.</p>
            <p>- Hosszu kötél az, Szegedtől hazáig ér, s ugy megrántja a nyakamat, minta huszonnégy
               ló a kemény fahajót.</p>
            <p>- Helyre van az egyensuly ütve, tisztelt Faddi ur, mondám bizalmasan, nincsen
               tökéletes boldogság a földön; <hi>de boldogság van.</hi>
            </p>
            <p>- Igazán mondja, uramöcsém, ez a lány kincs, s ha az isten éltet...</p>
            <p>- Mit fog ön csinálni e nagy föltétel mellett?</p>
            <p>- Kiköszörültetem ezt a gyémántomat, hogy grófok bolondulnak utána.</p>
            <p>- Ne kárhoztassa ön feleségét, ő is éppen ugy akarja kiköszörülni a maga gyémántját,
               hogy grófnék bolonduljanak utána.</p>
            <p>- Fiam bomlott óra, melynek egy kerékkel kevesebb jutott.</p>
            <p>- Vigyázzon ön, hogy a lányt ugy ne erőltesse, hogy agyában egy kerékkel több legyen,
               mint éppen szükséges lesz.</p>
            <p>- Azért adom a legelső nevelőintézetbe, hogy kipallérozzák. Kerül, amibe kerül.
               Elküldöm Bécsbe, Párizsba, elér oda az én erszényem.</p>
            <p>- Azt ön tudja, én meg azt tudom, hogy ön bizonyosan csalódni fog.</p>
            <p>- Példának okáért miben?</p>
            <p>- Ön, kétségen kivül igen gazdag ember, mint gabonakereskedő. A pénz egy értékü fönt
               és alant, s ha kegyed nem sajnálja, gyémántját a legelső nevelőintézetben kitünő
               fényesre köszö­rülik, hogy - mint ön mondá, - grófok bolonduljanak utána. A gyémánt
               haza kerül, értékét felismeri; de az apa kevés időig gyönyörködik benne, mert a
               gyémánt foglalványát keresi, kivágyik az apai házból a csecsebecsék közé, hol
               tündökölhet. Indiában van egy különös gyümölcs, mely az idegent megöli, csak a
               bennszülött élvezheti. A gyümölcs az indiainak legkitünőbb nyalánksága, s mert neki
               nem árt, élvezettel falja. A természet az európait ugy rettenti el e veszedelmes
               gyümölcstől, hogy undoritó szaga van, s ezer közül egy birkózza le az ellenszenvet;
               de ez ezeredik egy év alatt menthetetlen meghal.</p>
            <p>Figyelmeztetem önt, ha lányát nagyon hires növeldébe küldi, - környezetében azon
               gyerme­kekkel érintkezik, kiket, mint ritka növényeket, a melegágyból üvegházba
               szoktak kiültetni. A gyermek olyan, mint a virág, azon alakot ölti föl, aminő mintába
               illesztik, - s ha majd tulságo­san kifinomitva haza kerül; apjának természetes
               modorában olyan hibát talál, melyről neki a nevelőben azt prédikálták, hogy az
               durva!</p>
            <p>Apró példáért elmondok egy ártatlan esetet. Egy pesti ügyvéd alig hét éves gyermekét
               egy pár hétre falura küldé öregapjához, becsületes egyszerü gazdatiszthez, ki az
               unokában gyönyör­ködni akart. A kis fiut elhalmozta mindennel, - s a fiu a készséges
               öregapától mindent kért. - Egy alkalommal megint kért valamit, az öregapa odanyujtá a
               gyermeknek.</p>
            <p>- Itt van: <hi>ne!</hi>
            </p>
            <p>- Öregapa, - mondja a kis fiu, - nem illik ugy mondani, hogy: <hi
                  >ne.</hi>
            </p>
            <p>- Hát hogyan kellett volna mondanom, kis borzas?</p>
            <p>- Ugy kell mondani, hogy: <hi>tessék!</hi>
            </p>
            <p>- Azt gondoltam, kedves fiam, - mentegeti magát az öregapa, - hogy neked <hi>igy is jó lesz!</hi>
            </p>
            <p>Jelen voltam a kis történetkénél, az öreget az ártatlan történetke megszomoritá; mert
               az unoka önkénytelen megmutatta a különbséget, hogy a kis unoka a modorban kényesebb
               öregapjánál, - és hogy a kis fiunak füle már oly kényes, hogy az öregapának minden
               kedvezése kevesebb volt a modornál, melyet a kényes fül megszokott.</p>
            <p>Ön boldogabb Szegeden, mint otthon. Ugy‑e jól esik azon légkörben uszni, mely az ön
               tüdejét nem háborgatja? - s ön csupa szeretetből leányát elküldené az illatos
               légkörbe, hogy visszajövet az első napon, az első negyed órában észrevegye, hogy apja
               a pipafüstben él, mint a kémény­ben a sunka. Ön, a meglett férfi, könnyekre fakadna,
               ha észrevenné, hogy legkedvesebb gyermeke kerüli; mert szokásait, modorát, néha
               pongyola beszédjét szántszándékosan kerüli. Ön tulfinomittatná; - s idegenekkel
               megbámultathatná, hanem ön félne tőle, mint most anyjától, ki nem tud Faddiné lenni,
               gabonakereskedőné, az az odasimuló nő, ki férjét ugy szeretné, amint van, az almát
               héjastól, - mely talán kivül szintelen bőrü; de belől féregtelen és jóizü. Tetszik
               önnek, hogy felesége szeretné meghámozni? Nem, - ön Szegeden szeret lenni, - ott igaz
               áron kél el, amennyit megér, mint ember és kereskedő egy személyben, mint jó szivü
               ember és jó barát.</p>
            <p>A kut igen mély, a torony igen magas, - maradjon ön az egyenes földön, neveltesse
               gyermekét otthon. Azt nyeri ön, hogy a lány látni fogja, mikor ön a magtárban pört
               nyel, - mikor a makranczos vevővel czivakodik, - s a kislánynak szive ép marad; mert
               a munkának fáradalmait s gyümölcsözését ösmeri; s ha önt és azon kezet megcsókolja,
               mely a lapátolástól kemény, s a portól fekete: mindketten boldogok lesznek. Tanuljon
               sok jót és sok szépet. Ön fizesse a mestereket, örüljön a gyermek szorgalmának, az
               pedig annak, hogy önt megörvendezteti. A kislány már esztendeje zongorázik s hiszem,
               hogy Lisztnek ábrándjait remekül fogja játszani, - de mennyire örül ön és a kislány
               együtt, ha melléje ül, s hallgatja, mikor a kis ujjak kiböködik:</p>
            <p>Petrezselyem, köménymag,</p>
            <p> Jaj be derék legény vagy,</p>
            <p> Se nem kicsiny, se nem nagy,</p>
            <p> Éppen hozzámvaló vagy.</p>
            <p>Az a kis lány legyen apjának lánya, a gabonakereskedőé, - ugy majd téinsasszony
               korában is meg­csókolja Faddi urnak kemény kezét, mely hasznos munkában barnult meg,
               hogy kedves leányának olyan tallérokat adjon, melyekért a nagyságos asszony is
               örömest lehuzná a kesztyüt!</p>
            <p>- Ámen zsidó szó, mely annyit tészen, hogy <hi>meglesz!</hi> - mondja
               Faddi kezét nyujtván, s ugy megszoritotta kezemet, mintha tizezer mérő buzára
               alkudtunk volna meg.</p>
            <p>Pipára gyujtott az öreg, elment a hajónak hátuljához, az ernyőnek vasához támaszkodva
               nézte a vizet. Dolgozott benne az orvosság, melyet beadtam. Bizonyosan tervel az
               öreg, hogy a kislányt nem fogja fölereszteni a levegőbe sárkánynak. Nem zavartam az
               öreget, elmentem a hajónak ellenkező részébe, az orra felé, hogy Pestet messziről
               meglássam.</p>
            <p>Lassankint kibontakoztak a budai ormok, a készülő lánczhidnak állványai magasra
               meredeztek, s körülöttem összesereglének a fiatal pajtások, hogy a csodamünek magasló
               részeit láthassák.</p>
            <p>
               <hi>Széchenyi István</hi> nevét mondá ki az egyik. Ránéztünk
               valamennyien, az volt, ki az aranykocsi után indult egy aranyszegért. A fiunak arczán
               buzgó ihletettség látszék, egyenesen a hidoszlop­zatok felé nézett, mintha neki
               intenének, hogy siessen Pestre.</p>
            <p>- Azt tartom, <hi>gróf</hi> is az a Széchenyi István, - mondja az a
               fiatalember, ki az apjáéból akar ur lenni.</p>
            <p>- Nekem szól ez a leczke? - kérdi az előbbeni, észrevevén a furcsa gunyolódást.</p>
            <p>- Igen, - illendő megadni minden embernek czimét.</p>
            <p>- Kegyed talán gróf vagy báró? - kérdi amaz visszanézve az akadékoskodó
               fiatalemberre.</p>
            <p>- Sem gróf, sem báró.</p>
            <p>- Ugy ön valami reménybeli gazdag urfi lesz.</p>
            <p>- Ha ön éppen tudni akarja: <hi>igen!</hi> Miért kérdezi ön?</p>
            <p>Szeretném egész bizonyossággal tudni.</p>
            <p>- Hogy bebizonyitsam, hogy kegyedféle embert ki kell előbb vallatni, mint a rabot,
               hogy megtudjuk, mennyit ér? Mig Széchenyi Istvánnak az a legfőbb czime, hogy akkor is
               első ember, ha grófnak nem mondjuk.</p>
            <p>Az urfi elhallgatott, - később eltávozván, kivártam, hogy a másikkal egyedül
               maradhassak. Fiatalemberek könnyen ösmerkednek, kivált akiket egy uton kerget a sors.
               Visszatértünk az előbbeni jelenetre, mely bennem rokonszenvet keltett uj ösmerősöm
               iránt.</p>
            <p>- Megharagitotta ön a kis paczkázót.</p>
            <p>- Barátom, - ne higgye, hogy én tüskés természetü vagyok. Mint ember, megférek akárki
               mellett, megvárom a sort, melyben következem; hanem mint magyar ember, visszautasitok
               minden dölyfösséget. Mivel dicsekedhetünk mi? Egyetlen nagy emberünk van, ez az egy
               csinál mindent, a többi kinjában követi; mert huzza őket hajuknál fogva. <hi>Méltóságos uraink</hi> vannak a multból, - hogy az uj fogalmak
               szerint mire <hi>méltók</hi>? még bebizonyitandó. <hi
                  >Nagyságos</hi> urunk sok van, - csodálom, hol termettek, - mert a <hi>nagyságnak</hi> a jelenben hazaszerte semmi nyoma. <hi
                  >Tekintetes</hi> közönségünk fejenkint szép szám - <hi>tekintsünk a
                  fejébe</hi>, tele van <hi>kenyérkereső gondolattal,</hi> a
               vezérürüre néz, - ott van a kolomp, - nyakára szeretné kötni, hogy a sereg őt
               bámulja. Ez a pimasz megtámad, hogy Széchenyit elfeledem grófnak czimezni. Semmi
               közöm grófságához, - tisztelettel gondolék rá; mert ha Kis Istvánnak hinák, - ez a
                  <hi>Kis</hi> lenne a hazában egyedül a <hi
               >Nagy</hi>!</p>
            <p>A gőzhajó megállt, előttem állt a Dunapart, - kissé szemetes, nincsen beszegve, hogy
               a Duna tükre méltó legyen az ifju Pestet visszaadni, - no, majd idővel. Keblem
               elfogult, a szép épületek megleptek, mint a talált kincs, és bár reményem nem biztat,
               hogy valaha egy kődarab az enyém legyen a tömegből; ugy érzem, hogy otthon vagyok, -
               s e tömegről azt mondhatom: <hi>miénk!</hi>
            </p>
            <p>Áldott szó: mi ültetett kebelembe, hogy erőt adj? Dehogy vagyok szegény, - ez a
               nagyváros, az a sok ház, - ó még ennél is több, az egész ország a <hi
                  >mienk</hi>. Istenem, - ne küldj véletlen szerencsét, - kergettess a szükséggel,
               hogy kénytelen legyek megtanulni azt, amivel a sorsnak parancsolhatok, hogy
               engedelmeskedjék. Kevesen vagyunk? Sokan leszünk, ha mindannyian tudunk valamit.</p>
            
         </div>
         <div type="chapter">
            <head>
                Bátorság.
            </head>
            <p>Gyermekkorom a harminczéves európai békének közepére esik, a háborunak iszonyait
               könyvből olvastam, vagy vén obsitosoktól hallám, s megvallom, szerettem volna látni
               egy kis csetepatét, hallgatni az ágyumorajt, s midőn a parasztok is azt mondák: <hi>hogy nem ártana már egy csöndes háboru; mert sok az ember, egyik a
                  másiktól nem élhet</hi>: ösztönszerüleg kérdez­tem, ki lehetne a magyarnak
               ellensége, hogy azzal küszködhessék?</p>
            <p>A kutyafejü tatárokról hamar lemondtam. Ezek messze laknak, s a hadjáratnak
               kalandkereső neme kipusztult a világból: a tatároktól nem vártam szomjam
               kielégitését. Közelebb esett hozzánk a multból a török; de erről gyanus hireket
               hallék, a hires janicsárok kipusztultak, a török már hirhedt <hi>beteg
                  embernek</hi> lőn kikiáltva, ez őszi legyektől éppen nem félhettünk. Lemondtam a
               háboruról.</p>
            <p>Az asszonyokról mondják, hogy könnyen sirnak, s ami több: szenvedélyből sirnak. Ez
               igaz lehet. Az én kedves anyám különösen kikereste a faluban a panaszkodó
               asszonyokat, elmondatta velük kinjaikat, másnak törött lábát, ellopott lovát,
               meggyulladt boglyáját az én anyám éppen olyan részvéttel siratta meg, mint tulajdon
               kárunkat. Sokszor megsajnáltam, ha szegény jó anyámat siránkozni láttam, s ha
               keserüségének okát kérdem: rendesen másnak baját bérelte el, s azt is mondá, hogy:
                  <hi>jól esik az embernek, ha kedvére kisirhatja magát!</hi>
            </p>
            <p>Én, meggondolatlan gyermek, titkon kivántam a háborut, mely a nyomoruságot ezer
               kézzel szórja.</p>
            <p>Társaimmal minduntalan katonásdit játsztunk, kiválogattuk a tömegből a bátrabbakat,
               aztán nálunknál kétszerte nagyobb tömeget rendkivüli lelkesüléssel vertük meg: mi
               voltunk a magyarok. Irigylettük az elfogyott multat, a vitézségnek korát, mikor az
               ellenség eljött látogatóba, hogy velünk verekedjék, vagy apáink ültek lóra, hogy az
               ellenséget a maga földjén csépeljék meg. A szörnyü békében, elfáradtam,
               kétségbeestem, hogy az ördög elvitte minden ellenségünket: nincsen, kivel kedvünkre
               verekedhessünk.</p>
            <p>Pestre érkezvén, szivemben fölmelegült a vér, láttam a jurátus‑legénységet oldalra
               kötött karddal, készen az indulóra, hogy a kardot megforgassuk török‑tatár vérben.
               Harsogott az utcza az élénk zajtól, a jurátus‑kávéházban, hemzsegett a fiatalság,
               egy‑egy elbeszélőt lángoló arczczal hallgattak, mikor elbeszélte: a megye gyülésén
               mily bátran beszélt egy vagy más szónok, ki az ördögtől sem fél.</p>
            <p>Ötvenkét vármegyének fiatalsága volt egy‑egy tömegben, a bihari fiu büszkén mondá,
               hogy jőnétek Váradra, hallgatnátok Beöthy Ödönt, mikor elsüti az ágyut. A barsi
               Balogh Jánossal dicsekedett, a soproni Nagy Pállal, s az idézett szavak közé
               vetélkedésből a maga goromba­ságát is odaszurta, hogy vármegyéjének becsületét
               megmentse. Sorba szedték elő a restauráczió­kat, a tolnai gyerek ijesztő számban
               fejezte ki, hány pecsovicsot vertek meg a kubinszkiak. A szabolcsi ezt
               nyulhajszolásnak mondá, s hirtelen három tanut fogott, hogy Nagy‑Kállóban tizenkét
               embert agyon is ütöttek.</p>
            <p>Arczom égett az izgalomtól: hej! ha az a csöndes háboru kiütne, milyen kaszabolást
               vinnénk végbe.</p>
            <p>Leültek aztán a fiuk, előkerült a vén Werbőczy. Kövyn, Kelemenen, Acsádyn viaskodtak,
               lettek fölperesek, alperesek, vitatták a desperata causakat, mint a régi közmondás
               szerint a filozófusok között akármi bolond gondolatnak találkozott védelmezője. Az
               észnek szikrái pattogtak, a jó ötletet megröhögték, az ügyetlent, nem egészen
               parlamentáris választékosság­gal, leszamarazták, én pedig azon elmélkedtem, hogy a
               kard csak emlékezetbeli jelleg, hogy a restaurácziói verekedések béka‑egérharcz, s a
               vérben öröklött bátorság nem pirositja meg a zöld mezőt, legföllebb a nagy
               kalamárisból dönti ki a tintát a hosszu zöld posztóra.</p>
            <p>No, még mást is gondoltam.</p>
            <p>Nyolczszáz esztendeig verekedtünk e hazáért isten ugy segéljen, birkózásnak elég.</p>
            <p>Azt gondoltam, hogy annak is van természetes oka, hogy a huszéves ifju már nem mászik
               a fára, hogy madárfészket keressen. A husz éves ifju nem rakja tele zsebét kaviccsal,
               hogy a köztéren verebeket dobáljon, a huszéves ifju nem játszik “beállóst”, hogy
               kemény labdával dobálja hátba kedves pajtásait. Izmai kinyujtózkodtak, az épületnek
               csontja széltében, hosszában megtermett, s éppen annyi hus ragadt rá, hogy az
               emberbőrt kellő alakra feszitse. A gyermeket melegebb vére élénken mozgatja
               legközelebbi czéljára, az izmok kinyujtása és feszitésére, s a nyughatlan gyermek
               fölmászik a fára, hogy egy hitvány pintyőkefészket leszedhessen. Ez ártatlan inger
               édes kéjjel kergeti, s a természet még egyszerübben alakit a gyermekből embert.</p>
            <p>Az ember életében korszakok vannak, egymással ellenkező szerepek- és kivánalmakkal; a
               népekében minden véletlen lenne? Tökéletes lehetetlen.</p>
            <p>A hosszu harczok alatt a karnak volt szerepe. Zökkent a világ járása, a zöld asztal
               mellett küzdünk. Hátha onnét is eltol az élet? Utolsó fegyverünkhöz kell nyulnunk, az
                  <hi>észhez</hi>, mely legközelebbi hasonlatunk a Teremtőhöz; tehát
               legnagyobb hatalmunk abban fekszik, s ha nem használandjuk jókor, visszaadandjuk,
               mint a bibliai girát, szégyennel; mert heverni hagytuk.</p>
            <p>Ideirom, most szégyen és szánalom nélkül, hogy Magyarországban a méltóságos grófoknak
               czifra beszédeit a titkárok irták; egyik gróf bevégezvén beszédét a gyülésen, a
               hatalmas vivátokért visszafordult háta mögött álló titkára felé, vállait megveregeté,
               hogy sikerült a munka. Akkor szégyelltek uraink tanulni: minek az ész annak, ki
               pénzért megvesz egy eleven embert, ki helyette gondolkozik?</p>
            <p>Az anyagi harczban az volt igaz, amit karddal igaznak erőszakoltak apáink. A szomoru
               Dózsaharcz leverésekor a boszuálló hatalmasak törvénykönyvbe irták a szavakat, melyek
               háromszázadon keresztül tengődésre kárhoztatták. Háromszáz esztendős volt a harag, a
               bocsánat nemzedékeken át nem fakadt föl.</p>
            <p>Éppen háromszáz esztendő mulva tettük le a kardot, a zöld asztalhoz ültünk, s hogy a
               legutolsó nagy ütközetet megnyerjük, a nemesség a letett karddal neki állt a
               törvénykönyvnek, kezdé kivakarni a szégyenteljes betüket, s a magyar hazát
               kiosztottuk a nép millióinak, hogy amit a szent földnek hantjaiból fölturt az ekével,
               igaz tulajdona.</p>
            <p>Megnőtt a gyermek csontra, kiszilajkodta magát, izmai megerősödtek, elkezdett okosan
               beszélni, s előfogta a söprőt, hogy ajtaja elől kiszórja a szemetet, a szilaj idők
               maradványát, s a nemes indulatnak legelső föllobbanásában kimondá, hogy mindannyian
               testvérek vagyunk. 1830‑tól 1848‑ig megosztoztunk. A régi bátorság nem türt
               ellenséget a harczmezőn: most a jogok asztalánál pusztitottuk az
               osztálygyülöletet.</p>
            <p>Nem volt kisebb ez a bátorság a kenyérmezei csatának hőstetteinél, - s 1840‑től
               kezdve a jobbak a jövendőre terveltek, hogy mi hasznát vesszük a bátorságnak, ha a
               jogokat a testvérek között végképp megosztottuk?</p>
            <p>Megjött az első gőzhajó, a kapitánya angol, kormányosa dán, matrózai olaszok, s a
               tulajdo­nosa? Kettőn kivül: <hi>német.</hi>
            </p>
            <p>Boltjainkban németül beszéltek, a varga német árjegyzéket hozott, az ajtózárt <hi>riglinek</hi>, a foglaló szeget <hi>nitnaglinak</hi>
               mondta a lakatoslegény. Könyvkötőnk <hi>kompaktor</hi> volt, az erdőben
               a nyulat csak “jager” vadászta, csizmánkat <hi>vixlederből</hi>
               varrták. Asszonyainknak “Damen Schneider” varrta a ruhát, a fűszeres “ainschlagot”
               árult, s a magyar a gombkötő-, fazekas- és csizmadiamühelybe szorult.</p>
            <p>A vasutnak első vonala megkészült, a magyar ember bámulta azt a kormost, ki a nagy
               gépnek kormányrudját taszigálta, s ha megszólitottuk, azt felelte: Nix ungrisch.</p>
            <p>A hidnak czölöpeit már le akarták verni, az üvegharang belüregébe helyezkedék az
               idegen, s a magyar ember a Dunaparton megesküdött, hogy a lánczhordtának ördöge van,
               ha a Dunából élve visszakerül. Leverték a leendő lánczhid oszlopai körül a
               czölöpöket, hire ment, hogy a czölöpök közül ki fogják szivattyuzni a vizet. Mi a
               Dunaparton nevettünk, hogy az ánglus a magunk udvarában akar bolonddá tenni.</p>
            <p>Megijesztettek, hogy a budai hegyoldalt keresztül furják, bizony még behorpasztják a
               budai várhegyet, s ha Buda nem áll, ki hiszi el, hogy a magyar is megél még?</p>
            <p>Aztán mit kap az angol, a dán, az olasz, a német boltos és német mesterember, hogy
               ezt a sok komédiát előttünk eljátsza?</p>
            <p>- Milliókat, édes barátom!</p>
            <p>- Milliókat? azok, kik egy szál ruhában jöttek ide? Kapj étvágyat a milliókhoz,
               kedves, jó magyarom, az uradalmakat kiosztottuk török, tatár vérért, most olyan világ
               kezdődött, hogy a tudomány utra kel öt font batyuval, megszalad egy pár száz
               mértföldnyi tért, fölkapja előtted a sarat, s addig morzsolja, hogy az orrod előtt
               arany lesz a sárból.</p>
            <p>Szemfényvesztők járnak, kelnek, az aranyórát markodba tartod, s ha kinyitod, főtt
               burgonyát látsz, mi lesz belőled, kedves hazámfia? Hasztalan kiáltasz tolvajt, téged
               fognak meg, hogy te akartál amattól lopni.</p>
            <p>Krajczárt szednek majd a lánczhidon a nemes embertől is, hasztalan a kutyabőr, nem
               lakik benne az a hü állat, mely az öreg apád ajtaja előtt ugatott az idegen
               szagra.</p>
            <p>- Végünk van! - Vakaródzik egy nemes atyánkfia, körülnéz, a konvencziós czigányt
               keresi, hogy hadd hegedülje el bucsuztatónak:</p>
            <p>Nem ugy van, mint régen volt</p>
            <p> Mikor még az mind ugy volt,</p>
            <p> Hogy süvegelt a magyarnak</p>
            <p> Mind a német, mind a tót.</p>
            <p>Egyetlen ember nem sajnálja a busulókat, egyetlenegy ember nem szánja a vakaródzókat,
               egyetlenegy ember rug nagyot a földön tarisznya mellett nyujtózó magyaron, hogy ne
               aludjék; <hi>mert megvirradt</hi>. - Az a nagy fejü, nagy szemöldökü,
               csipett bajuszu, képet rángató, marad­hatatlan vérü ember, ki nevében a cs‑ét ch‑ával
               irja, - ki azt a hires könyvet irta, mely csak alakjára könyv, hanem igazabban
               hátbarugás, és azzal biztat, hogy lomha párák, - vizet a korpára, hogy <hi>sütnivaló</hi> legyen belőle. Nézd, a nagy szemöldökü kezet szorit a
               fakó képü angollal, - a Dunaparton nem szégyenel vele karon fogva járni, s mily
               kitüntetve ereszti jobb felől, pedig ő gróf, az angol pedig otthon nem is nemes
               ember.</p>
            <p>Most megállnak, - az angol hazud neki valamit, a magyar gróf elhiszi: persze, mert az
               angol bolonditja, hogy a hid elbir egy hatökrös szénás szekeret, s a gróf örömében
               megigér neki élethossziglan hatezer pengő forintot, csak azért, hogy segélje nézni,
               mint rakják a köveket egymásra kőfaragólegények. Ugy‑e, te egy hajdut állitanál
               melléjük, s az első huszonöt botot a pallérra veretnéd, ha elfeledné levenni előtted
               a süveget?</p>
            <p>Hiszed, vagy nem hiszed, az a gróf maga fejéből irja a könyvet, s a munkájáért
               (szégyen, gyalázat,) elveszi a pénzt, - és szemedbe nevet, mert nem akarod hinni,
               hogy az észnek ára van, s ha te meg mernéd kisérleni, a te eszed is kereshetne egy
               pár nagy bankót.</p>
            <p>No, mivel olyan becsületes képed van, s a <hi>“Társalkodóba” </hi>már
               rejtett szót is küldtél, meg­sugom neked, kedves magyarom, hogy a jövő esztendei
               komáromi naptár megjövendöli, hogy <hi>Magyarország nem volt, hanem
                  lesz;</hi> - hogy földedben kincs van, ha nem röstelled fél láb ekevakarás helyett
               két lábnyira szántani, - ha borodat meg nem vizezed, - ha birkádat kóró helyett
               szénán telelteted, - ha kóczos lovadat rendesen vakartatod, - ha a fölösleges
               irósvajat csizmádra nem kened, - ha egyszer halhatatlan lelkedre annyit fogsz költeni
               évenkint, mint nyalka csizmádra, - ha annyit tanulsz, hogy nem te mondod, hogy
               hunczut a német, - mert valamit tud; hanem majd a német káromkodik, hogy te vagy a
               hunczut, mert egyet megfogtál mutatónak, s aztán ötvenen tanultátok el tőle az
               ügyességnek titkát.</p>
            <p>Tudsz diákul?</p>
            <p>A hires diák vers találgatta, mily bátor legény volt, ki legelőször a vizre ment
               csónakázni? Ne hagyd magad, - te leszel a hires, - ha nemes ember létedre ott hagyod
               a hét szilvafát, meg­tanulsz számot vetni, megméred a vizet itcze nélkül, - s inkább
               vagy lakatos és kalapácscsal keresed meg a három emeletes háznak árát, mint elkölts
               tizezer forintot, hogy ötszáz forinttal megtegyenek három esztendőre alispánnak.</p>
            <p>Hiába tekintgetsz, hogy megfordult veled a világ.</p>
            <p>Kiütött a nagy háboru. Ne kapkodj kardod után, - az ész és tudomány kezdett háborut,
               - öli, vágja a tudatlant. Tanulj valamit, - az éjből csinálj napot, s ha elegendő
               betüt szedtél fejedbe: győzni fogunk.</p>
            <p>Ki a legény a csárdában?</p>
            <p>A <hi>tudomány</hi>, kedves barátom.</p>
            
         </div>
         <div type="chapter">
            <head>
                A jurateria.
            </head>
            <p>Julius Caesar a spanyol hadjáratot három szóval üzente meg Rómába: jöttem, láttam,
               győztem. Az industól is kérdezték, hogy a hires téritő püspöknek sorsáról tudna‑e
               valami bizonyosat mondani? mire az indus egykedvüen feleli, hogy igen bizonyosat tud
               mondani; mert mikor megsütötték, ő is evett a husából.</p>
            <p>Két esztendei történetemet szintén ilyen klasszikus rövidséggel mondom el: a mérnöki
               folya­mot elvégeztem, s már oklevelemet is megkaptam. Közben a jurátusok közé is
               beirattam nevemet, s egy királyi táblai birónak gyermekeit tanitván, egy
               törvényszakon át a jurateriai gyakorlatot tettleg végeztem a jó pajtások között.</p>
            <p>Röviden emlitem azt is, hogy az ifju Faddi a fővárosban nevezetes vig ficzkó volt, ő
               volt a tivornyák királya, a szinházban ő volt a kegyelemosztó pártfogó, ő fizette a
               tapsonczokat, a Komlóban a czigánynak ő parancsolt, az ő nótáját hegedülték
               legtöbbször, - a macskazenéket ő rendezte, - ha a kártyán két ember összeveszett, ő
               volt a kártyabiró, mint elösmert tekintély a kártyaliteraturában, hol a négy filkó
               megért néha kiválogatva kétszáz forintot, holott az egész játék kártya alig ért egy
               bankó forintot.</p>
            <p>Ritkán találkoztunk, mindig sietős dolga volt, ő az <hi>angol
                  királynénál </hi>ebédelt, én a <hi>fekete macskánál</hi>. Ez a két
               hely a városi fogalom szerint kétszáz mérföldnyire esik egymástól.</p>
            <p>Főnököm jurateriája hat személyből állt, s két szobában laktunk.</p>
            <p>Ezen szoros helyen atyafiságos szeretettel megfértünk nappal; mert hat közül sohasem
               volt otthon több kettőnél, a többi lakott a Pilvax‑kávéházban, nézték a zöld posztót;
               városi ember szemének ez különösen hasznos. Természetesen Pest akkor még porosabb
               volt, mint most, az ujtéren egyetlenegy fa volt a legközepén, arra volt helyezve a
               nagy lámpa, tehát hol talált volna a fiatalság alkalmasabb zöldséget, mint a
               biliárdposztót!</p>
            <p>Az a Pilvax hires hely volt akkor. Ötvenkét vármegyének legvirulóbb fiatalsága
               fordult meg ott. Az öreg <hi>Károly</hi>, a főpinczér, mint valami jó
               lelkipásztor, rendes matrikulát vezetett báránykáiról. Ösmerte juhait, az ő könyvében
               meg volt irva az élőnek neve, mig tudniillik érdemes volt neki hitelezni; s aki már
               nem tudott fizetni: neve mellé nagy † keresztet rajzolt, ami azt jelentette, hogy
               meghalt, a holt pedig nem iszik kávét; de nem is ihatott volna; mert Károly ur nem
               adott.</p>
            <p>A szentistváni törvényszakon a régiek végezték az ügyvédi vizsgát, s az ujak
               bejelentkeztek. Ezen határidőben teledestele volt a kávéház a legkiáltóbb
               ellentéttel. Az uj ficzkó hizottan jött be a faluról, képén csillogott a zsir, az
               egészségnek pirja ugy kilobbant, hogy gyertyát lehetett volna gyujtani nála. A tavali
               legénységnek jó része levedlette a parasztszint, halvány képéről lehullott az élet,
               kabátján egy gomb maradt a torkánál, hogy összetartsa a kopott ruhamara­dékot, s
               eltakarja az inget, mely a szegedi szappanra rákiáltana, mint az éhes koldus az
               irgalmas falatra, hogy álljon meg egy szóra.</p>
            <p>Egy évvel előbb ököllel verte az asztalt s a pinczéreket tanitotta emberségre, s a
               gorombaságot készpénzzel fizette, mint a kávét és a szarvast. Most ő sugta a
               pinczérnek, hogy ne orditson, majd küldenek hazulról pénzt, az árjegyzéket kifizeti.
               Persze hozzágondolta, hogy a zaklatásért egy nyaklevessel meg fog emlékezni.</p>
            <p>Az igaz, hogy gyönyörüség volt nézni, ha a süldőjurátus betoppant a barlangba, s
               elkezdett parancsolni. Szeretném látni azt az orvost, ki mondani merné, hogy a
               ficzkónak tüdőbaja volna. Igy parancsol egy tábornok, mikor a sánczokba kergeti az
               ingadozó legénységet. Ekkora hangból kikerül négy főbiró, s a vármegyében nem mer
               nyikkanni egy csibelopó. Ne féljünk, még mi vagyunk az a faj, melyből isten az ő
               ostorát választotta ki, hogy megkor­bá­csolja vele a világot. Hallom még most is az
               éktelen zajt, s akármiben fogadok, megmondom, melyik zajgónak hány forint van a
               zsebében. Hangjából kiszámitom az öt forintot, ez csak egyszer kiált. A tiz forintos
               nem bir várni, tiz másodpercz alatt megigéri a pinczérnek, hogy egyik fülét leszedi,
               s a tenyerébe adja. Az ötven forintos fölkapja a széket, s megkinálja vele a
               pinczérnek hátát, hogy hozzá támasztja, ha dülleszkedni akar.</p>
            <p>A fiatalságnak valóban java a <hi>“közvélemény asztala” </hi>mellett
               ül, a vén Károly készséggel szolgál a körülülőknek, nem kérdi, mi kell? mindeniknek
               tudja, mit kell adni. Ennek igen fehér kávét, külön rá két kiskanálnyi bőrt; mert ez
               ugy szereti, hogy fenékig vastag legyen, mint a kanizsai sár. A másiknak semmi föle
               sem kell, a czukorból egy darabot használ, a többi, meg az apró pénz, a vén Károlyé
               mind. A harmadikról nem is szólok, annak szokásait is tudja a vén pinczér, ezek az ő
               kedves gyermekei, s ha ő a diploma mellé adna egy bizonyitványt, tessék elhinni,
               megérné a másik kalkulusát; mert akit Károly megdicsér, az már a kéményben sem
               kormosodnék el, olyan folt nélküli legény.</p>
            <p>Ha kiosztotta az ebéd után való kávét, csöndesen megáll a fiuk háta mögött, hallgatja
               a valóban érdekes vitatkozásokat, a körülülök vonásaiból itéli meg, hogy az egyik
               most okosat mondott, mert a vén Károly husz évig nem tudott megtanulni többet hat
               magyar szónál: <hi>Köszönöm</hi> (ha borravalót kapott), <hi>fehér</hi>, <hi>fekete</hi> (tudniillik: a kávé), <hi>szolgája</hi> (annak, aki nem evett kontóra), s ha eltalálta, hogy
               okosat mondtak, ötödik szónak elkiáltotta:</p>
            <p>- <hi>Éljen!</hi>... Ich bin hier <hi>karzat!</hi> (Ez
               volt a hatodik.)</p>
            <p>Kedves, feledhetlen délutánok, miért felednélek el? Öt garas áru kávé mellett
               gyémántokat szedtem, az öntudatot, hogy a termőréteg elég kövér, s a jó mag gazdag
               gyümölcsöt igér, ha egy jóravaló kertész a parajt és a dudvát jókor kipusztitja.</p>
            <p>Gőzhajói ismerősöm volt a közvélemény asztalának vezérszónoka. Hideg, nyugodt eszü
               fiu, s az a különös erkölcs volt meg benne, mi Széchenyiként egyáltaljában hiányzik
               az egész nemzettestben, hogy <hi>önmagunktól nem félt</hi>. Valaki azt
               találta fölemliteni, hogy Széchenyi kormányhivatalt vállalt a közlekedési
               osztályban.</p>
            <p>- Nos, aztán? - Kérdi a vezér nyakon kapva a gyanakodó megemlitést, melyet mindjárt
               szét fog tépni.</p>
            <p>- Többé nem független ember. - Mondja kinjában a másik, tudva, hogy ma ő lesz az
               áldozatbárány egész délutánra.</p>
            <p>- <hi>Feszitsd meg!</hi> - mondja a vitázni akaró - ez egy emberünk
               van, verjük agyon, hogy egy se legyen.</p>
            <p>- Mit keres ő Budán?</p>
            <p>- Beveszi a várat, édes barátom, s ha megengeded, egy kis adomát fogok elmondani,
               leg­köze­lebb hallám. Gróf Dessewffy Aurél legközelebb találkozván egyik jelesünkkel,
               ez szemre­hányás­képpen mondá, hogy a kormány olyan embereket is alkalmaz, kiknek
               szeplőtelenségét marokkal meg lehet fogni. Ugyan, barátom, mondja Dessewffy, nem
               méltóztatnál hivatalt vállalni? Erre aztán a másik azt mondá: Semmi áron sem! No, már
               most könnyebben felelek kérdésedre, - mondja a gróf, - ha a java hátra vonul,
               kénytelenek vagyunk fölszedni a <hi>férgest</hi>. - Eddig az adoma,
               kedves barátom, - s ha Széchenyi Budán lesz, maholnap kisöprik a várat, - s a levegő
               megtisztul. Tudom, mit mondanál, ha szóhoz juttatnálak; de majd felelek. Mózes
               kivezette Egyiptomból a zsidónépet, a rabság helyett meginditá a népet az igéret
               földére, s ha elfeledted, eszedbe juttatom, hogy a gaz nép megunta a vándorlást,
               visszavágyott a husos fazekak mellé, fölpanaszolta, hogy most nem ehetik
               vöröshagymát, mint az egyiptomi rabságban.</p>
            <p>Ilyen volt a tömeg mindig, s a vezetőknek osztályrészül csak a hálátlanság jutott;
               mert eszük járását, magasztos terveiket a buta tömeg nem tudta. Tudom én, hogy
               belőled a legtisztább hazafiui megdöbbenés szólt: hanem ezt a gyanakodó hazafiságot,
               mely a hazán segiteni sohasem tud, olyannak tekintem, mint a tyukszemet, mely az én
               testemnek része, az én véremből táplálkozik, az én bensőmből nőtt ki, mégsem bánom,
               ha a borbély éles késével kivágja; mert átkozottan nyom és akadályozza járásomat.
               Némely embernek hazafisága olyan, mint a legerősebb borszesz, - nem ihatom, mint a
               vizet, mert meggebedek tőle; hanem ha a józan eszü orvos a gyógyszertárból kis
               adagban rendelvényezi, - mint marószer, valamire használ.</p>
            <p>Volt már látcső a kezedben, ugy‑e? Ha a váczi toronyórának mutatóját akarod meglátni,
               kihuzod a csöveket a végső vonalig; mert különben a tornyot el nem hozza Váczról
               idáig. Ha kisétálnál Palotára, már a látcsőt negyedrészszel összetolhatnád,
               Dunakeszitől fél annyi is elég lenne; mert magad is közelebb volnál Váczhoz, s ha a
               gróf 1825‑től ostromolja Budát, talán már rég berughatta volna a várkaput, hogy
               megfogja a gyeplőt, mellyel eddig véresre rángatták szánkban a zablát.</p>
            <p>Én a grófot másnak vélem, mint ti. Uj corpus jurist akartok vele csináltatni, -
               egyebet semmit. Ő pedig megelégszik, ha a vastag kötetekből annyit kivakartathat,
               mennyi az ő czéljait akadályozza. A lánczhidat részvényes társulattal épitteti. Hogy
               az idegen pénzt adjon, ki kell vakarni egyelőre azt a kiváltságot, hogy a nemes ember
               ingyen sétálhasson át a hidon, - s akinek esze van, megfizeti majd a krajczárt,
               melyért télen nyáron kényelmesen átsétálhat Budáról Pestre. A vasut nem kerülheti ki
               minden agyafurt nemes embernek curiáját; tehát megint vakartat egy pár sort, s a
               kisajátitási törvénnyel neki megy a kastélynak, s ha illendő árért ki nem mégysz,
               kibecsültetnek, s kiraknak az országut mellé, s a vasutat mégis meg fogják
               csinálni.</p>
            <p>Hasztalan akarod a tiszamelléki posványt meghagyni réczevadászó fészeknek, egy kis
               friss törvényt belefirkálnak a törvénykönyvbe, s a vadrécze helyett nyulat lőhetsz
               ugyanott az árpatarló között.</p>
            <p>- Jajgattak a dunamelléki korcsmákért; mert Győrtől Pestig nem járunk már
               gyorsparaszttal. Az ostoba philantropia kétségbeesett a korcsmárosokért, kiknek
               vendégeit a gőzös repülve hordja most. - Hát hol van megirva, hogy husz korcsmárosért
               hóditotta meg Árpád a Duna két partját?</p>
            <p>A nyulhuson megérzed, hogy tegnap lőtték, vagy két héttel előbb, - de nem veszed
               észre, hogy a legnagyobb magyar föl akarja szerelni e földet a Kárpátoktól Adriáig,
               hogy más is legyen benne, mint szent madarunk, a gólya, mely kigyót és békát fogdos
               ott, hol buján teremhetne a buzakalász. A nemzeti szegénység ellen küzd a gróf, azt
               veri fejünkhöz, hogy bundára kenjük a zsirt, a tespedésben hizunk meg, s urunk minden
               gaz pénzkupecz; mert a földnek parancsolni nem tudunk, hogy adjon többet, - adja elő
               minden kincsét, melyet elődeink bennfeledtek.</p>
            <p>A mi bűnünk rovásától vastagodtak meg a gróf által irott munkák. - a kék folt a mi
               hajunkon van, ahova oda vagdalta a vastag köteteket. E szellemi ágyukkal ránk tüzelt,
               ami fülünkbe dugta a tüzes taplót, s még most sem értjük. Ha Budára megy, hogy a
               kormányrudat segélje igazitani, - kétségbeesetten kiabálsz, hogy eltévesztette az
               irányt. Tökölyt, Rákóczyt kerestek benne; pedig soha sem mondta, hogy az akar lenni.
               Velünk van dolga, rólunk mondja, hogy tunyák, tudatlanok, dologtalanok,
               idővesztegetők vagyunk és élhetetlenek; mert ha kezünk, lábunk annyit járna, mint
               nyelvünk, - függetlenek lennénk nem az irott malasztban, hanem házunk küszöbén, hova
               nem jőne a hajdu dobbal.</p>
            <p>Ám menjen a gróf Budára, - aki többet teszen nálánál, - az mondja neki, hogy barátom:
               te csak második vagy, én vagyok az első.</p>
            <p>- <hi>Éljen!</hi> - Mondja a vén Károly éppen jókor, - a közös barátok
               fölkeltek az asztaltól, és széledeztek napi végzendőik után. Megindultam, hogy haza
               tekintsek. Valaki lenyomott a székre, - s a mellettem ülő üres székre az öreg Faddi
               huzódott le.</p>
            <p>- Régen lesem kedves uramöcsémet, - most el nem eresztem.</p>
            <p>- Mi jó szerencse hozta ide Faddi urat? - Ezt a fészket az öregurak el szokták
               kerülni.</p>
            <p>- Két nap óta keresem fiamat, az én jó madaramat, tollát vedlette el, hogy meg nem
               ösmerem? vagy nem is jár ide?</p>
            <p>- Sohasem láttam itt.</p>
            <p>- Pedig ide járhatna, - mondja Faddi, - mert mondhatom, hogy a nyerset is megsütik
               ennél az asztalnál.</p>
            <p>- Szállásán nem kereste urambátyám?</p>
            <p>- Elfeledtem az utczát és házszámot, - s nagyon lekötelezne, kedves öcsém, - ha
               segélne nyomára akadni.</p>
            <p>Minden irányban kérdezgettünk, délutántól estélig csavarogtunk ide s tova, senki sem
               tudta megmondani, merre találhatnánk. Másnapra maradt a folytatás, és abban egyeztünk
               meg, hogy délben a szálláson látogatom meg az öreget.</p>
            <p>Gyertyagyujtáskor értem a jurateriába, - s a hat közül egyedül voltam otthon.</p>
            <p>Már mondám, hogy nappal hatan fértünk meg a tanyán, - éjjel pedig voltunk tizenöten
               is: mert akiknek rendes szállásuk nem volt, éjszakára be‑betekintettek, s a hat
               ágyban rendesen tizenkettő aludt. Akinek itt nem jutott hely, köpenyegen, rossz
               kabáton, ócska nadrágokon s ágyteritőn nyujtózkodott a padlón.</p>
            <p>A váratlan vendég éjjel bejött a szobába, - már az ajtónál vigyázva nyujtá ki lábát,
               hogy emberfejre ne lépjen. Elsütött egy gyufaszálat, a föllobbanó lángnál kikereste
               az üres helyet, hova lehuzódhatik, s a házi szabály szerint megnézte, hogy a vánkos
               hol van hosszára helyezve; mert az a gazdának a helye, ha még haza nem jött volna.
               Hányszor megtörtént, hogy reggel a hálópajtás rám nézett, s tulajdon ágyamban azt
               kérdezte tőlem:</p>
            <p>- Hát maga kicsoda?</p>
            <p>- Én vagyok a gazda! - Mondám nevetve, hogy engem vallat, - arra a vendég falnak
               fordult, tovább hortyogott, - én felöltöztem, s többször ez életben, tudva, nem is
               láttuk egymást.</p>
            <p>Faddival nagyon sokat járkáltunk, elfáradtam, ez okból jókor lefeküdtem, befordultam
               a falhoz, hogy a váratlan vendég bizvást elhelyezkedhessék mellettem. A
               törvényszaknak elején hét-nyolcz vendégre mulhatlan számithatánk; mert három‑négy
               napra a vidékiek nem fogadtak szállást. Éjfélig koronkint hallám az ajtónyitást, a
               gyufavillanás fénye vendéget jelentett. Éjfél után éreztem, hogy valaki mellém
               nyujtózkodik, a pacsuliszag megnyugtatott, hálópajtásom nem valami közönséges
               kávéházi töltelék; mert az a jó szagu kenőcsnek árát elitta volna.</p>
            <p>Minduntalan fölébredtem, mert vendégemet nyöszörögni hallám. A falhoz huzódtam, hogy
               a kéretlen vendégé legyen a nagyobb kényelem, talán először került másnak
               szomszédságába, s a kényes urfi a szomszéd mellett nem tud elaludni. A tágabb helyen
               még kényelmesebben hánykolódott, tehát megszólitám:</p>
            <p>- Mi baj van, szomszéd? nagyon nyöszörögsz.</p>
            <p>- Él még az apád? - viszont kérdi a szomszéd rekedt hangon.</p>
            <p>- Régen meghalt, nem is ösmertem. Feleltem a kiváncsinak.</p>
            <p>- Hát adósságod van‑e?</p>
            <p>- Hála Istennek, egy fillérrel sem tartozom.</p>
            <p>- Baloghot sem ösmered, a vén uzsorást az Ősz utczában, 15‑ik szám alatt?</p>
            <p>- Baloghot ösmerek a harmadik vármegyében, - ez egy kissé messze van az Ősz
               utczától.</p>
            <p>- Nagykoru vagy?</p>
            <p>- Tegnap multam huszonkét éves.</p>
            <p>- Aludjál békével, pajtás, - én átugrottam a huszonnegyedik esztendőt, adós vagyok
               Baloghnak két ezer forintért tizzel, aztán apám is van, tenyeres talpas kereskedő, s
               legutolsó levelében azt irta, hogy anyám vagyonát elprédáltam, amint igaz is, - azért
               lejő Pestre, hogy számot vessen velem; hanem előbb gyónjam és áldozzam, hogy a
               másvilágra kimosdatva indulhassak; mert ott lő agyon, ahol talál. Aludjál, pajtás, -
               én is alszom, ha tudok. Jó éjszakát.</p>
            <p>Derék urfi lehet az én vendégem, gondolám, - befordultam a falnak, s reggelig
               aludtam, sze­gény­ségemben gazdagon. Olyan balhák nem csipkedtek, mint ösmeretlen
               kedves szomszé­domat.</p>
            <p>Hét órakor benyitott a tisztogató, hogy a ruhákat tisztogatás végett összeszedje.
               Éber álmomból fölébredtem, szemeim a vendégre vetődtek, s majd fölkiáltottam
               ijedtemben; mert az én hálópajtásom az ifju Faddi volt, a rég kergetett és
               megtalálhatlan korhely. Mélyen aludt. Az ágylábhoz kerülve léptem ki az ágyból,
               hirtelen felöltöztem, hogy az időt használhassam; mert a fiu nem fog kimozdulni az
               ágyból délig, s addig én az apát tudósíthatom mindenről.</p>
            <p>- Ifiuram, - mondja a tisztogató, - hozzak reggelit?</p>
            <p>- Maradjon itt egész délelőtt, várja meg, mig hálópajtásom felébred, - ne szóljon
               neki, hanem hozzon reggelit, s mondja meg neki, hogy az én vendégem volt.</p>
            <p>- Ifiuram! - mondja vakaródzva a szolga, - ha a jurateriában a hálóvendégek reggelit
               is kapnak, maholnap az ifiurak hárman fognak alunni egy ágyban.</p>
            
         </div>
         <div type="chapter">
            <head>
                Férjemuram és feleségem asszony.
            </head>
            <p>Feltalálták az ébresztő órákat, melyek előre kijelölt időben fölkeltik az alvót. A
               gond és bánat kegyetlenebb ébresztő; mert a megragadt áldozatot elaludni sem
               hagyja.</p>
            <p>Az öreg Faddi felöltözötten sétált a vendéglői szobában, - kopogtatásomra azonnal
               felelt.</p>
            <p>- Korán kelt föl, kedves urambátyám - ilyen korban megilleti az embert a
               nyugalom.</p>
            <p>- Az az élhetetlen kölyök nem hagyott alunnom egész éjjel. Amint lefeküdtem, ugy
               keltem föl, - semmit sem aludtam.</p>
            <p>- Csudálkozom, hogy bátyámat nem hagyta alunni, - mondám, - én inkább
               panaszolkodhatnám; mert vele feküdtem egy ágyban, s ő még most is ágyamban
               fekszik.</p>
            <p>- Az én fiam?</p>
            <p>- Az ön fia, kedves urambátyám, mellettem feküdt, s ágyamban marad, hihetőleg
               délig.</p>
            <p>- Menjünk, - menjünk,... riad fel az öreg, - mégcsak felém sem jő, - hanem önt
               egyedül ereszti.</p>
            <p>- Azt nem mondtam, kedves urambátyám, - magyarázám a dolgot, - ő nem tudja, hogy én
               önhöz jöttem.</p>
            <p>- Okosan van. - Jobb is, ha nem tudja, - különben megszöknék.</p>
            <p>- Megszökni nem fog; mert azt sem tudja, hogy velem aludt egy ágyban, pedig
               beszélgettünk.</p>
            <p>- Részeg is a gazember?</p>
            <p>- Lassabban, kedves Faddi bácsi, - ezért ne sütögessük az ágyut, - a jurateriában
               rendes szokás, hogy a juratuspajtásnak ösmeretlen is adunk helyet: igy kerültünk
               össze egy ágyba.</p>
            <p>- De ha beszélgettek együtt.</p>
            <p>- Mikor a legénység alszik, mi nem kiabálhattunk, - ez az oka, hogy a sötétben
               egymásra nem ösmertünk.</p>
            <p>- Majd kivallatom, csak körömre kapjam.</p>
            <p>- Arra sincs szükség, Faddi bácsi, - tudom, hogy az anyai részt a fiu elpazarolta,
               azt is tudom, hogy urambátyám utolsó levelében keményen fenyegette, - s ezért
               bujdosik ön elől.</p>
            <p>- Annál jobb, hogy uramöcsém mindent tud, - én a haszontalan ficzkót most szemre
               kapom, kifizetem adósságát.</p>
            <p>- Mind?</p>
            <p>- Talán uramöcsém az adósságról is adhat bizonyos utasitást?</p>
            <p>- Adhatok, - s ha nem röstell elmenni az Ősz utczába, a 15-ik számu házban lakik
               bizonyos vén gazember, azt Baloghnak hivják.</p>
            <p>- Azt is Baloghnak hivják? - dünnyög az öreg. Egy másik rossz embert ösmerek, az is
               Balogh, - ni, most párját találom meg. Ugyan mennyit adott fiamnak az a rabló?</p>
            <p>- Ha jól hallottam, kétezer forintot.</p>
            <p>- No,... mondja az öreg nagyot nyögve, - megőrletlek, akasztófavirág, csak
               megkaphassalak. Ez a kétezer forint már az én pénzem, - ezt nem az anyádéból kapod, -
               ez már drágább lesz.</p>
            <p>Az öreg kék lett a haragtól, botját fölkapta az ágyról, s a hat vágásból mutatott
               egyet, furcsát, mitől én is megijedtem. Elhallgattam, hogy a kétezer forint
               megszaporodott, mint a csudarozs: kettőből tiz lett.</p>
            <p>Óráját nézte, - nyolcz óra lehetett.</p>
            <p>Nagyon kért, hogy kisérjem el az Ősz utczába, majd ő beszélni fog az uzsorással.</p>
            <p>Hirtelen megjegyzem, hogy a bizonyos házig elkisérem, s onnét visszajövök.</p>
            <p>Már indulóban voltunk, kezemet a kilincsre tettem, hogy az öreget előre bocsássam.
               Kivülről gyengén kopogtatott valaki, s az ajtót azonnal megnyitá. Faddi holt halvány
               lett azon pillanat­ban. Kitől ijedhetne meg ez erős, csontos ember, mint a - <hi>feleségétől?</hi>
            </p>
            <p>Szerettem volna az utczán lenni, az előjel arra mutatott, hogy akár jövendölt a
               naptár mára akár nem, de itt villámlani fog.</p>
            <p>- Itt vagyok! Mondja az asszony, előállván, mint egy eredeti bizonyitvány egyes
               vessző alatt. (Több vesszőt érdemlett volna.)</p>
            <p>- Látlak! - mondja a férj, lerakva botját, kalapját, - nagy lélegzetet vett, s ez
               volt a töltény, ha majd el kell durranni.</p>
            <p>- Két hét óta nem irsz egy betüt, lejösz Pestre, hogy rendezed a dolgokat, mit csinál
               az a szegény gyerek?</p>
            <p>- Gondolom, most éppen alszik. Vidor barátommal hált az éjjel egy ágyban, - s mint
               itt bizonyitani fogja, még alva hagyta otthon.</p>
            <p>- Ugy‑e, <hi>nem igaz</hi>? - Kérdi tőlem az asszony.</p>
            <p>- Asszonyom, - mondám, - férjét sokkal inkább tisztelem, mint tanuja kivánjak lenni
               meg­aláztatásának. Engedjék meg önök, hogy távozzam.</p>
            <p>- Maradjon uramöcsém, - kér az öreg, - ön házamnak jóakaró barátja, - mi mindketten
               paprikát ettünk reggelire, nőm is, én is, - maradjon köztünk. - Ha egy harmadikat
               látunk, az asszony nem mond olyan nagyon vékonyat, én meg nem azt az igen vastagot.
               Üljünk le, kedves feleségem, te a kanapéra, én veled szemközt, barátunk oldalt. Igy
               ni. - Mondja az öreg a helyekre mutatva. Kedves uramöcsém, sziveskedjék egészen
               elmondani feleségemnek, miként találkozott tegnap velem a kávéházban, s mi hirrel
               lépett be ma hozzám?</p>
            <p>Röviden elmondám a történteket egészen a kétezer forintig.</p>
            <p>- Kétezer forint? - Mondja az asszony fitymálva, - én egész vagyonomat áldoztam <hi>fiadra</hi>, (most már odaadta Faddinak) s nem vertem félre a
               harangot. - Nézzen arczomra, Vidor ur, sirok én? dühöngöm én? Aztán tessék elolvasni
               ezt a levelet, férjem irta fiamnak, - mondok én ilyeneket egy tapasztalatlan
               gyermeknek? Férjemre is nézzen ön, - most fog fizetni kétezer forintot, nézze meg,
               hány ezerrel becsülné föllebb ön ezt az indulatot?</p>
            <p>Faddin fogott a guny, és látszék, hogy nem bánná, ha az összeg nagyobb lenne. Szólni
               akart, de nem tudott.</p>
            <p>- Még nem mondtam el mindent, - figyelmeztetém az asszonyt, - ideérkeztemkor
               készakarva elhallgattam valamit, mit most őszintén meg fogok mondani, hogy az uzsorás
               kész pénzt adott kétezer forintot, s hogy e kétezerért a fiu <hi
                  >tizezeret</hi> méltóztatott kötelezni. - Faddi fölugrott.</p>
            <p>De már most az asszony is elhalaványult. Talán megijedt az öregtől? Nincs miért, az
               öreg elővette a pipatartózsákból a legöblösebbet, himzett dohányzacskójából nyugodtan
               meg­töltötte, ehhez hasonló egykedvüséggel rágyujtott, kinézett az ablakon. Nevetve
               mondá, hogy az utczán a favágócsalád mily kedélyesen rángatja a fürészt, mellettük
               egy nagy kosárban ül egy kis gyermek, s egy vastag hurkát szopogat. Kedélyesen
               nevetett az öreg Faddi, a kis fiunak két piros pofája kidagadt a hurkától, s az öreg
               azt jegyezte meg, hogy kisebb kolbász leszaladna a gyereknek torkán.</p>
            <p>Mi lelte az öreget?</p>
            <p>Ezt az asszony jelentette, nekem egy váll- és kézvonitással. Nem feleltem a néma
               jelekre, lélekben megértettem, hogy az öreg örömest megfizeti a tizezer forintot,
               csak hogy az asszony megijedt, és nem mer szólni. Vidáman eregette a füstöt, az
               asszonyt hagyta ázni a lében, hogy puhuljon. A világért nem pattogna az öreg, pedig
               az asszony kamat nélkül kölcsönözne egy adag gorombaságot, ha férjének szájába
               tömhetné, hogy egy szóig elmondja.</p>
            <p>Hosszu hallgatás után leült az öreg előbbeni helyére, jobb lábszárát a balra helyezé,
               féloldalt felém fordult, s azt mondja:</p>
            <p>- Kedves öcsém! Valamikor én itt Pesten az árvaházban növekedtem, apám kiszolgált
               huszár strázsamester volt, az invalidus kaszárnyában halt meg bubánatában, hogy
               vénségére, a huszárra, <hi>frakkot</hi> huztak rá. Erre emlékezem, mert
               sokszor emlegette, mikor szünnapokon kikért az árvaházból s a Dunaparton a kofáktól a
               kosarak fenekén összeszakult cseresznyéből egy krajczár árát méretett sipkámba.</p>
            <p>Az asszonyt pirosra festette a szégyen. (Sok asszony szégyenli, hogy férje a maga
               erejéből lett valami.)</p>
            <p>- Tizenhét esztendős koromban kihittak az apám temetésére. Kiállt a katonabanda, - én
               a nagy trombitás mellett álltam, s azon gondolkoztam, hogy ha ezt a nagy trombitát az
               apám füle mellett fujnák, talán még fölébredne. Két hónap mulva kiadtak boltosinasnak
               egy füszer­kereskedésbe a szénapiaczon. Öt esztendeig voltam inas, talán a hatodikban
               is az maradtam volna: de a városbiró megsajnált, hogy a boltban elfagytak kezeim, -
               megparancsolta a gazdámnak, hogy szabaditson föl. Aztán kiküldött a Sárosfürdőbe, s
               irgalomból három hétig ott fürödtem, hol kétszáz ember fürödhetik három
               bankókrajczárért.</p>
            <p>Faddiné szeretett volna elájulni. Ez a három krajczáros őszinteség mélyebben hatott a
               tizezer forintos hirnél.</p>
            <p>- Kérlek, - ne folytasd, - mondja az asszony, Vidor urat sehogysem érdekelheti ez a
               történet.</p>
            <p>- Mást beszélek, kedves galambom! - Mondja Faddi átcserélvén bal lábát a jobbra. -
               Inasko­rom­ban megösmerkedtem itt Pesten egy mészárosinassal, mellettünk mérték a
               hust, reggeltől estig láttuk egymást, ő nekem pörkölthust hozott a kapu alá, én fügét
               és szentjánoskenyeret adogattam neki; azonkivül vasárnap délután kihoztam boltunkból
               olyan nyomtatott iveket, melyekből staniczliket szoktunk szabni, s ezeken mutogattam
               neki a betüket, s éppen három esztendeig tanitottam meg valahogy olvasni. Ez a jó
               pajtásom később meggazdagodott, velem egy városban lakott, s nemességet vett, s
               mondhatom, ő csinált a főbiróból alispánt. Beült a vár­megyeházba, s a boldogságban
               ugy megrészegedett, hogy a gyülésen már a tanácskoz­mányba is beleszólt. Engedték az
               elbizakodottat beszélni, s ma alispánságra kapaszkodnék, ha nyelve meg nem bicsaklik,
               s a nemesség jogát védve azt nem mondja, hogy ő nem engedi azt, amiért ősei vért
               ontottak. <hi>Marhavért!</hi> kiált egy gubanczos nemes a másik
               oldalról, s ez naptól fogva megint jó pajtások vagyunk, s nevetve mondja: Barátom!
               meglakoltam, - mert elfeled­tem, hogy amit a <hi>staniczliról</hi>
               leolvastattál velem, - annyiért csak hajdu lehetnék a megyeház kapujában: maradjunk
               otthon.</p>
            <p>- Szót fogadtam, kedves uramöcsém, - mértem zabot és árpát, adtam, vettem, - nem
               szóltam olyanhoz, amit nem értettem, s uramöcsémet, mint tanult, müvelt eszü embert
               kérdem, ha én alólam kikapnák a vagyont, mit a szerencse hozzám vágott, - mi lehetnék
               én a tudományom után? Hajdu, vagy mert a gorombaságot nem veszem boltban; a pesti
               hajóhidnak végén <hi>vámos!</hi>
            </p>
            <p>- Ugyan Faddi, mire való az ilyen vallomás?</p>
            <p>- Bizony isten elfeledtem, galambom, hogy itt ülsz a czifra kanapén.</p>
            <p>- Köszönöm a figyelmet, különösen megtiszteled a feleségedet.</p>
            <p>- Nem mondtam, uramöcsém, hogy én goromba ficzkó vagyok. Hányszor hivogatott engem az
               alispán ur ebédre. A nagy világért el nem mentem volna, - holtig szégyenlettem volna,
               ha a kotlettnek szárán a czifra papirost megettem volna. A fehér bárányban már
               rágtam, azt gondoltam, hogy az is megenni való.</p>
            <p>- A nyavalya fölüti az embert, ha ügyetlenségedet hallja.</p>
            <p>- Dicsérj inkább, hogy magam megmondom. - Mit tagadjam, hogy nagyon utolsó ember
               vagyok. Érek én egy hajtófát? Mészáros komám különb ember legyen; mert az megvallja,
               hogy fajankó? Én voltam az ő professzora, én tanitottam olvasni a staniczlikról, -
               ennyivel érek én többet. Mi vagyok én, kedves galambom? (Szegény Faddiné
               mindannyiszor hasonlitott a pulykához, mikor Faddi bácsi galambjának szólitotta.)
               Jámbor zsákhányó. Lehuztad rólam a zsinóros dolmányt, hogy ne hasonlitsak
               hasonfeleimhez, kik kevesebb zsákot varratnak, mint én. Zsák‑zsák! Ma nekem van több
               zsákom, holnap másnak. Ha a molnároknak hitelre adom a buzát, megtitulálnak, hogy:
               nagy uram, nemzetes uram! Ha nem adok hitelbe, s a molnár kénytelen készpénzért
               venni; leszek: <hi>Mérjen hát, Faddi uram.</hi> Megérhetjük, hogy azt
               mondják: <hi>ifiuram, hallja maga!</hi>
            </p>
            <p>- Nagyon mulatságos figyelmeztetés.</p>
            <p>- Hogyne volna mulatságos, kedves galambom, - nagyot nyersz te akkor: vénségedre majd
               rád fogják, hogy <hi>ifiasszony vagy!</hi>
            </p>
            <p>- Eszeden vagy, Faddi?</p>
            <p>- A vármegye phisikusa is kiadná a bizonyitványt, hogy sohasem beszéltem józanabban.
               - Ne félj, én meg nem bolondulok egy asszony miatt, mint a fekete kutya.</p>
            <p>- Mi történt? - kérdém elrémülve.</p>
            <p>- Csekélység, - a fűszeres eladta az erkélyes házát tizezer forinttal olcsóbban, mint
               vette. Az asszony két esztendeig tűrte, hogy az én feleségem lakik az erkélyes
               házban, nem ő, - férjét mindenképp kinozta, hogy neki is vegyen ugyan a nagy téren. A
               gazdának nem tetszett az inditvány, erre az asszony hozományát akarta használni. A
               szerencsétlen férj bánatában agyvelőgyulladást kapott, félre beszélt három hétig, a
               negyedikben se félre, sem oldalt nem beszélt: meghalt.</p>
            <p>- Mi közöm hozzá?</p>
            <p>- Neked semmi, kedves <hi>tubám</hi>, nekem aztán több, - kikerülöm azt
               az árkot, melyben más kitörte a nyakát.</p>
            <p>- Már kezd mutatkozni a paprika, - csak késheggyel férjem, - mondja az asszony, -
               kanálszám sok lesz.</p>
            <p>- Bökj oldalba, - asszonykám, - te tudod legjobban, hogy én hamar meglapulok; hanem
               előre megmondom, hogy egy dologban nem engedek, inkább megeszem egy itcze
               paprikát.</p>
            <p>- Mi lenne az a különös dolog?</p>
            <p>- Kifizetem fiadnak adósságát azon föltétellel, hogy hozományodról kellő nyugtát
               adsz, s beösmered, hogy egy fillérig kifizettem, és tulajdon jó szántodból erre-arra
               elköltötted.</p>
            <p>- Szeretném tudni, hogy mit nyersz vele, ha lemondok a hozományról?</p>
            <p>- Megtanitlak busulni, miként én busulok, ha a buzának ára akkor esik hirtelen, mikor
               magtáraim csurdultig vannak. Megtanitlak csapófázni, hogy ha én otthon nem vagyok, ne
               bizd a cselédre a mérést; mert kilopja mind a két szemedet. Te lehuztad rólam a
               mentét, varrattál helyette frakkot, hogy urnak nézzenek a casinóban. Te meg elégedjél
               meg selyemruhával ünnep­napon, hétköznapon ölts kartont, annak nem árt a gabonapor.
               Idáig én hordtam föl a pénzt utánad ezerenkint az emeletbe, s annyit költöttél,
               amennyi tetszett. Mától fogva lejösz a magtárba, rézpénzben adom ki a piaczravalót, s
               beszámolsz egy szál faggyugyertyáért is; mert egy zsebben két kéz nem vájkálhat,
               különben hamar kilyukad a zseb. Igy lesz ezután: <hi>hallja az
                  asszony.</hi>
            </p>
            <p>Faddi fölkelt, pipáját visszadugta a szarvasbőrzsákba, - egy másik asztalról
               irószereket hozott elő, s öreg magyarsággal mondta föl az asszony előtt, mit irjon a
               papirra.</p>
            <p>Az asszony példás megadással irta a sorokat, aláirta nevét, s a kész iratot átnyujtá
               férjének.</p>
            <p>- Tessék, - mondja az asszony, szóról szóra azt irtam, mit férjem <hi
                  >uram</hi> kivánt.</p>
            <p>- Helyesen mondod: mától fogva <hi>urad</hi>, - s ha nem rugdalódzol,
               még van annyi vagyon, hogy öregségünkre az emeletben lakjunk. A vagyont én
               megvédelmezem, - ez szent kötelességem, tied az engedelmesség.</p>
            <p>- Engedelmeskedem, csak végezz, s a fiunak hagyj békét!</p>
            <p>- Kérjek tőle bocsánatot, hogy a toll vastagot fogott, s a betüket öregre vetettem, -
               ezt gondolod?</p>
            <p>- Nem ezt gondoltam, férjem uram, - magyarázza, az asszony, - a fiunak pályát
               választottam, s illendő, hogy magunk is kimélettel bánjunk vele, hogy el ne
               keseredjék.</p>
            <p>- Reménylem, volt annyi eszed, hogy hazahozd, aztán faragunk belőle
               gabonakereskedőt.</p>
            <p>- Itt a kinevezés, - tegnapelőtt tudósitott a bécsi ágens, hogy fiunkat tiszteletbeli
               fogalmazónak nevezték ki Budára a helytartótanácshoz. No,... örülj, kedves
               öregem!</p>
            <p>- Kedves uramöcsém, - mit is hallottunk mi a juratus‑kávéházban?</p>
            <p>- Nem tudom, mire czéloz, kedves urambátyám.</p>
            <p>- Ha az országnak <hi>java</hi> nem vállal hivatalt, kénytelen a
               kormány a <hi>férgeséből</hi> választani.</p>
            <p>- Valóban több meggondolásod lehetne, s ilyent nem mondanál, mikor fiadról
               beszélsz.</p>
            <p>- No, asszony, - tuljártál eszemen. Én azt gondoltam, hogy a gyereket most
               besózhatom, s a penész nem esik bele többé; hanem az ördög más tanácsot adott neked,
               s a gyerekből erőnek erejével nagy urat akarsz faragni. A megenni valót kiadom neki;
               hanem vigyázz, hogy öreg­ségünkre meg ne ríkasson.</p>
            <p>- Az alkut megkötöttük, kedves férjem, - hizeleg az asszony, - én engedtem, engedj te
               is, aztán szent a béke.</p>
            <p>***</p>
            <p>Mikor az Ősz utcza felé mentünk, azt mondja Faddi:</p>
            <p>- Bár a gyerek Széchenyi keze alá kerülne, - az majd haza kergetné, - s én tudom,
               miért csókolnám meg a nagy férfiunak lábanyomát.</p>
            
            
         </div>
         <div type="chapter">
            <head>
                Ujabb elhatározás.
            </head>
            <p>Az Ősz utczának elnevezését azon határozott értelemben fogadom el, hogy aki egy
               esztendeig benne lakik, s kénytelen az ott való kövezeten járni, nevezetesen
               gyorsabban fog <hi>megőszülni</hi>, mint a kerepesi uton.</p>
            <p>Odamenet egymásután mentünk, mert Faddi a hegyes kövezeten többször oldalt esett, s
               egyszer ugy a falhoz nyomott, hogy majdnem a falhoz ragadtam. Közel voltam a
               veszedelmes házhoz. Vagy harmincz lépésről láttam egy kinyitott ablakot, azon egy
               szárogatott fej nézett ki, - mely elvitázhatlan tulajdona az én nagybátyámnak. Faddit
               meglátva, hirtelen visszahuzódott.</p>
            <p>Azonnal ajánltam magamat Faddi urnak további kegyébe, s a jurateria felé mentem.</p>
            <p>Estefelé különös kedvem kerekedett az öreget meglátogatni. A délelőtti tapasztalatok
               gyűlö­lettel tölték meg szivemet, s a nyomorult férget mégis vágytam látni, hogy
               utolsó találkozá­sunktól fogva mennyit aszott? A csont száradt‑e a bőréhez, vagy bőre
               a csontjához, a lelket pedig kigőzölögte, s az aszott testbe nem talál vissza?</p>
            <p>- Hol találom urambátyámat? Ma hallám, hogy Pesten lakik, - kivántam
               tisztelkedni.</p>
            <p>- Mi jó hirt hoztál, öcsém? - csak azt mondd el; mert a panaszokat nem szeretem
               hallani, - mindjárt ríva fakadok, s megárt egészségemnek.</p>
            <p>Éppen azt akarom, lelketlen pára, hogy ijesztgethesselek, - mindjárt gondolok ki
               valami haj­meresztőt, hogy kipottyanjál bőrödből, az is jobban jár, ha más gazdája
               találkozik, s egy kis hussal kibéleli az alját.</p>
            <p>- <hi>A fekete kutya meghalt!</hi> Kiáltám tele tüdőből, s vártam, hogy
               előre esik‑e, vagy hátra?</p>
            <p>- <hi>Meghalt?</hi> - Kérdi rőfnyire nyuló pofával; meg ne ijessz
               bolondjában; mert...</p>
            <p>- Ne igérjen semmit, urambátyám, nem akarok én semmit is kapni, - mondám jámbor
               képpel... hiteles emberek irták nekem, veje, a mérnök. - Vigasztalhatlan az egész
               család.</p>
            <p>- Mindjárt sirok... mindjárt orditani fogok, kedves drága öcsém, - mondja az öreg
               sebesen szaladgálva a szobában. - Különös természetem van, belől sirok, de kivülről
               negyedóráig sem csordul könnyem! - Ejnye, de nehezen jön! - Tudod, a trüsszentésre is
               negyedóráig készülök, - a tubákot nem szenvedhetem (pénzért adják), csak a napsugarak
               inditanak meg, akkor is előbb ötször‑hatszor czélzok, mig elsül. Ne nevess, hogy igy
               lótok‑futok, mint a bolond, - mondja megnyugtatásomul, - mindjárt meglátod a levét.
               Hirtelen mondtad, nagyon megijedtem. - No, ne nevess; mert majd rám ragad. <hi>Hihihihahó</hi> - röhög az aszalt bolond, - s utoljára ugy kitört
               rajta a nevetés, hogy vele röhögtem.</p>
            <p>Teljes negyedóráig röhögött, szemeiből kicsillogtak a könnyek, melyeket ujjaival
               mázolt szét, s nevetve mondá, hogy oly keserüek, hogy majd kieszik a szemét.</p>
            <p>Fogj más bolondot, gondolám, valaminek örülsz; hanem velem nem boldogulsz, mert
               meg­haragit­lak, akár mibe kerül.</p>
            <p>- Mérnök vagy? fiskális vagy? Mi vagy?</p>
            <p>- Mérnök vagyok, fiskális pedig a jövő héten leszek.</p>
            <p>- Ember vagy, öcsém, - holnap megkerestelek volna, mert egy mappát nyomtak kezembe,
               hogy valakinek pénzt kergessek rá. Azt igérték, hogy kapok huszonöt forintot. Az nagy
               pénz.</p>
            <p>- Mutassa a térképet, urambátyám.</p>
            <p>- Mindjárt megmutatom, - mondja egy nagy láda mellé állva, s a hozzá való kulcsot
               markolászva minden zsebében.</p>
            <p>Tudta ő, melyik zsebében van a kulcs; hanem közel álltam hozzá, beláthattam volna a
               ládába, azért nem nyitotta föl. Kapkodott összevissza, mintha ezer bolha csipné,
               mégsem mentem el helyemről. Kereste a kulcsot kályhavállon, ágy fölött, ágy alatt, -
               egy naptárban levelenkint forgatott, mintha a kulcs vékonyabb volna a tiz krajczáros
               bankónál.</p>
            <p>Az ablakhoz álltam, ujjaimmal dobolni kezdek az üveglapon, - ez időt használta
               bátyám, hirtelen kikapta a kulcsot, s a láda rakmányának fölszinéről kikapta a
               térképet.</p>
            <p>Öreg csöppek csurrantak alá ránczolt képén, s hogy a maga leve kárba ne vesszen,
               száraz markával törölte szét orczáján a kin által kisajtolt nedvet. Nevettem
               nyomoruságát, félt tőlem, hogy egy meggyürt bankóját meglátom.</p>
            <p>A ládának tetején a térképet kiterité, a felső részét, melyen hihetőleg a
               birtoktulajdonosnak neve volt fölrajzolva, hátra gyürte, hogy meg ne tudjam, kitől
               származik a birtok. Elkészitvén a nagy titkot, a térképet két szélén megfogta, az
               asztalra helyezé, s a két szélen szorosan tartva a visszahajtott részt, véleményemet
               kérdé, hogy ezt a birtokot mérés nélkül kiszámithatom‑e?</p>
            <p>- Köritő nincsen nálam, különben az egyes részeket azonnal kiszámithatnám.</p>
            <p>- Van itt olyan szerszám, - mondja ő, - kapaszkodjál a ruhaszekrény tetejére, ott
               találsz egyet.</p>
            <p>Nem merte elereszteni a térképet a gyüredék miatt, nekem kellett a ruhaszekrény
               tetején kaparásznom, hogy megleljem. Két ágaskodásra megleltem, a rozsdát a
               ládaszélen ledör­göltem, s hogy a hegye tökéletes sima legyen, a ládakulcson
               zsurolgattam. Hozzám ugrott, a kulcsot kihuzta a zárból, s mig a láda mellett álltam,
               nem távozott. Három lépéssel közeledtem az asztalhoz, - ő két lépéssel átérte az
               egész köztért az asztalig, s azonnal a térképre könyökölt.</p>
            <p>- Mit jelentenek a szinek a térképen? Kérdi tőlem az öreg.</p>
            <p>- Van ott zöld szin? Kérdem folyvást a köritőre nézve, mintha még annyi munkám volna
               a kitisztogatással.</p>
            <p>- Van zöld szin, - egy pataknak szélén egy darabig zöld, aztán a mellett a másik
               vonal világos zöld, - mondja, - mit jelentenek a szinek?</p>
            <p>- A sötét zöld rétet jelent.</p>
            <p>- Hát a világos zöld? az itt nagyon szélesen és hosszan van rajzolva.</p>
            <p>- Ott takácsmácsonya terem, kedves urambátyám, tudja, mi az a takácsmácsonya?</p>
            <p>- Sohasem hallottam hirét, kedves öcsém, - fán terem, vagy magról vetik?</p>
            <p>- Vadjában terem, urambátyám, s nem kétlem, hogy ösmeri, ha megmagyarázom. Hosszu,
               magas szára van, s a felső végén a buzogánya lehet átaljában négy‑öt hüvelyk, a
               tüskéi oldalt sürün állnak, mint a fésüfogak, s az egyenességből a fogak egy kissé
               visszafelé állnak, ugy, hogy fölülről alá simogatva a buzogányt, nem érzi a kéz,
               hanem alulról fölfelé, minden szál erősen karmolja a kezet.</p>
            <p>- Nem az a növény, amivel a kanászbojtárok szokták egymást fésülgetni?</p>
            <p>- No lássa, urambátyám, hogy ösmeri, - mondám neki, - a tudósok nyelvén
               takácsmácsonyának hivják.</p>
            <p>- Jaj, hogy a durrogó mennykő vágjon bele, - szörnyülködik az öreg, - a marha is ott
               hagyja a czudar gazt.</p>
            <p>- Nem kell fitymálni, kedves urambátyám, - mondám csititva, - a takácsmácsonya nagyon
               keresett növény, - mert a műtakácsok ezzel tisztogatják a vásznat, s oly drága
               növény, hogy mázsaszámra veszik, különösen a rumburgi takácsok egész telepekre
               szerződnek.</p>
            <p>- Ejnye, hogy én azt nem tudtam! - mondja kiderülve az öreg, - noisz, majd eldicsérem
               a birtokot, hogy ily drága növény van rajta, - bizonyosan többet is adnak rá.</p>
            <p>- Lassan, urambátyám, - kapám nyakon az örvendezőt, - ez a halvány zöld nem azt
               jelenti, hogy a rumburgi takácsoknak való.</p>
            <p>- Hát miért nem? - vakaródzik az öreg.</p>
            <p>- Mert ez vadon terem, buzogánya kicsiny, tövisei alacsonyak, kampói nem érnek meg
               kellőleg, következésképpen igen gyengék, a vászon alatt elhajolnak, és a karmolási
               czélnak meg nem felelnek.</p>
            <p>- Ejnye, hogy vágja el a jégeső, hát miért dicsérted olyan nagyon ezt a
               mácsonyatakácsot?</p>
            <p>- Takácsmácsonya, - kedves urambátyám, - előbb a takács, azután a mácsonya.</p>
            <p>- Gebedjen meg minden takács ettől a mácsonyától, - békételenkedik tovább, - hát
               miért dicsérted?</p>
            <p>- A faját dicsértem, - melyet ha mesterségesen termesztünk, s ötven‑hatvan esztendő
               mulva a belföldi, lentermesztés fölvirul, nagy árat értékesíthetünk olyan helyeken,
               hol szövőszékek nagyban csoportosulnak.</p>
            <p>- Ne beszélj nekem ujságból, - bánom is én, ha ötven‑hatvan esztendő mulva
               rekettyevesszőből szőnek vásznat, - ha most nem lehet ennek hasznát venni.</p>
            <p>- Ne törődjék vele, urambátyám, - nem a magáé, - aki megvette, az vakarja véresre a
               fejét.</p>
            <p>Rám nézett, szemei akkorák lettek, mint egy tallér - s azt gondoltam, kiejti
               valamelyiket az asztalra, éppen a térképre, hol a világos szin van.</p>
            <p>- Ne törődjem vele?... én ne törődjem vele? Tudod‑e, boldogtalan...</p>
            <p>- Hogy ne tudnám?</p>
            <p>- Mit tudsz?... no, mondd: mit tudsz? Azt gondolod, hogy én vettem meg?</p>
            <p>- Két itcze somlaitól talán mondanám, - urambátyám; de én az Éliáskutból iszom, - s
               világosan emlékszem, hogy kedves urambátyám el akarja szerezni másnak, vagy pénzt
               hajszol rá, s ha kap, remél huszonöt forintot, vagy nagy szerencse mellett, ötven
               forintot; mert akadhat bolond ember, s megad a birtokért hatvanezeret is.</p>
            <p>- Hatvanezeret? mondd mégegyszer, - hogy hatvanezeret adna érte valaki.</p>
            <p>- Valami sült bolond.</p>
            <p>- Jaj, - te bomlott óra, - de ferdére jár az eszed, - czivakodik a bátyó, - sohasem
               tudom, hogy azt higgyem‑e, amit mutatsz, vagy a mit ütsz.</p>
            <p>- Pedig világosan beszélek, hanem urambátyámnak az esze jár most hol huszonötön, hol
               ötvenen, aztán nem vigyáz rá, mit beszélek.</p>
            <p>- No, menjünk odább, - dörmög az öreg, - mi ez itt a határszélek felé, olyan sürű
               huzásokkal van egész hosszában megjelölve?</p>
            <p>- Az már valami, kedves urambátyám, - sokat érne az Kőrösön vagy Kecskeméten.</p>
            <p>- Ha sokat érne, hát oda kell vinni, - mi ez? és miért érne ez Kőrösön vagy
               Kecskeméten többet.</p>
            <p>- Mert egyik helyen sem talál ilyent gyémántért sem, s egy uj világteremtésig nem is
               terem.</p>
            <p>- Micsoda?</p>
            <p>- Hát kálváriának való hegy; mert ez, amint látom, egyébnek nem való, a festékről
               látom.</p>
            <p>- Ettél ma már ebédet, öcsém?</p>
            <p>- Koplalni nem szoktam.</p>
            <p>- Pedig azt hittem, hogy nem ettél, és engem akarsz megenni, azért sütsz meg egyik
               oldalamon, a másikon pedig megfőzesz.</p>
            <p>- Mulattatni akarom kedves urambátyámat, - nekünk semmibe sem kerül, más kárán
               nevetünk.</p>
            <p>- No hát nevetek! - Mondja száját félre rántva. Egy könnycseppet törölt le az öreg, -
               jól oldalba találtam rugni, bizonyosan vesén találtam.</p>
            <p>- Bizony furcsa természete van kedves bátyámnak, - okoskodám, - mikor a fűszeresnek
               haláláról beszéltem, - majd agyon nevette magát, most meg itt bolondozom, arra meg
               rívafakad.</p>
            <p>Nagyot rántott vállán, a könyű elállt, s a tárgyhoz visszatérve kérdi:</p>
            <p>- Mekkora lehet ez az egész határ? - számitsd ki öcsém.</p>
            <p>- Majd kikapok egy dülőt, például a legszélsőt, a köritővel megkeresem az iderajzolt
               mérték­nek aránya szerint a dülőnek alsó, felső szélét, az oldalaknak hosszát, aztán
               kiszámitom, - s ha az irásbeli számokkal megegyez, akkor az én kiszámitásom igaz.</p>
            <p>Azonkint cselekedtem, megmértem a részeket, a tételeket külön irtam, s a magasabb
               mértani szabályok szerint az egyik dülőt kiszámitottam, - kitett negyvenöt holdat,
               százhetvenhárom ölet és tizenegy hüvelyket.</p>
            <p>- Ugy van‑e? Kérdem az öreget.</p>
            <p>- Ugy van az irásban. E szerint ez a dülő igazán annyi.</p>
            <p>- A papiroson, t. i. térképen és a térmutatóban helyesen van.</p>
            <p>- Hát a természetben?</p>
            <p>- Nem látom, hogy a térkép a megyei küldöttség által hitelesitve lenne, - ugy
               látszik, a hitelesitést nem kérték.</p>
            <p>- Aztán lehetne itt csalás?</p>
            <p>- A körülményektől függ, mikor van csalás, mikor van csalódás? A térképnek valódi
               ellenőrje a természeti fekvés, azaz: meg kellene mérni, hogy a térképek vonalai
               valóban megegyeznek‑e a dülőkkel ott kinn a határban?</p>
            <p>- Te, valld meg, - tanultad a mesterséget, - tudni fogod, - ugy‑e szoktak csalni a
               mérnökök?</p>
            <p>- Rettentő módon csalnak, kedves urambátyám, - erősitém nagy komolyan, - hát nem
               tudja, mit mondanak a parasztok a mérnökökről, hogy egy sem kerül a mennyországba;
               hanem a sok csalás miatt a pokolnak mélységes fenekén tüzes lánczczal mérnek örökkön
               örökké, ámen.</p>
            <p>- Ez nem parasztbirtok. - Mondja derültebben. A birtok lehet ötszáz holdnyi! Hol
               volna parasztnak ekkora birtoka?</p>
            <p>- Ugy közbirtokosságban fekszik és tagositva van, - az alakja mutatja.</p>
            <p>- Jól mondod!</p>
            <p>- Ugy még hihetőbb a csalás, - ijesztgettem még inkább, - a birtokot nem lehet főzni,
               mint a tüdőt, hogy kidagadjon, - tagosztálykor segit magán a ravaszabb, ügyesebb, -
               és keni a mérnököt, hogy ugrassa a lánczot.</p>
            <p>A székre rogyott az öreg, mintha az emlegetett huszonötöt valami mogyorófa képében
               már meg is kapta volna. A mily lelketlen lehetett ő maga, nagyitva hitte a mérnökök
               furfangosságát. Fölálltam az asztaltól, s hogy ne tartson soká az ájuldozás, a láda
               felé mentem.</p>
            <p>Egyszerre megelevenedett, elfeledte, hogy a kulcs markában van, a ládához ugrott.</p>
            <p>Milyen kutyatermészet szorult bele, - a vizsla megállja a nyulat, rókát és egyéb
               vadat, mikor a fekvését érzi, - ő folyvást a ládára figyel, nehogy megraboljam.
               Fölteszi rólam, hogy megérzem a pénznek szagát, mint ő, s a deszkán keresztül
               kicsipek egy százast, és elszaladok vele, én, az öcscse, nővérének fia, - egyetlen
               rokona az ég alatt, a föld szinén.</p>
            <p>- <hi>Mit akarsz?</hi> - Kérdi a boldogtalan; mert lelkében ezer gyanu
               fészkelt.</p>
            <p>- Ha tudnám, hogy maradék pecsenyéje van urambátyámnak, egyszeri kinálásra megenném.
               - Mondám, a kérdést egészen másképp magyarázva.</p>
            <p>- Pecsenyét? nálam keressz pecsenyét? - Kérdi boszusan, és ebben elhiszem, hogy
               méltán csudálkozik.</p>
            <p>- Embernek való eledel, - válaszolám, - ami megmaradt, vacsorára eltehette.</p>
            <p>- Hümm!... hozd ide az universitásból a professzorokat, - találják ki csontom és
               bőrömből, mikor ehettem én pecsenyét? A légy meg nem él az én szobámban, - mit egyék?
               Koldus vagyok.</p>
            <p>Kötözni való gazember, valóságos kétrétü, - egyszer azért, mert azt vallja, hogy
               koldus, - másodszor azért, hogy szeretné, hogy egy hét volna egy nap, s a bélének azt
               mondhatná: egy napon nem eszünk hétszer.</p>
            <p>Föltámadt bennem apámnak gyülölete, - valami titkos indulat fölrugta bennem a
               mérlegtányért, melyben még ért valamit, mint anyámnak, a szelid és résztvevő
               angyalnak legközelebbi vérrokona. Apám felé tekintek a magasba, - hogy nézzen
               lelkembe, lássa meg az utálatot, mely végtére fölgerjedt az élhetetlen nyomorult
               iránt. Bocsáss meg, szegény anyám, megfogadom, hogy mindenben másban nyomaidat
               követem, csak azt bocsásd meg, hogy e nyomorultat szivemből kidobhassam. Üres helyére
               másokat ültetek, tizet, százat, ezeret, minden irgalomra szoruló embert, minőket te
               gyógyitottál...</p>
            <p>Megálljunk! Én eltévedtem! Hisz én eltértem hivatásomtól. Mi vagyok én! Szükségben
               segitő, - más bajának orvoslója. Kopasznak feleséget lopattak velem, a fűszeresnek
               vagyonát mentém meg, s a kevélységet orvosságnak adtam be, hogy másnak használjon.
               Faddinak kedves hites társát én segitém megtériteni, bátyám ingyen filkónak használ,
               hogy térképszámitása mibe se kerüljön. Ne sirj, anyám, - megtanulom a bodzavirágot,
               mályvalevelet, kőrisbogarat, - emellé megtanulom az embert, ezt a százrétü férget,
               melynek minden ránczában más indulat lakik. Még egy lélegzet, anyám, - mindjárt
               háttal leszek két mesterségemnek. Uristen, - mivel vezetsz odább, - hogy erőm legyen
               a gondolatot megfogadni...? A koldus észrevette hallgatásomat, már elhitte, hogy
               luddá tett, - megcsöndesedve mondja:</p>
            <p>- Pista, te!</p>
            <p>- Mit parancsol, drága urambátyám?</p>
            <p>- Szoktak a mérnökök remekelni, mint más mesterember, például: a csizmadia, mészáros,
               kerékgyártó és a többi?</p>
            <p>- A jóravaló munka mindig remek, akár csizmadia csinálja, akár a magáét a mérnök.</p>
            <p>- Te is koldus vagy, öcsém, mint én, rád férne a jó szerencse, s azt a madarat
               megfogatnám veled, ha én bizonyosan tudnék valamit.</p>
            <p>- Rejtett szóban beszél, urambátyám, igy meg nem értem.</p>
            <p>- Te annak a Kopasz mérnöknek feleséget loptál tudtodon kivül.</p>
            <p>- Emlékszem rá.</p>
            <p>- Megér ám egy pár ezer forintot az a szép menyecske, öcsém, - s a mérnök hálából oda
               adhatná két hétre a szükséges szerszámokat, és fölmérhetnéd ezt a birtokot.</p>
            <p>- Nem telik ki a tartás a huszonöt forintból.</p>
            <p>- Kerüljön többe, - nem bánom, - megfizetem a tartást; - mondja ravaszkodva, - most
               megvallom, hogy ötszáz forintot kapok a vevőtől, ki meg is alkudott, csak azt kötötte
               ki, hogy a birtok meglegyen annyi, a mennyinek mondják.</p>
            <p>- S aztán?</p>
            <p>- Én tanácsadásból élek, - kedves öcsém, - s elhiheted, két hét alatt benyomlak egy
               ura­dalomba, ha meggyőződöm, hogy mesterségedet valóban érted.</p>
            <p>- S miképpen győződnék meg, urambátyám? hisz maga nem érti ezt a mesterséget, s
               magának mondhatok akármit.</p>
            <p>- Te kópé, - megtanitottál a váltóra, - s igen jól megtanitottál, - én tanitok most
               másokat, - aztán a mérnökmunkáról is te mondtad előbb, hogy akkor kétségtelen, ha a
               vármegye küldöttsége hitelesen megvizsgálja. No, szót fogadsz?</p>
            <p>- Sajnálom, urambátyám: nem élhetek tanácsával: megfogadtam (éppen most fogadtam
               meg), hogy anyám nyomdokait követem, jóltevője leszek az emberiségnek: <hi>orvos leszek!</hi>
            </p>
            <p>- Nem untad meg a tanulást?</p>
            <p>- Nem; mert eddig azt tanultam meg, aminek határa van, a mérnökségnek az egyszeregy-,
               összeadás- és kivonásban, - az ügyvédségnek a jogban és a jognak megfelelő
               jogkötelességben. Ez mind bliktri! A véghetetlenhez fogok, tanulmányozom az embert,
               ezt a rejtett szót, mely a jóban óriás hazudság, a rosszban ezer lyuku róka, keze az
               irgalomban görcsöt kap, a rablásban fölér a torony tetejéig. Megtanulom az embernek
               testét, hogy olyan bomlott‑e, mint lelke? Megkeresem a titkot, hogy mikor hazud?
               Testnek, léleknek orvosa akarok lenni, bátyám, hogy az élhetetlent méltán
               megvethessem, a lelki szenvedőt vigasztalhassam, a garasos hetven­kedőnek azt
               mondhassam: köteled, melyen lógsz, az ér valamit, magad pedig rongy vagy. Ezt akarom
               megtanulni: fogadom anyám szent emlékére.</p>
            <p>- Hihihi, hahahó,... meg fogsz bolondulni.</p>
            <p>- Ne essék kétségbe, urambátyám, - mondám tartózkodás nélkül, - kezdjük az első
               példánynál. Ön beteg!</p>
            <p>- Mondom, elment az eszed.</p>
            <p>- A bizonyitványt utoljára kérem, - most végezzük a szemlét. Előbb eltakarta ön
               előttem a térképnek felső részét, nehogy megtudjam, kié volt a birtok? Azon birtok
               Faddiné asszo­nyomnak öröksége volt, - ön ma vette meg a fiunak adósságában, melynek
               legnevezetesebb része volt egy tizezer forintos váltó, melyre ön a naplopónak csak
               kétezer forintot adott. Az asszony átengedte önnek a birtokot, az apa kifizette a
               váltót készpénzben. Ennyi vagyonból ön nem mer venni egy tányér sültet, irigyli a
               maradékot a legyektől, és maga is megaszik, mint a vadkörte. Hát nem érdekes
               tanulmány ilyen éhen halódó ember, mint bátyám, ki tulajdon öcscsét is rászedné, hogy
               ingyen mérje föl a birtokot? Ugy‑e, nem bolondulok meg? Most vagyok eszemen, s
               kimondom, hogy vagy testében, vagy lelkében megromlott egy rész, mely másnak
               veszedelem, magának nyugtalanság és gyötrelem. - Viz helyett aranyra szomjazik, enni
               nem mer, mintha gyomrát ugy találta volna, mint a küszöbre kitett gyermeket, s fél
               tőle, hogy sokat eszik. Ha ön nem beteg, - ha önben nem bomlott meg a természet, -
               ugy a szunyog is elefánt.</p>
            <p>- Hümm!</p>
            <p>- Ennek jelentését is megmondom: jobban szeretné, ha az ajtón kivül volnék; de
               kidobni nem tud, s kiparancsolni nem mer. Fölmentem a szavalástól. Visszagondolok
               édes anyámra, - abban két sziv volt, önben egy sincs, s hogy az emberiség között az
               egyensuly meg ne zavartassák, ön nyuzzon, én gyógyitok. Kerülni fogom önt, kivévén,
               ha bennem orvosra szorul, akkor jöjjön ön, - senki sem ösmeri jobban nálamnál, talán
               kigyógyithatom. Minden jót. Fölkaptam kalapomat, s az ajtót bevágtam.</p>
            <p>A medréből kilottyantott vizcsöpp engedelmeskedik a természet törvényeinek, s ott
               állapodik meg, hol a föld ingásának iránya megnyugosztalja. Én is, - bár kinevetnének
               is, - a harmadik diplomáért fogok küzdeni; mert előttem áll az ember, s akárhánnyal
               találkozom, - az arczról azt olvasom: jer, találj ki engem.</p>
            <p>Nem térek ki az utból, - orvos akarok lenni!</p>
            
         </div>
         <div type="chapter">
            <head>
                A bonczteremben.
            </head>
            <p>A nagyon hires orvosokról mondják, hogy legtöbbnyire pokrócz‑gorombák. Nem
               hihetetlen, ők ösmerik az embert, ezt a gyenge szerkezetü órát, melyen a mutató csak
               kivételesen nem hazud, mozgatója közönségesen a piszkos érdek és a nyomoru hiuság, s
               ha az óra megáll: nem ér annyit, mint egy rozzant hintó, melyet vasáért a zsibárus
               megvett, mig az embert belökik a gödörbe, hogy hizlalja a földet, melyen nem tudott
               egyenesen járni.</p>
            <p>Miért hajlongana az értelmes orvos az ember előtt, ki az orvos keze alatt nyög, s
               kunyorál az egészségért, hogy majd épkézláb ujra kezdhesse a hetvenkedést,
               fölmászkálhasson a magasra, hogy onnét nézhessen le a többire, s azt mondhassa: mily
               apró férgek! Igy nem alkuszunk, te, nyomorult csont és bőr, melyből egy jóravaló
               hideglelés négy nap alatt kirázza a hust, a szakács mesterségnek mulandó gyüjtelékét.
               - Tudom, hogy anyagi részednek kétharmada viz, mely nem érné meg egy dunavizes
               puttonynak árát. Tudom, hogy csontjaid mészanyagból készültek, és ha egykor kiszórnak
               nyughelyedről, szárcsontoddal a csizmadiaműhelyben bőrt simitanak, pedig talán egykor
               a palotában sétált. Ezt a nyomoruságot bámuljam, mert még mozogni tud?</p>
            <p>Mi van rajtad csodálni való? Egy könnyü léghuzam összerántja rostjaidat, bőrödön ezer
               meg ezer lyuk van, hogy a légtáplálékot tested befalhassa: talán nem is tudod, hogy
               nem vagy különb akármi lapunál, mely terebélyes leveleit elterjeszti, hogy ugyanazon
               légtömegből tengődhessék, melyből te. Megeszed a paréjt, vérednek részévé válik, -
               megiszod a vizcsöppet, melyet egykor az utszéli koldus könnynek hullatott el, mikor
               te, vagy apád alamizsna nélkül nyargalt el mellette: s e kis csöpp ajkadon enyhet
               adólag éltet. Menj odább, hetvenkedő nyomorék, testedet részekre bontom, s a tudomány
               titkával megmondom, hogy millió tárgyból vagy összeszedve. - Benned az állatvilágnak
               számos példánya mint csődtömegből kérhetné vissza igaz tulajdonát, ide nem számitva
               nyomorult hiuságodat, mely a majomé, gorombasá­godat, mely a szarvas marháé,
               tudatlanságodat, mely a szamáré lehetne.</p>
            <p>Vagy‑e már ott, hol az állat, melyet a falánkság kevesebbszer büntet meg, mint téged?
               mely az italtól nem bódul meg, mint te, mely amit föl nem falhat, ott hagyja a
               másiknak, hogy az is megélhessen. Gyüjtött‑e a barom kazalszámra szénát, s mellette
               éhezett‑e, mint a fösvény, hogy majd más boldoguljon vele? Ugy‑e még ennyire sem
               haladtál, s erőnek erejével azt bizonyitod, hogy a teremtésnek legutolsó napján a
               vakarcsból készültél, s a lelket, mely megkoronáz, hogy ura légy mindennek a földön,
               bepiszkolod a mocsárban, hogy az is sáros legyen, mint anyagod, melyért a teremtő nem
               az égbe nyul, hanem a földre hajolt le.</p>
            <p>Öltözzél drága anyagokba, rakd magadra mindazon fényes csillagot, miért az ostobák
               irigy­lenek, - fitogtasd a kereszteket, melyek szalagon lógnak rólad, - döbbentsd meg
               az orvost, hogy kalapját földig emelje előtted. Ne hetvenkedjél, az orvos nevetni
               fog, mert egyik fogad megfájul, - levedlik rólad a czifra ringy‑rongy, s ha
               bizonyosan tudnád, hogy olyantól meggyógyulsz: kinodban megrágod azt a csontot,
               melyet tegnap a szemétre dobtál ki. Szánandó nyomorék, - nem nyöszörög alázatosabban
               a koldus, mint te az orvos előtt, mikor a nyavalya hanyatt fektet, s nagyravágyó
               testedből a takaró mindent elnyel, csak szemeidet méregeted ki, melyeknek fénye
               megtörött, pillantásuk fáradt, és a gőgöt megmutatni már végképp tehetetlen. Hol van
               hatalmad, melytől mások remegtek, ha rájuk pillantottál? Van‑e pilláid alatt csak egy
               szikrányi tüz, hogy villámjától egy féreg életét félthesse? Hamvadó mécs vagy, melyet
               az orvos keze véd meg, hogy egy erősebb sóhajtás ki ne oltsa.</p>
            <p>Eredj, - ösmerem nyomoruságodnak tárházát, - töredékeny cserép vagy, ami benned
               nehéz, olcsó földanyag, melyben alkalmilag sárgarépát termeszthetnék, - s ha tán a
               jobb rész ki nem halt belőled élő elevenségedben, ne szórd ki, cserép, a léleknek
               áldott magvát, hogy támadjon belőle olyan virág, melynek illatát éjjel is
               megérzik.</p>
            <p>Gondold meg, hogy tested közönséges teherhordó, s ha vakon nem rohan a szenvedélyek
               utján, lelkedért mondalak valaminek, mely hatalmasabb kezednél, mely csak azt
               foghatja meg, mi közelébe téved, - mig a lélek fölér a csillagok utjáig, s azoknak
               járását kitalálja - szere­tetével átöleli a teremtett világot, részvétével a földnek
               tulsó oldalán kinlódóknak sorsán is tünődik, emlékezésével eléri az elmult
               ezeredeknek történetét, tudományával parancsol a jelennek, a jövendőnek irányt ad, -
               buzgalmával a rutnak uj alakot ad, szebbet, - lelkesülésével teremti a dicsőt,
               áhitatával beösmeri a végtelen hatalmu teremtőt, kinek bölcsen engedel­meskedik, -
               áldja a jóért, a rosszat békén türi, melynek szükségességét hiszi, mint a fájdalomét,
               mely a hanyag testet gyógyitásra kergeti, hogy majdan ujult erővel eszköze lehessen a
               mindenség czéljának.</p>
            <p>A mely emberben ez a rész ébren van, s éberségéről jelt ad, mint a vérnek lüktetése a
               keringésről, igen is, az olyan előtt a legmogorvább orvos is mélyen megemeli
               kalapját, - s ha ezt ritkán teszi, ti vagytok az oka; mert alaktok szerint sokan
               vagytok emberszámban; de belértékben hány ezerre jut - <hi
               >egy</hi>?</p>
            <p>A bonczteremben ilyen gondolatok lepik meg az agyat, kivált engem, ki ösmerni vágytam
               a tanyát, melyben a lélek, e megfoghatlan, kifürkészhetlen valami lakik; de létezik,
               mint az illat, mint a hang, - amaz is, ez is gyönyört okoz, s nem rakhatjuk üveg alá,
               vagy vasas ládába, hogy máról holnapra és ezeredekre takaritsuk össze.</p>
            <p>Ösmerni vágytam, mondom, a hajlékot, - mely külön, a lélek nélkül, csodás szerkezete
               mellett, gyarló és hitvány, melytől a szokatlan mindjárt megundorodik.</p>
            <p>Kezemben gyakran forgott a nagy kés, - vagdaltam méltóságos urat, csizmadiát,
               vargainast, tolvajt, rablót, koldust, s a hideg testben nem találtam egy olyan részt,
               mely más lett volna, mint emberi szerkezet. Borzasztó vagy igen is kisszerü e
               szemlélődés, melynek végső eredménye, hogy lettünk, éltünk, elfogyunk, s addig érünk
               valamit, mig mozogni tudunk, ha - tudniillik egyenesen járunk, nem görbülve meg
               utálatos alázatosságban, nem hetvenkedve képzelt magasságban, melynél a kapadohánynak
               füstje magasabban száll.</p>
            <p>Összevagdaltam néhány száz szivet, lépet, májat - hogy az indulatoknak külön
               szállását megtaláljam, - sehol semmi, a szállás kicsi, ezer meg ezer indulatnak külön
               kevés lenne, - hát hol férnek el? A titok rejtve maradt, - a nagylelkünek részei csak
               azok egyesleg, mint az utonállóé, - a test tehát anyagában gép, mely elvásik, eltörik
               és elpusztul; hát meneküljünk ahhoz a gondolathoz, hogy a lélek a valami, az a kincs,
               melyet ellopni, elvenni, kicserélni, kölcsön venni nem lehet, melynek csak az életben
               van mértéke, a cselekedetekben, - s azok szerint lehetünk egymásnál különbek, mig a
               lelketlen test a rideg egyenlőség: maholnap föld, s ha az is szétmállik, s a szél
               fölkapja, nem tudom, az egykori városbiró maradékát vágta‑e szemembe a vihar, vagy a
               falubeli csőszét?</p>
            <p>Kétségbeessem talán ennyi gyarlóságon, s a bonczkést önszivembe döfjem, hogy kevesebb
               legyen egy eleven géppel, mely a járt utat, az ezeredéves kanyargásokat követné? Ó,
               nem feledem, hogy a legelső embernek is az ördög volt első tanácsadója, s a teremtés
               kezdetétől fogva szakadatlan kiséri az embert, hogy utjában elejtse. Érzem, hogy
               löködi könyökömet, hogy a kést szivemnek irányozzam; de jókor megismerem, hogy a
               teremtő szabad akaratot adott, s a szorgalomban hatalmat, hogy az alakuláshoz
               önerőmből adjak, hogy a magasabb rendeltetést megértsem, s a lelki bátorságban utat
               törjek, melyen a legegyenesebb vonalt válasszam a végczélig, melyet legbiztosabban
               csak azok érnek el, kik a legrövidebbet keresik.</p>
            <p>Széttekintek a teremtett világban, a paréj és dudva buján tenyészik vetetlen magról,
               mig a neme­sebbet a szorgalom kényszeriti ki a földből. Az aranyat a föld gyomrába
               mélyen lesüllyesz­té a végtelen hatalom, a hitvány homokkő égbe meredezve tolakodik a
               fölszinre, - s ha az átalakulásban választanunk kellene, a leggyarlóbb inkább vágynék
               lenni gyémánt, mint malomkő, arany inkább mint rozsdának eledelül ócska vas, gazdagon
               illatozó rózsa szive­sebben, mint szarkaláb.</p>
            <p>A hiuság minden arányban elkisér, - s ha kellő mértékben ösztön a jóra, jobbra a
               hiuság; nem vetem meg, a gondviselés megteremtette, mint a mérget, s elhiszem, hogy
               valamire való, - kicsinyben oly hasznos, mint nagymértékben meggyilkol a folyamnak
               árja, melynek kezdetén, a kis patakban lubiczkolva hánykódik a gyermek.</p>
            <p>Uram, teremtőm, a magasban, hála neked, hogy a nagyból egy részt megértettem, s most
               már tudom, hogy rám biztad, hogy a kezdet után a folytatást önerőmből végezzem, nekem
               is juttattál valami bevégezni valót önmagamon, saját urammá tettél, hogy magamnak
               paran­csoljak, magamnak engedelmeskedjem. Nagy munka ez, midőn ezer vágy és ezer
               indulat csalo­gat jobbra, balra, hogy öszszetörjem önmagamat, s a gyarlóságban
               összetépve meggyalázzam a te művedet. Teremtetted a nagyravágyást, a hiuságot,
               mértéktelenséget csaló madaraknak, hogy leszéditsenek a legegyenesebbről; az
               irigységet, rágalmat és árulkodást utonállóknak, hogy visszakergessenek az
               élhetetlenségbe; de teremtetted az öntudatot, mely, mikor az irigy­ség és rágalom
               minden léptemre hazudságot fogott, a tiszta lélek még ekkor is ép maradjon,
               megjutalmaz erkölcsömért, hogy magamnak parancsolni, s a józan észnek engedelmeskedni
               tudtam.</p>
            <p>Miért teremtetted volna a hálás emlékezést, ha nem azért, hogy utánunk ballagván,
               föl­jegyezzen minden tettet, mely az igazaknak később is fölemlit, hogy mint az
               illat, mely a virágtól elválik, tanuságot tegyen azon kehelyről, melyben előbb
               megszületett.</p>
            <p>Nem ijedek meg a gyarlóságok özönétől, körülöttem buján tenyészhetnek, s mint nem
               indulok a délibábban rajzolt tornyok és paloták irányába, mert ösmerem a káprázatot:
               levetkezem a hétköznapi gyarlóságokat, keresem a munkát, melyért legédesebb a
               nyugalom, s megszánom a boldogtalant, ki a kevésben nem találja meg a sokat, az <hi>elegendőt</hi>.</p>
            <p>A legszebb fának is van itt‑ott elrothadt gyümölcse, százra kerül talán egy kitünő
               példány, s az egyért vendéget hi a gazda, hogy megbámultassa vele.</p>
            <p>Rothadt gyümölcs a gyarló ember, s hogy olyanokat gyakran láttam, nem esem kétségbe;
               mert azokhoz mérve tudom megösmerni az épet, száz közül az egy jót, a bizonyitványt
               arról, mit gondolt ki bennünk a teremtő.</p>
            <p>Visszateszem a bonczkést, kitanultam élével az emberi gépet, s azt gondolom, hogy az
               a föld, melyre szemetet szórtak, buján termi azt a magot, melyet belevetek. Jertek
               közelembe, nem utálok senkit, a bonczteremben nem fásultam el, keresem a jobbat és
               nemest, azt az ihletet, melytől egykor a sárból készült anyag, a hatodik napon,
               egyedül nemesedett meg a teremt­mények között.</p>
            
         </div>
         <div type="chapter">
            <head>
                A császárfürdő.
            </head>
            <p>A nagyvilág vásárában a czifra boltok a főutczában vannak, az ócska ruhát és az avult
               vasat a melléksikátorokban rakják ki. A fürdőhelyen mulatságos ellentétül a sánták és
               a bénák egy sétányon találkoznak a gondtalan, épkézlábu fiatallal; egy légkörben
               pezsg a fiatalnak vére a megnyomorodott aggal, az elkövetett ostobaság eleven például
               sétál azok előtt, kik a friss ostobaságot ezután követik el. - Gyakran kijártam a
               császárfürdőbe, körültekinték a nagy tömegben, tanultam a sánták nyavalyáját a testi
               betegeken, a hiuságot, hetvenkedést a lelki betegeken, s azt gondolám, nagyobb
               gyógyszertár kellene az utóbbiaknak, s ha az emberek nyakára, mint az orvosságos
               üvegekre, czédulát kötnének: majd mindenikre fölirhatnánk, hogy a boldogtalan nagyon
               beteg, s ha már a testi sorvadásnak orvosságul szolgál, a lelki betegségben milyen
               méltón rendelhetnék a <hi>friss szamártejet!</hi>
            </p>
            <p>Bátyámat gyakran láttam a tömegben kódorogni; messziről láttam, hogy folyvást a
               betegekkel beszél, kik neki lépet és májat mutogattak, s ezeken csalta meg az orvost,
               mert amely betegség hasonlitott az övéhez, az illetőnek rendelvénye szerint itta a
               meleg vizet <hi>ingyen</hi>. Látott a nyomorult, tudta, hogy maholnap
               elvégzem a harmadik pályát, s adhatnék tanácsot ingyen; de nem mert felém közeledni,
               félt, hogy rétegeibe látok, s az igazmondáson kezdem gyógyitását.</p>
            <p>- Negyedéves orvosnövendék valék, midőn egy napon a császárfürdőnek udvarában a
               vendég­sereg nem akart megoszlani, s a pesti fiatalság egymást döfödte, hogy a szük
               körben folyvást nyomon kisérjen egy alakot, melytől, mint az orvosságtól, még a
               sánták is gyógyulni kezdtek; mert még azok is megmozdultak, hogy lássák.</p>
            <p>A tömeget engedtem a bálvány után futni, kényelmes helyemtől oldalt néha egy
               pillanatra megvillant az arcz, s hogy az nem közönséges szépség, könnyen
               felismertem.</p>
            <p>Valaki befogta szemeimet. Markos kéz volt, s akárkinek volt a sajátja, e kezeket, ha
               le lehetne rakni, mint a botot és esernyőt, czingár ficzkó nem örömest lopná el
               vékony karja helyett.</p>
            <p>- Én vagyok!... mondja végre Faddi uram, s mellém ült a félreeső asztalnál.</p>
            <p>- Egészség ellen használja a császárfürdői vizet, urambátyám? - Kérdem az öreget;
               mert a jó egészség miatt majd kicsattant a vére.</p>
            <p>- Csalánba nem vág a mennykő! - mondja szokott észjárással, nekem semmi bajom, hanem
               az asszonyt hoztam le, lányostól a tömegben sétálnak.</p>
            <p>- Beteg az asszonyság?</p>
            <p>- Lépe vagy a mája, mondja Faddi, nem tudom bizonyosan; mert én azt sem tudom, hogy
               van‑e ilyen szerszám az emberben, azt sem, hogy kivül használ‑e neki a meleg viz vagy
               belől? Én egy nyavalyáját ösmertem, azt kiizzasztottam belőle.</p>
            <p>- Ugyan mivel? - Kérdem szórakozottan.</p>
            <p>- Furcsa doktor vagyok én, kedves öcsém, nevet az öreg, a feleségem nyavalyájáról én
               vettem be az orvosságot, a pénzes ládának kulcsát éjjelre zacskóba dugom, nyakamba
               kötöm, hogy még éjjel se férjen hozzá.</p>
            <p>- Megállta szó nélkül?</p>
            <p>- Ki akart önteni, mint a gyerekek az ürgét, három napig reggeltől estig siránkozott.
               Erre megfogadtam két czigánybandát, s éjfélig huzattam az utczán ablakai alatt.
               Megmondtam neki, hogy itt a nóta, válogasson a sok között, s amelyik tetszik, azt
               huzatom; de ne nyafogjon, mert azt huzatom, ami nem tetszik. A fél város hozzánk
               szaladt, hogy kinek hegedülnek? Az asszony majdnem térden állva kért, hogy kergessem
               el a czigányokat, mert azt mondják majd, hogy mind ketten megbolondultunk. Az
               orvosság használt, fél a <hi>kinevettetéstől</hi>, s ezen a
               kóczmadzagon vezetem négy esztendő óta az én kedves életpáromat, s ha barátom piktor
               volna, azt mondanám: ha bárányt akar rajzolni, nézze le a feleségem képét.</p>
            <p>- Hát a kislány?</p>
            <p>- A kislány nagy lány, uramöcsém, mondja derülten az öreg, ha erre kerülnek, ideintem
               őket.</p>
            <p>Negyed óra mulva közelünkbe kerültek. Az anyát megösmertem, bár megaszott, vonásait a
               test és lélek baja jól megkuszálta. A lány megdöbbentett szépségével. Könnyü fehér
               ruha folyta végig a szép termetet, az aranyszőke fejnek kék szemei élénken tekintenek
               rám, s az egykori beszédes gyermeket alig tudtam megszólitani.</p>
            <p>Az asszony kezet nyujtott, s házuk <hi>igaz barátjának</hi> szólitott.
               Nem csodálkozom, hogy a lány ez értelemben szinte kezet nyujtott, s ő kezdé meg a
               társalgást.</p>
            <p>- A <hi>borzas lányt</hi> nem akarja kegyed megösmerni?</p>
            <p>- Ujra kell kezdenünk az ösmeretséget, mondám, az idő más jogokat adott kegyednek,
               most már vége az egykori tréfáknak, s igen okosan kell kegyeddel beszélnem.</p>
            <p>- Ugy, ugy, kegyed sokat fog nekem mondani, miről mások nem szoktak beszélni.</p>
            <p>A fürdői vendégek nem messze tőlünk tömegesen álltak, mert az eddigi figyelemnek
               tárgya e hölgy volt, s akik engem ösmertek, jelekkel tudatták, hogy irigylik
               boldogságomat. Nem láttak szivembe, hogy én Faddiékat más szemmel nézem. Én az
               egyszerü, reménnyel keveset vesződő ember csak az ösmerőst látom, meg a válaszfalat,
               mely a gazdag és szegény között legalább olyan vastag, mint a chinai fal a mongolok
               ellen. - A gyönyörü képet ugy néztem, mint a remek festményt, - most látom, később el
               fogom feledni.</p>
            <p>Az asszony, mint <hi>házuk igaz barátját</hi> köszöntött. Ez adott jog
               megkülönböztethetett; de meg nem zavart, hogy másként tekintsem őket, mint gazdag
               embereket, kik lányukat a kirakat számára készitik, hogy azon mutassák meg a
               világnak, ám ennyit érünk, s eladó portékánknak ez az utolsó ára. Én a sorssal nem
               koczkáztam, - nem álltam vele szóba, hogy reményekkel csalogasson, - én parancsoltam
               a sorsnak, hogy a mindennapit adja ki; mert ezt megszolgáltam, s hogy most e kis
               tündért előmbe hozta, egykedvün nézem, mint a kerti virágot, melyhez semmi jogom.</p>
            <p>Faddi meghivott, menjek át velük a Margitszigetre; mert több ösmerőssel
               összebeszéltek, s közösen ott fogunk ebédelni. Megindultunk közösen, a Dunapartnál
               csónakba szálltunk s áteveztünk a zöldellő szigetbe, hol Faddiék ösmerősei már
               vártak. Összekeveredtünk. Elkezdődött aztán a séta, Faddi urambátyám mondta, hogy
               leányával beszélgessek, inkább menjünk legelöl; mert szeretné tudni, az apai vagy
               anyai vezetés látszik meg inkább a leányon?</p>
            <p>- Volt már ön a szigeten? - kérdem a leányt.</p>
            <p>- Minden zugát ösmerem, a régiségeket, a virágokat, még a csalogányokat is.</p>
            <p>- Erről tehát nem fogunk beszélni, - mondám, - a zephirszellőkről is hihetőleg
               beszéltek mások, nefelejcset, rózsát is emlegettek kegyednek, - folytatám czélzólag,
               - minderről hallgatni fogunk; szebbet én sem tudnék mondani, - hanem kegyetek
               bevallott jó barátjának engedje meg, hogy bizalmasan beszéljen. Az atyát
               egészségesnek látom, az anyát betegnek, - nem gyanitja kegyed, hogy e két egyén évek
               óta háborut visel, s hogy itt lenne már ideje a békekötésnek?</p>
            <p>- Isten áldja meg önt e kérdésért, - mondja a lány, - ön az egyetlenegy ember, kivel
               e tárgyról be­szélni merek, - s először mondok olyast, mit ezer esetben egyszer sem
               szabad talán kimon­dani, hogy apám és anyámnak nincsen közös tárgya, mely egy uton
               vezetné, - s reményleni sem tudom, hogy valamikor összetalálkoznának.</p>
            <p>- Beszél‑e az anya kegyed jövendőjéről?</p>
            <p>- Szivemen kapott, - ha távolabb lennénk a többitől, keservesen sirnék, - mondja a
               lány, - mert én el vagyok alkudva vagy cserélve, - én apámnak jutottam, - s az anyai
               sziv helyettem a testvért választotta.</p>
            <p>- Mit tud ön testvéréről?</p>
            <p>- Hogy Budán van, - s hogy anyám testvérem leveleit könnyekkel áztatva olvassa.</p>
            <p>- S az apa mit szól?</p>
            <p>- Mint rólam mondja anyám, hogy <hi>apádé</hi> vagy, - apám viszont
               testvéremről ugy beszél, mintha kialkudott egyezkedésben egészen anyámnak engedte
               volna, s az apának semmi gondja reá.</p>
            <p>- Találkozik ön fivérével?</p>
            <p>- Évenkint egyszer vagy kétszer. - Hidegen megölel, - szokásaimat, modoromat
               kigunyolja, - s elég gyengédtelen azt mondani, mai napon a gyuródeszka mellett is
               megkivánják az elegancziát.</p>
            <p>- S az apa mit mond e kedélyes észrevételekhez?</p>
            <p>- Szerencsére nem tudja, - mert még nagyobb szerencsére én könnyen sirok, és még
               könnyeb­ben nevetek, kivált ha apámat látom, kit fájdalmaimmal megkeseriteni éppen
               nem akarok.</p>
            <p>- Hosszan kellene beszélnem, hogy önt a multnak minden sötét képével megösmertessem.
               Higyje el ön első találkozásunkban azon figyelmeztetésemet, hogy a családi kötelékét
               pénz­viszonyok szaggatták meg, s hogy az anya kegyedet mint fia kényelmének jövendő
               meg­csonkitóját tekinti.</p>
            <p>- Szegény anyám, - nem akar szivembe tekinteni, - mondja fájdalmasan lehajtva fejét,
                  <hi>én a vagyonra soha sem számitok, - egy napon elfujhatja a szél,
                  mit számitsak rá? Csak azt tudom, hogy a csapás engem készen talál, - s abban
                  bizom, hogy kenyeret is tudok dagasztani.</hi>
            </p>
            <p>- Ez áron könnyen megkapja ön a kulcsot az anya szivéhez, - mondám a leánynak, - a
               lehető legközelebbi alkalommal vigasztalja meg kegyed az anyját, hogy testvérét
               inségben nem hagyandja, bármiként rendelkeznék egykor az apa vagyona fölött.</p>
            <p>- Köszönöm a jó tanácsot, s magam kérem anyámat, hogy tulajdon vagyonát hagyja
               testvéremnek.</p>
            <p>- Éppen erről ne szóljon kegyed, - az anyai vagyon elpusztult, kegyednek fivére már
               jól lakott e zsiros falattal; hanem annál éhesebb lenne az apai keresményre, ha az
               apa másként nem rendelkeznék.</p>
            <p>- Mi boldogságom lenne nekem e vagyonban, midőn anyám szivében nem kapnék helyet?</p>
            <p>- Mondtam már, hogy miként jut kegyed oda.</p>
            <p>- Igy veszik a helyeket a szinházban is.</p>
            <p>- Nem egészen hasonló a viszony, - kegyed a szinházban két órára veszi meg a
               kényelmes helyet, s ha keresett az előadás, kegyed kapott kegyelmet, hogy a
               pénztárnok jegyet adott. Itt <hi>lemondásról</hi> van szó, - és én itt
               csak akkor adom a tanácsot, mikor tudom, hogy ön a lemondásért olyant kér, mi
               természet szerint való járandósága kegyednek.</p>
            <p>- Hány ember irigyli az én sorsomat, pedig ha tudnák, minő <hi>szegény
                  vagyok</hi>.</p>
            <p>- Ma talán még nem az, eljöhet az idő, melyben önt a sors megkisérti, - s ha ön az,
               kit én ösmerni vélek, - azt mondandja ön, hogy <hi>gazdag</hi>, s azon
               szó szent lesz, mint az imádság, melyet az égben is meghallanak.</p>
            <p>Talán nagyon elmélyedtünk, a közelgőkre nem ügyeltünk, már sarkunkban voltak, pedig a
               lány nem tartóztathatá könyüit. Édesek vagy keserüek valának, nem kutatom; hanem e
               könyük nem idegen szemek látványára valók.</p>
            <p>- Menjen ön előre, - mondám hirtelen sugva, - amott a virágágynál egyedül maradhat
               ön.</p>
            <p>Hirtelen megfordulék, egy pár régi téglára figyelmeztettem az utánunk jövőket, s a
               düledék­romokról hamarjában olyan csodálatosakat hazudtam őseink viselt dolgairól,
               hogy Faddi bátyánk egy egész téglát akart fölemelni, hogy emlékezet okáért haza
               viszi. Lebeszéltem szándokáról, mert hátha valaki meglátná, hogy a szent romokból
               elidegenitünk, - az alatt a lány a virágágytól kitért az utra, s hogy egyedül ne
               álljon, megint utána siettem.</p>
            <p>Később összevegyültünk, éppen a szigetnek végső sarkán.</p>
            <p>Faddi szivarral kinált, s visszamenet együtt mendegéltünk; mert az öreg aranyos
               madaráról kivánt velem beszélgetni.</p>
            <p>- No, öcsém, - kezdi az öreg azon vágygyal, hogy legkedvesebb nótáját fogom
               hegedülni, mit mond hozzá?</p>
            <p>- Jó szivar, - mondám készakarva másfelé csavarva a gondolatot, mintha azt vélném,
               hogy illatos szivarját kivánná dicsértetni, - ünnepnapra való.</p>
            <p>- Hát a kislány? Kérdi visszavezetve az ároknak tulsó partjáról, hova átugrottam.</p>
            <p>- Kimondhatlan szereti az anyját. Mondám neki váratlan, mire a szivart is
               elejtette.</p>
            <p>- <hi>Az anyját?</hi> Kérdi az öreg, kimeresztve szemeit, hogy most egy
               akkora volt, mint előbb kettő.</p>
            <p>- Bátyám ugy néz, mintha azt mondtam volna, hogy a lány mérget kevert volna a szivar
               végére.</p>
            <p>- Talán nem az anyját akarta mondani, uramöcsém?</p>
            <p>- Igen is, azt mondám, hogy kimondhatlan szereti az <hi
               >anyját</hi>.</p>
            <p>- Még egyszer, kedves öcsém, - ezt a két betüt mondja ön: n - és ypsilon?</p>
            <p>- Azon bizonyos két betüt mondám, hát mi csudálkozni való van azon?</p>
            <p>- Hogy a mennykőbe ne csudálkoznám? hisz az anyja miatt ma kinyujtóztathatnák azt a
               gyereket.</p>
            <p>- Hát a jeruzsálemi zsidók nem feszitették meg Krisztust?</p>
            <p>- Megfeszitették; hanem nem is látta ám uramöcsém, hogy én ölelgetném őket, pedig
               kétezer esztendeje lesz innen‑onnan, hogy koczkát vetettek az Ur köntösére.</p>
            <p>- S az üdvözitő a <hi>kereszten</hi> bocsájtott meg nekik.</p>
            <p>- Nem is az én erőmmel cselekedte azt, kedves uramöcsém, én már akkorát csakugyan nem
               tudnék emelni.</p>
            <p>- Dicsérje meg urambátyám a lányát, hogy erősebb apjánál.</p>
            <p>- Nálamnál?</p>
            <p>- Igen, - hogy anyját <hi>ingyen</hi> is oly forrón szereti, mint az
                  <hi>édes apját</hi>, - hogy azt szereti, Faddi bátyám legjobban
               tudhatja.</p>
            <p>Rám nézett az öreg, - én vissza ő rá, mintha a malasztot akarnám belényujtani, - s
               kezébe adnám a legnagyobb termésaranyat, mit idáig kiástak, s azt mondanám: tessék,
               Faddi uram, ilyen kincse csak önnek van, - gyönyörködjék benne. Megértett az öreg,
               szemeiben fényleni kezdett az a gyöngy, mely, ha viz nem volna, aranyba kellene
               foglaltatni; de a vén kereskedő szégyenlé gyengeségét, - s azt mondja:</p>
            <p>- Ki eszi a szememet a szivarunk füstje.</p>
            <p>- Mitől enné, mikor nem is ég.</p>
            <p>- Eb anyja, ki hazud, - kedves öcsém, - mondja kendőjével szárogatván a nedves
               szemeket, - az igazság akkor is igazság, mikor nem nekem, hanem másnak adják; jól
               esik, hogy az a gyerek szereti az anyját, hisz egykor én is szerettem.</p>
            <p>- Csakhogy nem okosan, kedves Faddi bátyám. Furcsa könyv az asszony, nem olvasta
               figyel­me­sen, végig pedig éppen nem, pedig egy példányt egészen önnek irt a sors. -
               Ön megelé­gedett, hogy czifra táblába köttette, talán eleinte mutogatta is, - utóbb a
               titkos értelemmel ön nem törődött, - nem tanulta meg a tartalmat, s hogy ön nem tudta
               a leczkét: mindketten lakolnak. Hej, ha ön a nyomtatási hibákat erélyesen kijavitja,
               s helyes értelmet ad a soroknak, - sokkal boldogabb ember lenne. Ami a kevélységről
               volt irva a könyvben, azon lapokat kiszakasztottam volna jókor, mint később az
               uralkodási vágyat, - ennyi bátorság untig elég lett volna a maga idejében. Most ön a
               sarokba lökte a könyvet, - s megijed ön, hogy lánya fölveszi a földről, s áhitattal
               kebléhez öleli.</p>
            <p>- Mosdasson meg, öcsém.</p>
            <p>- Kevés a szappanom, - urambátyám, bizza a többit a sorsra, ne féljen, helyettem
               jobban elvégzi az.</p>
            <p>Hosszan ballagtunk az elnyujtózkodó szigeten, - a társaság összevissza kuszálódott,
               virágot, bokrot nézegetett, s a kerti lakon tul Faddinét láttuk lányával karon fogva
               járni.</p>
            <p>Az öreg megállt, hogy a látványnak valódiságáról meggyőződjék. Csakugyan az anya ölté
               karjára a leányt, és kétségtelen láttuk, hogy az anya magához ölelé a leányt, és
               forrón ölelkezve hosszan megcsókolta.</p>
            <p>Még ebéd előtt találkoztam a kislánnyal, az aranyfürtök között egy rózsát pillanték
               meg, még egészen friss volt, s midőn a lány kitalálta, hogy a virágot szemlélem,
               áhitattal mondja:</p>
            <p>- Anyám tüzte oda.</p>
            <p>- Megrabolnám önt, ha el nem mondanám, mit beszéltünk az öreggel.</p>
            <p>Az elbeszélés végén a jó gyermek virágjához nyult, egy levélkét szakasztott ki a
               virágból, s nekem adta, mondván:</p>
            <p>- <hi>Adóslevelemül</hi> adom.</p>
            
         </div>
         <div type="chapter">
            <head>
                A harmadik diploma.
            </head>
            <p>Lakómnak elbeszélését a következő fejezetekben csak annyiban szakasztom meg, hogy
               röviden megemlitsem, hogy elhoztam a diplomát az egyetemről, s asztalára helyeztem.
               Hogy gyen­gédségét meg ne sértsem, háziorvosomnak választám, s az évi tiszteletdijnak
               esendő részét is kiegészitem. Ezzel nem elégedtem meg, bemutattam néhány háznál, s
               félév alatt a gyakorlatból folyt haszon biztositá megérdemlett kényelmét.</p>
            <p>Mint később orvos barátom elbeszélé, következőleg végződött e történetke, melynek
               leirására vállalkoztam.</p>
            <p>Az ifju Faddi kopogtatott be az orvoshoz, halavány arczáról lehullott az ifjuságnak
               virága. A külsőleg még mindig csinos urfi nagyon hasonlitott a koldushoz, csak azt
               nem lehetett tudni, minő alamizsnát kiván.</p>
            <p>- Engem keres ön? - Kérdi az orvos; mert az egykori világfi nem kereste föl a szegény
               orvosnövendéket.</p>
            <p>- Önt keresem, - mondja félhangon, - ha volna ideje velem vesződni, - fontos
               közlendőm lenne.</p>
            <p>- Foglaljon helyet, - mondám - gyujtson szivarra. S odanyujtám a szerény fajta
               dohány­gyüredéket.</p>
            <p>- Nem érek én már egy pipadohányt, - ne pazarolja rám.</p>
            <p>- Nagyon bölcselkedve kezd ön beszélni, - nem fiatalemberek közé való hang ez, -
               gondolja ön, hogy családjának legigazabb barátjánál van; tehát némileg itthon.</p>
            <p>- Ha tudná, minő hitvány ember vagyok, nem kinálna székkel; hanem kilökne az
               ajtón.</p>
            <p>- Ön valóban tul őszinte, - s ha tán könyvekből tanulja ön e különös őszinteségét,
               figyelmez­tetem, hogy Diogenes csak mások irányában volt goromba, - magáról nem
               beszélt ily keményen, mint ön.</p>
            <p>- Diogenes régen élt, - s akik a mai korban némileg hasonlitanak hozzá, -
               udvariasabban mondanak igazat.</p>
            <p>- Mit mondtak önnek?</p>
            <p>- Elszenvedhető dolgokat, hogy szeleburdi vagyok, - hogy öltönyöm zsebeire készakarva
               lyukat varratok, hogy könnyebben kipotyoghasson a pénz, - és szándékosan ugy járok,
               hogy utánam a gazemberek szedhessék össze.</p>
            <p>- Ön ezért megharagudott?</p>
            <p>- Mosolyogtam, mintha csiklandoztak volna; mert, uram, a költésnek is van kéje,
               pénzért csuszni‑mászni láttam az embert, - s ha megtörténhetnék, hogy az ember az
               állatnak alakját magára kaphatná, néhány forintért napszámban, akadna, ki talyigás
               lónak is beállna.</p>
            <p>- Nem megvetendő élettapasztalat, - talán orvosság lenne ez az undor.</p>
            <p>- Mondám, hogy csiklandozott a költésnek kéje, s ha még valaha meggyógyulhatnék, más
               fogott ki rajtam.</p>
            <p>- Bizony lekötelezne ön, ha nekem is megmondaná, - mondám tréfálózva, - mert orvos
               létemre hasznát vehetnem egy vagy más lelki gyógyitásban.</p>
            <p>- Elmondom, - mondja az ifju lassanként otthoniasabban, - hanem előbb emlékeztetem
               önt, hogy ugy‑e kimondhatatlan haszontalan ficzkó voltam. Ne tagadja ön, ha ezzel
               dicsekednem lehetne, ön nem tagadhatná meg a bizonyitványt.</p>
            <p>- Tegyük, - mintha igent mondtam volna.</p>
            <p>- Anyám bedugott a hivatalba, - ott voltam, mint több más urfi, kik helyett szegények
               dolgoz­nak, s a kiadott szakma valamiképpen elkészül. Ezen helyettesek azonban ügyes
               ficzkók, - eszünkhöz mérik a munkát, hogy szerfölött okosat ne csináljanak, -
               részint, hogy ezáltal tulajdon értéküket ne fogyasszák, részint pedig, hogy el
               lehessen hinni, hogy olyasmit magunk is meg tudnánk erőlködéssel csinálni.
               Legközelebb áthelyeztek más osztályba, az elnök szigoru ember, s mint hallám, az
               urfiakat munkára szoktatják, vagy tisztességesen megsugják, hogy menjenek láb alól.
               Rám került a sor, - az elnök egy kényes tárgyat helyezett asztalomra, megmagyarázta,
               hogy minő segédeszközökkel élhetek; mert a tárgy egészen a régi viszonyokra
               vonatkozik. Szorultságomban munkához fogtam, s először életemben gondolkozni kezdék.
               Álló hétig nem szaladhattam sugó után. Az elnök folyvást nyakamon ült, a részleteket
               előmutattam, melyek aprónkint halomra gyültek, s a hétnek végével
               összeszerkeszthettem az egészet. A keresztülolvasott regényekből rámragadott
               irálygyakorlatnak maradékából türhető levet önték az egészre, s az elnök a porzó alól
               mindjárt kivette kezemből a munkát. Most remegtem először életemben. Hires valék
               hidegvérüségemről a kártya mellett, - a százakat megnyertem vagy elvesztettem
               fütyülés közben, s ellenfelemet megöltem nyugalommal.</p>
            <p>- Most féltem, hogy életemben először komolyan, s az irodában dolgozó bajuszos
               kamaszok között - leszamaraz az elnök. Amint olvasta a munkát, kezemben volt a nagy
               olló, hogy magamba vágom; mert társaimnak gunymosolyát el nem birom. Az elnök letette
               a dolgozatot, intett, hogy menjek az oldalszobába. Az ollót ruhám bő ujjába toltam.
               “Barátom! - mondja az elnök, - mától fogva ön leszen az én <hi>jobb
                  kezem</hi>. Eddigi főnökei vagy részegek voltak, vagy kislelkü ellenségei; <hi>mert önt rágalmazni merték</hi>.” Visszaszédelegtem az osztályba, -
               kalapomat levettem a szegről, kijöttem a szabadra, s ha ön belém nem fog kapaszkodni,
               bizonnyal mondom, hogy megőrülök; mert megundorodtam magamtól. Ez a dicséret
               megöl.</p>
            <p>- Most már beszéljünk komolyan, - figyelmeztetem vendégemet, - van még önnek
               titka?</p>
            <p>- Van amit el nem mondhatok <hi>önnek</hi>, - ennyi becsületérzésről
               még rendelkezhetem. Hitvány ember voltam.</p>
            <p>
               <hi>Volt!</hi> - Ez az igehajlitás szabályai szerint <hi
                  >multat</hi> jelent.</p>
            <p>- Hanem a következmény itt van.</p>
            <p>- Mit előbbi nyilatkozata szerint kegyed nekem meg nem mondhat. Tehát azt kell
               tudnom, hogy kinek akarja ön fölfedezni?</p>
            <p>- Annak, kit hihetőleg meg fogok ölni, - tulajdon édesapámnak.</p>
            <p>- Ugy hallgasson ön!</p>
            <p>- Egyebet nem mondhat ön; mert nem tudja, mit cselekedtem. Mondja az ifju szilárd
               hangon, s utána teszi: Dicsekedtem ön előtt, hogy valami derék ficzkó vagyok?</p>
            <p>- Bámulatos őszinteséggel az ellenkezőt mondá ön.</p>
            <p>- Emlékszik ön egykori tanárunk leczkéjére, mikor a polgári bátorságról szólt?
               Véletlen ezen előadásra még emlékszem, nem a szavakra; hanem a gondolatokra. Sokáig
               hevert bennem az orvosság, ma felforditotta véremet, s van annyi bátorságom, hogy
               amit önnek, apámnak is megmondom magamról, hogy hitvány ember voltam. Az ő dolga,
               hogy meg tud‑e bocsájtani, - én a magamét megteszem, s a hinárt, melybe jutottam,
               megmutatom. Ugy tekintsem rám, hogy száz öles kutba estem, s hosszu keze legyen
               apámnak, hogy kihuzzon onnét.</p>
            <p>- Száz ölet mondott ön?</p>
            <p>- Utánam oda csak az a meggyőződés nyulhatna le, mely lehajlás előtt elhitetné
               apámmal, hogy ismét vissza nem esem.</p>
            <p>- Én elhiszem, hogy nem esik ön vissza.</p>
            <p>- Uram! - pattan föl az ifju a pamlagról, - ne koczkázzék ön a kecsegtetéssel. -
               Ösmerem a pénz­kölcsönzőket, sok dolgom volt velük, - azok a gazemberek, nem
               vesződnek a psichologiá­val, hogy egy jól szavalt igéretet a lelki becsületesség
               jótállásaképpen fogadjanak el. Az uzsorások megmérik a bizonyitékot, s amennyit az
               ér, annyit kölcsönöznek. Ne kecsegtessen ön, mondja ön inkább, hogy apám meglő; mert
               nevét meggyaláztam. Nem iszonyodom, uram, a lakolástul. Örömest bezárom hitvány
               életmultamnak kapuját, - legalább bebizonyitottam, hogy valahol meg mertem állni.</p>
            <p>- Anyjára nem gondol ön?</p>
            <p>- Mindketten méltán lakolunk.</p>
            <p>- Anyjának lakoltatását nem bizta a sors önre. Az anyai hiuság mámor, mely akármily
               oktalan, mindig oda czéloz, hogy az elkényeztetett gyermek magasabbra emelkedjék,
               mint a szülők. Ezt az adósságot nem pénzzel fizetik ki, barátom, - s ezt még
               bizonyosabban köteles ön kifizetni, mint a becsületbeli adósságot.</p>
            <p>- Megadom magamat.</p>
            <p>- Előbb a bátorságról beszélt ön, s nem kétlem, hogy azt mondta, amit érzett. Ne
               vesztegesse ön az időt, rögtön utazzék el, menjen atyjához, s a legőszintébben mondja
               el ön állapotát. Ne beszélje ön szinpadi nyelven, - bizton mondom, hogy az öreg az ön
               szavait hallani, s arczán látni fogja, - s az öreg örömestebb hisz önnek, ha
               gyarlóságát megvallja, mintha reményeivel dicsekednék. A rágalom azért bukik meg,
               mert másról mondják; a bevallott hibát elitélni nehéz, mert az is biró, ki magát
               bevádolni meri. Még egyszer mondom, - menjen ön atyjához, fogja meg a munkában
               megkeményedett kezeket, s mondja az öregnek: az anyai kéz gyönge volt a fiugyermeket
               vezetni, - ha az apai kezek még egyszer megtámasztják, többé nem fog ön elesni.</p>
            <p>- Ha nekem most ezt az én fiam mondaná? - Kiált föl az ifju kinos vergődésben.</p>
            <p>- Még bizonyosabban mondhatja el ön apjának. Ne feledje ön, amit mondok, - minden
               ember­nek van egy kedves nótája, melyért az utolsó garasát is kiszórja. Az apához
               menjen ön először, - beszéljen ön férfias komolysággal, - a többi magától
               következik.</p>
            <p>Nyakamba borult a fiu, - szenvedélyesen megölelt, kezemet hatalmasan megrázta, és szó
               nélkül távozott el tőlem.</p>
            <p>Alig egy órával később egy öregasszony jött hozzám, beteghez hivott egy
               zugutczába.</p>
            <p>Nyomban követtem az asszonyt, ő elöl ment, én hátul, Agyam tele volt az előbbi
               jelenetnek behatásával, - néha felsóhajtottam; mert én sem valék kőből s megsajnáltam
               a gazdag Faddit, hogy polgártársai között bár a legirigylettebb, pénzén nem kapott
               boldogságot az életben. Beszélgettem magamban, hogy a megelégedésnek más föltételei
               is vannak, - s hogy a gazdagság a józan észen kezdődik, mely a vágyaknak határait
               ösmeri, s nem rohan az ároknak, ha ki nem mérte, hogy testének ruganyossága
               megfelelhet az árok szélességének.</p>
            <p>A harmadik diploma kinyitotta előttem az ajtókat, mindenütt nyögést hallok és
               panaszt, fölül rá késő vallomásokat elkövetett oktalanságokról. - Ha folyvást részeg
               lettem volna eddigi életemben, most kijózanodhatnám.</p>
            <p>Az öregasszony egy ócska ház kapuján bement, az udvar felől a konyhába vezetett,
               megnyitá előttem az ajtót, s az ágyban fekvőre mutatott, hogy az az, kinek orvosra
               van szüksége.</p>
            <p>A beteg a fal felé fordult, vártam, mig észre vesz.</p>
            <p>- Te vagy itt, Pista?</p>
            <p>- Urambátyám hivatott? - Mondám meglepetve, midőn bátyámnak hangját fölismertem.</p>
            <p>Kifordult az öreg, feje lángolt a forróságtól, - mindjárt gyanitám, hogy bennem
               ingyen orvost akar fogni. Szokott módon kikérdeztem, nyavalyája nem volt veszedelmes;
               hanem két hétig meg fogja nyomni az ágyat.</p>
            <p>- Ne haragudjál, kedves öcsém, hogy hivattalak, másban nem volt bizodalmam.</p>
            <p>- Köszönöm a bizodalmat, - ne vesztegesse rám urambátyám.</p>
            <p>- Kiben bizzam, ha benned nem, kedves öcsém, - mondja nyögve, - senkim e széles
               földön, kivüled.</p>
            <p>- Ejnye, hogy egészséges korában nem izente meg urambátyám, talán megörültem volna
               sziv­beli ragaszkodásának.</p>
            <p>- Nagyon beteg vagyok, ugy‑e?</p>
            <p>- Ne féljen, nem mondom, hogy végrendeletet csináljon, - nem szorultam
               kegyelmére.</p>
            <p>- Nem kegyelem, rokoni szeretet lesz, kedves öcsém, csak viseld gondomat, - mert
               meggyulla­dok.</p>
            <p>- Mindjárt rendelek valami hűsitőt, bátyám.</p>
            <p>- Mi lesz az, kedves Pistám?</p>
            <p>- Hogy előre fizessen kedves urambátyám; mert én ingyen egyet sem lépek e
               piszokutczába. Másnak két forint az egyszeri látogatás, magának <hi
                  >három forint</hi>.</p>
            <p>- Jaj, te pogány, - hová fajzottál el anyádtól?</p>
            <p>- Anyám emlékezetének hagyjon békét, urambátyám; mert maga még kevesebbet hasonlitott
               hozzá. Köszönje meg, ha eljövök, - ez is már nagy áldozat, s ha mindjárt nem fizet,
               azonnal elbucsuzom; mert azt ugyan ne higgye, hogy atyafiságos szeretetből fogom
               gyógyitani. Ezt apám természetével mondom, remélem, elhiszi.</p>
            <p>- Nem félsz, hogy kitagadlak?</p>
            <p>- Nem fél urambátyám, hogy egy óra mulva olyan agyvelőgyulladást kap, hogy félre
               beszél, s még életében odaajándékozza mindenét annak a jámbor öregasszonynak, ki
               idáig vezetett. Ne féljen, az nem veri ám félre a harangot, ha bátyám az ezereseket
               egyenkint adja a markába, - persze, hogy eszén kivül.</p>
            <p>- Itt a három forintod, - méregkeverő, - mondja egy hosszu kapczaszárból kikaparva a
               pénzt, - rendeld meg az orvosságot.</p>
            <p>Egyenkint megnéztem, hogy igaz pénzt ád‑e? aztán tárczámból kihasiték egy lapot, s a
               rendelvényt megirtam.</p>
            <p>Akár el se küldtem volna a rendelvényt, a kinos pénzkiadás kiverte testén az
               izzadtságot, folyt róla a viz másfél óráig. Ezt megjegyeztem tapasztalásképpen, hogy
               a fösvény embernek a pénzkiadás igen hatásos izzasztószer, s akárkinek merem hasonló
               esetekben ajánlani.</p>
            <p>Tiz napig jártam hozzá, a látogatás árát pontosan fölvettem előre. Nem használt egy
               vagy más fogása, kiszedettem vele a pénzt, s azonkivül már utóbbi napokban jó tartást
               rendeltem a legjobb vendéglőből, s megtanitottam a nyomorultat emberséges emberek
               módja szerint élni. Finom tésztákat, izes pecsenyéket etettem vele, s a drágán
               fizetett falatokat utolsó falatig megette.</p>
            <p>- Meddig élhetek én még, kedves öcsém?</p>
            <p>- Hat pengő forintért megmondom, - alább egy krajczárral sem.</p>
            <p>- Orvos vagy te voltaképpen, vagy embernyuzó?</p>
            <p>- Három diplomával keresek, urambátyám. Mint orvos, kiösmerem természetét, mint
               mérnök, kimérem az életét, s mint ügyvéd, lenyuzok bőréből egy kis darabot. Hiába,
               sokba kerül ám három diploma, egyiket sem adták hitelben.</p>
            <p>- Engedj el egy forintot. Alkudozik az öreg, - mert a kiváncsiság erősebb volt
               fösvénységénél.</p>
            <p>- Mindjárt tiz pengő forintot mondok, urambátyám! - Ijesztegetém, hanem elő is
               rántotta a hat forintot.</p>
            <p>- Ne, - most már beszélj.</p>
            <p>- Alkudott bér, osztott koncz, - drága urambátyám, - most már megmondhatom, hogy
               száraz csontjai meddig birják el. Ön évtizedek óta csalja magát, mint télen a fecske,
               csontjainak erejéből élt, s ha mostantól fogva becsületesen nem táplálkozik, s a jó
               ételen kivül erőteljes borral nem él, - bizvást fölmondhatja jövő évre a szállást;
               mert elalszik magában, mint a mécs, melynek olaja elfogyott.</p>
            <p>- Megeszem mindenemet! Siránkozik az öreg.</p>
            <p>- Okosan cselekszi; - igy nem kell végrendelet, magával viheti fölfalt értékét a
               másvilágra. Ez tiszta nyereség.</p>
            <p>- S ha majd mindenemet megettem, mi marad neked?</p>
            <p>- Nem indit meg, - eszik vagy nem? Ha eszik, elélhet akár huszonöt esztendeig, sőt
               tovább is.</p>
            <p>Egyszerre kipirult, az előtte levő tányéron még volt egy kis fölfujtmaradék,
               mutatóujjával kitörölte a tányérból, s a jövendölésnek vigyorgott is!</p>
            
         </div>
         <div type="chapter">
            <head>
                A lelki betegek.
            </head>
            <p>Az ujságokban sokféle kikürtölt erkölcsöt olvastam, melyek érhetnek nagyon sokat; de
               hogy az ember legnagyobb csak a bocsánatban lehet, midőn az ember a maga várát
               ostromolja, s maga ellen veszi be, - nem én állitom először.</p>
            <p>Az elbeszélt részletek után következett megint a nyár, s a császárfürdői vendégek
               között a Faddi család megjelent; hanem a tavaly oly boldog piros Faddi bácsi nagyon
               kisoványkodott a maga takarójából, tavaly őt irigylették egészsége miatt a betegek,
               az idén leginkább őt sajnálták meg az egészségesek.</p>
            <p>Tudtam, hogy leérkeztek, azt is tudtam, hogy az öreg fiának megbocsájtott; mert az
               öreg megirta, - s nemrég irtam az öregnek, hogy fiában jövendőre megbizhatik.
               Kizajlott, - most következik a nyugalmasabb élet.</p>
            <p>Midőn az öreget megláttam a császárfürdői meleg vizes poharak között, nappal is
               megijedtem a kisértettől, mely a multnak minden boldogságát meghazudtolá. Az asszony
               s a szép lány örömmel fogadtak; a betegség megrohanta, s a hervadás oly rohamos, hogy
               az egykor erős embert maholnap letépi a vihar az életnek fájáról.</p>
            <p>Minden körülményt kikérdeztem, amiért az orvosok a császárfürdőbe küldték; de a
               mondott kórjelek miatt a toronyba is elküldhették volna harangozni, vagy a pinczébe
               hordókat eregetni, csak annyit használt volna, mint a császárfürdő. Föltettem, hogy
               az öreget ki fogom kérdezni; mert amit igennel felelt az orvosoknak azon kérdésére,
               hogy ugy‑e: szaggatásokat érez, meg a végtagok is zsibbadoznak? csak takarója
               lehetett a léleknyavalyának.</p>
            <p>Figyelmeztettem az asszonyt, hogy az öreget kémlelni fogom, s ha tán Pestre fognám
               átvinni, ne kisérjék át, hogy időm legyen az öreget fölrázni, mint az orvosságot;
               talán fölülkerekedik a titok, mely a lelken rágódik. Beleegyeztek, bár az asszony el
               nem tudta gondolni, mi bánthatná a lelkületet; mert a bocsánatadáskor zajgott a
               boldogságban, azóta pedig semmi figyelemre méltó sem történt, miért aggódnia
               kellene.</p>
            <p>Ennyiből könnyen kiokoskodtam, hogy ami az öreg és fia között a titoknak nevét
               érdemlette, az anya nem tudta, s a féreg valahol itt kezdi megmarni az öregnek
               különben igen könnyü vérét.</p>
            <p>Találkozásunk után negyed nap mulva áthoztam az öreget Pestre. Utközben azt a
               kedvencz tárgyat kaptam elő, miről a lassan gyógyuló betegek nagyon örömest
               beszélnek, hogy nem tudnak az orvosok semmit. Eleinte az öreg huzódva mondott
               véleményt; mert bennem az orvost kimélte; de midőn elősoroltam, hogy tüdőt csinálni
               nem tudunk, a levágott ujj örökre csonka marad, s egy jó része foglalkozásunknak
               abban áll, hogy a hideglelőst megmelegitjük, a forrólázast meghüsitjük, s aki
               körmeink között meghal, olyan nyavalyában szenvedett, állitá­sunk szerint, mely
               Párizsban is egyszer fordult elő száz esztendő alatt, - az öreg könnyebben lélegzett,
               s az otthon való orvosokat rendre szidta, hogy már minden nyavalyáról gyógyitották,
               csak himpókról nem.</p>
            <p>Szállásomra érkezvén, az öreg körülnézett a szobában, s feltünt neki három aranyozott
               keretü kép, melyekben három diplomám volt behelyezve. Sorba nézegette őket, s
               figyelme középen ragadt meg, az ügyvédi diplomán. Hosszan nézegette, - a <hi>“kitünő” </hi>osztályzatot botjával kisérve betüzgette, majd
               leereszté botját s jobbjával füle mellett vakarva mondja:</p>
            <p>- Kedves öcsém, maga fiskális is?</p>
            <p>- Azt a mesterséget is megtanultam urambátyám - bennem három mesterember van
               egyszerre, s nem bánom, akármelyiknek hiszi el, amit mondani fogok, - holnaptól
               kezdve ne igya a császár­fürdői meleg vizet, - a maga nyavalyájának nem orvos kell,
               hanem más.</p>
            <p>Hirtelen leült az öreg, kezeit vastag botjára támasztá, s azt kérdi:</p>
            <p>- Mit akar mondani, uramöcsém?</p>
            <p>- Urambátyám egészséges korában megbirkózott volna tán egy szilaj csikóval, - ugyan,
               az istenre, és családjának boldogságára kérem, miért nem birkózott önmagával? ma már
               vissza­térőben volna a lelki nyugalom.</p>
            <p>- Ne vádoljon, uramöcsém, - mondja magasztos nyugalommal az öreg, - fiamnak öt percz
               alatt, mig baját elmondta, megbocsájtottam, - én tudom, mily rettenetes áron.</p>
            <p>- Ezereket értett urambátyám?</p>
            <p>- Nagyon sok ezeret, uramöcsém, - s azon ezerek, mint a hangyák, hirtelen fognak
               szaporodni, s a vén Faddit elevenen eszik meg.</p>
            <p>- Ezt ön nejének sem merte megmondani.</p>
            <p>- Öcsém, - ezelőtt egy pár esztendővel nagy gyönyörüségem tellett volna a hirtelen
               csapásban, hogy beállithattam volna még ekkor az ugorkafán mászkáló feleségemre,
               hogy: asszony, készen vagyunk a vagyonnal, jer le a magasról a földre: <hi>koldusok vagyunk</hi>. Az idő megválto­zott, öcsém, - nőm és fiam
               lábam poráig alázkodtak, s a helyett, hogy fölemelhetném magam­hoz, térdeim rogyni
               kezdenek, bocsánatom nem ad örömet; mert szeretteimet a szegénységnek hirével kell
               megijesztenem.</p>
            <p>- Bátyám, - gyakran hallám, hogy ön családja barátjának vallott, - ez a jó barát kéri
               önt, méltassa bizalmára, talán megmenthetem, - e perczben az ügyvéddel beszéljen
               ön.</p>
            <p>- Jól van, fiskális uram, - mondja Faddi nagyot lélegezve, - fiam másodszor került
               uzsorás körmök közé. Nincsen szükség a névre, - elég az enyém, mely a lelketlennek
               markába jutott. Az uzsorások hideg eszüek, most már annyira haladtak, hogy a hamis
               váltót örömestebb veszik, mint az igazit, - fiammal tehát évek óta az én nevemet
               iratja egy gazember a váltóra, mint kibocsájtóét, tudván, hogy fiam miatt kinomban
               átvállalom a fizetést, s hogy gyermekemet a nyilvános gyalázattól megmentsem, egy
               fillérig kifizetem az uzsorát.</p>
            <p>- Az ön nevét iratta alá a fiuval; tehát bizonyosan tudta, hogy az aláirás hamis.</p>
            <p>- Szóról szóra ugy van, - igenli az öreg majdnem nevetve, - no fiskális ur, ösmert‑e
               már ilyen gazembert?</p>
            <p>Majdnem kivakkantám, hogy az tulajdon bátyám lesz, s ami több, hasonló körülményre én
               figyelmeztettem, - tehát amit óvatosságért mondtam neki, hiven megtanulta, s azzal a
               borotvá­val nyuz most.</p>
            <p>- Min tünődik, kedves uramöcsém?</p>
            <p>- Uj kérdésen, - mondám hirtelen, hogy zavaromban ki ne valljam szép atyafiságomat, -
               azt mondja meg, kérem, hogy az ön vagyonát fölemészti ez adósság?</p>
            <p>- Rendes körülmények között harmadrész vagyonommal fütyörészve kifizetném; hanem az
               uzsorással kezet fogott a kereskedelmi fordulat, mely a gyenge legényt ugy elfujja,
               mint a gabonaport.</p>
            <p>- Megmagyarázhatná nekem ezt, urambátyám?</p>
            <p>- Miért nem, - időtöltésből ostobábbat is beszélhetnék, - megtanitom önt a
               gabonakereskedés titkára. Ha a gabonakereskedő annyira megerősödött, hogy vagyonának
               meghatározott összegét rendesen bennhagyhatja a kereskedésben, s a soványabb években
               nem kénytelen a tőkét megcsonkitani, nem félhet az árak esésétől; mert a tavalyi
               gabonát eladja, s a bevett pénzen rögtön azon fajból ujat vesz, s ekkint a mérőszám
               megvan, habár az ár nem felel meg a tavalyi vételnek. Két, három, ritkán a negyedik
               évig kell folytatni e csereberét mig a negyedik évben megjön az eredeti ár, s a
               vagyon meg van mentve. Amely kereskedő kénytelen az üzleti tőkét időközben
               megcsonkitani, - az a silány árban elveszti az eredeti vagyont, üzletét a sorvadás
               eléri, s mint a gabonakereskedők mondják, a patak kiszárad, elfogy. Két év óta
               vesztegel igy az én tőkém, - raktáraimban csordultig áll a rendes mennyiség, az idén
               harmad­szor fogok változtatni, s okvetlen szükségem van a tőkekimélésre, hogy a
               következő ár­emel­kedést a teljes mérőszámmal beérjem. Ha a mostani árak mellett
               eladok, kedves uramöcsém, s hirtelen megrohan az uzsorás, a dobszó, még gonoszabbul
               fog gazdálkodni a szerencsétlenség s egyszerre megfulladok.</p>
            <p>- S önt az orvosok a Császárfürdőbe küldték, hogy ott gyógyuljon meg?</p>
            <p>- Kénytelen valék magamra vallani a csuzt és köszvényt, hogy lelki nyomoruságomat az
               üzletvilág káromra ki ne találhassa.</p>
            <p>- Istenemre mondom, megáll az eszem.</p>
            <p>- Az enyém már megállt, kedves uramöcsém; mert ha már meg kell vallanom, mit
               tartózkodom ön előtt, <hi>szégyenlem megtanulni a
               szegénységet</hi>.</p>
            <p>Tudtam, hogy az erős Faddit nem közönséges gyötrelem forditotta ki régi
               alakjából.</p>
            <p>- A bánat, kedves uramöcsém, hogy ártatlan leányomnak sorsát a véletlennek markába
               ejtem, s irgalomfalatra szorul.</p>
            <p>- <hi>Soha!</hi>... mondám az öregnek kezét megragadva; de tovább nem
               folytathattam; mert valaki kopogatott az ajtón. Faddiné volt leányával, - s mint
               elbeszélték, ösmerősökkel átjöttek Pestre, s tudván hogy együtt vagyunk, meg akarták
               mondani, hogy estére szinházba mennek.</p>
            <p>A nőknek szállásomat mutatám meg, igyekeztem a lelki háborodást zabolázni, s
               erőltetett kedélyességgel mutogattam meg kis gazdaságomat.</p>
            <p>Az öreg előbbi helyén maradt. Faddiné a harmadik szobában aggódva kérdé, hogy mit
               vélek férjének állapotja felől?</p>
            <p>- Asszonyom, - nem tudom, helyesen cselekszem‑e, hogy önnek megmondom, - férjét csak
               egy váratlan öröm mentheti meg, különben vége, rövid idő alatt, vége.</p>
            <p>- Istenem!... mondja a nő, - mit kérjek tőled, hogy az férjemet megörvendeztesse?</p>
            <p>- Valóban nem tudom megmondani.</p>
            <p>- Mit mondjak egyebet, - beösmerem, hogy könnyelmüen játsztam sorsommal, - szivébe
               mégis visszafogadott férjem, - mit adjak neki, mint amim még volt, az <hi>engedelmességet</hi>.</p>
            <p>- Gondolkodjunk, kedves barátunk, - mondja a lány egész közelembe állva, -
               testvéremet ön adta vissza apámnak, anyám szivét ön szerezte meg nekem, - találjon ön
               mentőgondolatot, hogy atyám a mienk maradhasson.</p>
            <p>- Kedves gyermek,... kit az Isten oly szépnek teremtett, - mondám szivfájdalommal, -
               ön azt mondá, hogy: <hi>“a vagyont egy napon elfujhatja a szél, mit
                  számitsak rá? Csak azt tudom, hogy a csapás engem egészen készen talál, s abban
                  bizom, hogy kenyeret is tudok dagasztani.” </hi>Emlékszik ön azon napra?</p>
            <p>- Anyám csókjára ne emlékezném! Mondja rólam anyjára tekintvén, ki a különös idézetet
               nagyon megértette.</p>
            <p>- Hát egy rózsalevélkére?</p>
            <p>- Ó, - ha ön azt megőrizte volna, mint én az enyémet!</p>
            <p>- A rózsalevél itt van, - mondám egy kis szekrénykére mutatva, melyből azonnal
               elővettem. -Viszszakéri ön?</p>
            <p>- Ha viszsza tudja ön adni!</p>
            <p>- Gyermek!... mondám ihletetten, kezeért adhatnám vissza, - a levélkét csak az ön
               kezeért adnám vissza, atyját csak az ön kezével tudom én megmenteni.</p>
            <p>- Anyám!... mondja lány, - az ön szive mondja meg, hogy elég öröm‑e a szülőnek, ha
               gyermeke boldog?</p>
            <p>- Menjünk apádhoz, - ha ez nem öröm, ugy mást nem adhat már az ég.</p>
            <p>Ki akaránk menni, hogy az öreget fölzaklassuk - s ime jön az öreg, s mondja, hogy
               valaki kopogatott, talán cseléd s azt kérdi, fogadhat‑e vendéget!</p>
            <p>- Öt perczig senkit, - mondám a lányt karomra füzve, - tekintsen ide, Faddi ur,
               leánya nem lesz a sorsnak játéka, - ha ön megengedi, hogy támasza legyek.</p>
            <p>- Üres kezekkel adjam oda?</p>
            <p>- Az atyai áldással, Faddi ur, - még az mindig nagy kincs becsületes emberek
               között.</p>
            <p>- <hi>Nem iszom több meleg vizet!</hi> Mondja az öreg összeölelve
               bennünket. - Engem a szeretet meggyógyitott.</p>
            
         </div>
         <div type="chapter">
            <head>
                A vendég.
            </head>
            <p>Vendégemet kikivántam a Rákosra, hogy onnét induljon hozzám gyalog, s ne
               alkalmatlan­kodjék egy óráig. Hátha majd valami rásztkórost hozott az ördög a
               nyakamra s elkezdi a beszédet azon, hogy gyermekkorában lenyelt egy haltüskét, az
               most a gyomrában megnőtt egy arasznyira, s hol egyenesre magasodik, hol keresztbe
               fekszik, néha balra esik a hegyesebb vége, néha jobbra, s órákig kinozza. Ki nem
               dobhatom; mert a rásztkóros végig futja a várost, megáll minden borbélynál, s utána
               bolondul a városnak minden betege.</p>
            <p>Kinyitám dolgozószobámnak ajtaját, s bátyámat látom - <hi
                  >meghizva!</hi>
            </p>
            <p>- Mi lelte bátyámat, hogy igy fölfujódott? Kérdem, s majdnem elhittem, hogy Revalenta
               arabicát evett.</p>
            <p>- Jól élek, öcsém, - mondja különös vidámsággal, - megtanitottál okosan élni.</p>
            <p>- <hi>Megijedt</hi>, urambátyám, - s ijedtében hust eszik, hogy a
               természettől kicsaljon vagy husz esztendőt, - s kiszámitotta, hogy a kamatokban majd
               másról lenyuzza a tartásnak diját.</p>
            <p>- Goromba ficzkó vagy, öcsém, - igy tiszteled te nagybátyádat.</p>
            <p>- Ne rágalmazzon, - azt nem mondtam, hogy tisztelem! Köszönje, hogy goromba vagyok,
               az igazat megmondom, s elegendőképpen megijesztettem, hogy vénségére mégis rendesen
               eszik.</p>
            <p>- Nem tagadom, öcsém, - tőled <hi>sokat tanultam</hi>, - vigyorog a
               prédaéhes vadállat, - eszeddel milliókat tudnék keresni.</p>
            <p>- Nem mondaná el, mit mindent tanult tőlem?... mondom csömörlettel; mert hogy az ifju
               Faddit ő halászta el, azon nem kételkedtem, s e perczben nagy kedvem kerekedett a
               megátalkodott gonosszal ölre kapni.</p>
            <p>- Semmit sem mondok, öcsém, - elbiznád magadat, pedig fiatalembert nem tanácsos
               elkapatni.</p>
            <p>- Akkor azt mondja meg, urambátyám, mi kergette hozzám? mert ok nélkül nem jött.</p>
            <p>- Látogatóba jöttem, - hallottam, hogy hirtelen fölkaptak, - hát meg akartam mondani,
               hogy <hi>örülök</hi>.</p>
            <p>- Azt nem mondja, hogy hirtelen gazdagodjam meg, s aztán hirtelen egyem egy maroknyi
               mérget, s vagyonomat hagyjam magának?</p>
            <p>- Bomlik az eszed öcsém, - mikor leszel te gazdag ember? - ha csak gazdagon nem
               házasodol.</p>
            <p>- Házasodom; de nem gazdagon.</p>
            <p>- <hi>Megházasodol?</hi>... kérdi rám meresztve szemeit.</p>
            <p>- Igen, - megházasodom, - igy előre lemondhat a gondolatról, hogy valaha örökösöm
               legyen, - sőt magának is tanácslom, házasodjék, - annyira‑mennyire emberi alakot
               kapott, vegyen el valami gazdagot.</p>
            <p>- Ezen tanácsért semmit sem kérsz előre, mint a gyógyitásért?</p>
            <p>- Ezt ingyen adom; hanem ha megint beteg lesz, megkettőztetem látogatásaimnak diját,
               - arra készen lehet.</p>
            <p>- Majd akkor, - kedves öcsém, - előbb kiheverem drága látogatásaidat.</p>
            <p>- Jobb lenne ugy‑e a Császárfürdőben ingyen meleg vizet inni. Vallja meg, hány akót
               ivott meg?</p>
            <p>- Nem iszom, - legföllebb megfürdöm, - most is kijárok.</p>
            <p>- Még hirt kap a fürdő, s az emberek azt hiszik, hogy bátyám ott hizott meg, - hogy
               rohannak oda a soványak!</p>
            <p>- Láttam ott Faddit, tavaly lehetett két mázsás, most aligha nyom kilenczven
               fontot.</p>
            <p>- Az meg nem hizik a Császárfürdőtől.</p>
            <p>- <hi>Nem?</hi>... mondja oly figyelemgerjesztő kiváncsisággal, hogy
               kabátomat is megkapta, mintha ki akarná belőlem rázni az okot, melynek alapján
               állitani mertem.</p>
            <p>- <hi>Nem!</hi> válaszolám nyugodt meggyőződést jelezve, - valamint azt
               is várva, hogy mire szaglász?</p>
            <p>- Persze, - mesterséged, hát tudhatod, hogy mikor esik ki bőréből.</p>
            <p>- Attól függ, hogy valaki ezen bőrben megkapaszkodik és huzza, mindjárt készen van
               Faddi uram földi számadásával.</p>
            <p>- Mégis szép az a te tudományod!... bámul az öreg,... nekem is megmondtad, hogy
               elvisz az ördög, ha nem eszem.</p>
            <p>- Ne feledje, hogy hat forintért mondtam meg!</p>
            <p>- Arra kár emlékeztetned, - amugy sem feledném el; hanem megérdemletted! - mondja
               hize­legve. - Ha drágás nem volnál, bizony Isten adnék valamit, ha megmondanád, Faddi
               meddig élhet? mert jobb az ilyent tudni, hogy el ne feledkezzem magamra vigyázni!</p>
            <p>- Egy ujdonatuj bankóért megmondom.</p>
            <p>- Nem alkuszom, - mondja mohón az öreg, s egy gyürt tárczából kitett öt forintot, -
               ne, ez most jött ki a sajtóból.</p>
            <p>- Kár lenne hirtelen elválasztani testvéreitől, még eláznék keserüségében, - mondám
               ingerked­ve, - ha még tizenkilencz darabot letesz, megmondom, meddig birná ki e
               soványságban?</p>
            <p>- Te, mindjárt visszaveszem ezt a szép uj bankót.</p>
            <p>- Engem ugyan meg nem ijeszt; mert most már meg nem mondom százötven forinton
               alul.</p>
            <p>Reszketett a nyomorult, a kiváncsiság lázzá változott, - s elhittem, hogy amiért öt
               forintot kinált, neki megér ezreket; tehát föltettem magamban, hogy nem tágitok és
               gyötröm, ha kinjában a padlóra esik is.</p>
            <p>- Melyik mesterségednek nyelvén beszélsz most, hogy tulajdon nagybátyádat is
               megnyuzod?</p>
            <p>- Ha ugy tetszik, - most mint ügyvéd beszélek, s azon gondolkozom, hogy ne
               árvereljek‑e föllebb; mert, tudja bátyám, hogy ez ügyvédi hajlam, s az ügyvédi
               diplomával még csak két forintot kerestem.</p>
            <p>- Itt a százötven forint!... Mondja, elém szórva az uj bankjegyeket.</p>
            <p>Most már én ijedtem meg; mert az ilyen szőrü emberek százötven forintért hason
               fölmásznak a Gellérthegyen, s egy lábon elbaktatnak Budától Martonvásárig. Szerettem
               volna megalkudni, hogy először: a kérdésre felelek, másodszor: visszaadom a százötven
               forintot, ha megmondja, mint nyer a felelettel, ha Faddit még ma kiteritenék is?</p>
            <p>- Üljön le, bátyám, - mondám az öregnek, - hosszabban akarok valamit mondani, s a
               százötven forintért kimeritőleg fogok felelni.</p>
            <p>- Már ülök.</p>
            <p>- No, hát ott kezdem, urambátyám, hogy sokfélétől meg lehet részegedni.
               Tanulókoromból jut eszembe, hogy pajtásaim a convictusban hetenkint háromszor ettek
               savanyu káposztát, s a vizivó fiuk a káposztás napokon délután pár óráig igen vidámak
               voltak; mert a könnyen ingerelhető fiatal vér a káposztának savanyuságától is
               meglódul. Az emberi természet fogékony a benyomások irányában, a jó hir kipirositja
               az arczot, a kellemesen meglepett ember bódult örömre képes, s ugy tánczol, mint a
               részeg. Ha már most a szerencse folyvást kerget valakit, s a kincset utána szórja
               valakinek, az a valaki folyvást részeg. Ilyen volt a Faddi család, mely egy kis
               városban legirigylettebb sorsban volt. E fajta emberek a kényelemben elpuhulnak, a
               bajoktól elszoknak, s azt türni vagy elviselni képtelenek.</p>
            <p>Én gabonakereskedőkkel gyakran érintkezem. Egytől egyig mind panaszolkodik, s a
               panasz már három esztendős mióta a gabonaár folyvást száll, s a jobb árat némelyik be
               nem fogja érni; mert addig is élni kell, s egyéb terheket kénytelenek azonnal
               kielégiteni, az üzleti tőkének meg­csonkitásával. Ha tiz‑husz gabonakereskedő
               panaszkodik, a huszonegyedikről kérdés nélkül tudom, hogy mi baja, ha gyakran vakarja
               füle mellékét. Faddit én ilyen vakaródzáson kaptam néhányszor a Császárfürdöben.
               Máskor az öreg elköltött egy huszasból öt garast, s a mara­dékot a pinczérnek hagyta.
               Most az öreg az utolsó krajczárt is szeretné visszakapni; tehát gyanitom, hogy a
               csizmában tyukszem van, s az öreg fél a szegénységtől, melynek terhét lelke nehezen
               birná el.</p>
            <p>Néha beszélek az öreggel, mint régi ismerős. Kérdezgetem nyavalyájának okáról; de
               semmi olyas jelt nem látok, mi a császárfürdőben való tartózkodást igazolná. Mit
               okoskodjam tovább, ez embert elérte valami hirtelen nyomás, melytől menekülni nem
               tud. (Itt visszadől az öreg a székbe, hogy a kilövendő puskatöltelék ne találja.) Ez
               ember igen rövid idő alatt elpusztul...</p>
            <p>- <hi>Meghal?</hi> - ...Kiált fölegyenesedve.</p>
            <p>- Azt még nem mondám.</p>
            <p>- Hát mit akarsz még mondani?</p>
            <p>- A föltételt, urambátyám, - mi ez embert talán még menthetné: mert egy véletlen öröm
               még megmentené.</p>
            <p>- Például, ha a nagysorsjegyet megnyerné.</p>
            <p>- Mást gyanitok, urambátyám, - Magyarázgatám odább. A fürdőben van az asszony és a
               lány is. - Nem lehetetlen, hogy a rendkivül szép lány valakinek föltünik, beleszeret
               és elveszi, s lelkében az öreg legalább azon gondtól menekszik meg, hogy lányának
               sorsa biztositva lesz.</p>
            <p>- Semmi hihetőség, - én hallottam suttogni az embereket, hogy már gyanitják Faddinak
               állapotát; mert aki most vakaródzik, az mind gabonakereskedő.</p>
            <p>- Tehát ugy‑e hihetetlen, hogy valaki hirtelen elvegye a lányt?</p>
            <p>- Magam is azt gondolom.</p>
            <p>- Én meg nem gondolom, urambátyám, hanem tudom, hogy Faddi uramnak lánya ez órában
               menyasszony.</p>
            <p>- Ki volt az a féleszü?</p>
            <p>- Történetesen én vagyok, urambátyám!</p>
            <p>- <hi>Végem van</hi>. - Nyögi az öreg, s a divánon végig
               nyujtózkodott.</p>
            
         </div>
         <div type="chapter">
            <head>
                A megfejtett talány.
            </head>
            <p>Még egy kis türelmet kérek, mindjárt vége lesz.</p>
            <p>Bátyámat nem értettem. Mint orvos, kötelességemnél fogva segélyhez láttam. Erősen
               csön­gettem, hogy cselédemet figyelmeztessem, és a szükséges orvosságért szalaszszam.
               A zajra Faddi is kijött, látta a végig nyult embert; de nem ösmerte meg. Negyedóra
               alatt észre hoztam a boldogtalant, cselédemmel levetkőztettem, s a külső szobában
               mindjárt ágyba helyezém. Mig igy lassankint a valódi nyugalom megtért, bementem
               vendégeimhez.</p>
            <p>- Mi történt? kérdi Faddi.</p>
            <p>- Az amit nem értek, s amit talán ön fogna valamiképpen megmagyarázhatni.</p>
            <p>- Nem ösmerem azt az embert.</p>
            <p>- Senki jobban, mint ön, - minden bajának legfőbb oka éppen ez az ember.</p>
            <p>- Balogh?</p>
            <p>- Igen!</p>
            <p>- S mi lelte, hogy itt rogyott össze?</p>
            <p>- Megmondám neki, hogy kegyednek veje leszek. Arra kétségbeesetten kiáltá, hogy: <hi>vége van!</hi>
            </p>
            <p>- Meg nem foghatom, mi köze lehetne a kegyed viszonyához?</p>
            <p>- Jogilag tudtommal éppen semmi, - hogy mi köze lehetne hozzám azért, mert anyámnak
               édes testvére, következésképpen nagybátyám.</p>
            <p>- <hi>Nagybátyja?</hi> - kap hozzám Faddi, s kabátomat éppen ugy
               megragadá, mint előbb nagy­bátyám.</p>
            <p>- Igen, - nagybátyám, - egyetlen rokonom a széles világon, - valamint neki sincsen
               több rokona, mint én.</p>
            <p>- <hi>Megszabadultam!</hi> Mondja Faddi nyakamba borulva, s az egykor
               erős ember sirt, mint a kis gyermek.</p>
            <p>Amaz elájult ijedtében, emez örömében sir. Most mindjárt kórház lesz a szállás.</p>
            <p>- Persze, hogy nem értenek semmit kedves uramöcsém, mondja az öreg később
               megcsilla­podva, - hát miért nem mondta meg ön nekem, hogy ön Baloghnak rokona?</p>
            <p>- Mert az öreg réges‑régen ugy kivánta, hogy az atyafiságról sohase emlékezzem senki
               előtt.</p>
            <p>- Ugy ön azt sem tudja, hogy egy végrendeletnek értelme szerint tekintélyes összeg,
               közel harmincz év óta növekszik kamataival, s annak örököse az lesz, ki hármunk
               közül, t. i. én, a fekete kutya‑fűszeres és Balogh közül legtovább él, kivévén az
               esetet, ha gyermekeink, vagy hármunk rokonsága közül egy a másiknak gyermekével
               házasságra kelne.</p>
            <p>- Mindjárt az ágyba fekszem én is, - mondám szédelegve, hát e szerint a fűszeres
               ezért akarta lányát nekem adni nőül, - bátyám pedig ezért akarta tudni, hogy ön
               meddig élhet? s ami a legnyomorultabb, ezért számitott az ön vesztére, hogy a
               fájdalom kipusztitsa, s a vagyon rámaradjon?</p>
            <p>- No hát ezért is ájult el; mert kegyednek egyesülése lányommal a rég remélt vagyont
               elüti kezéről.</p>
            <p>- E vagyon e szerént...</p>
            <p>- ...A kegyedé...</p>
            <p>- Nem egészen,... e vagyon csak az egyesülés által lesz tulajdonom fele részben, a
               másik rész kegyetek gyermekéé, - mondám menyasszonyomnak kezét megragadva, - mi csak
               egyesülve rendelkezhetünk e vagyonról, s hogy jól használhassuk, kegyednek teljes
               megmentésére forditandjuk.</p>
            <p>***</p>
            <p>Elképzelheti kegyed, - mondja lakóm, hogy a család a teljes megmenekülésben mennyire
               elérzékenyült. Az asszony sirt, Faddi leült egy karos székbe, hogy kinyugodja a - <hi>nyugalmat</hi>.</p>
            <p>- Fiam, - mondja később, - ne ütődjék meg hallgatagságomon, - hosszu utról jövök, a
               kétség­be­esésből. Egy pár órával előbb semmisem voltam, - most mindenem van! ön adta
               vissza nőmet, fiamat, vagyonomat...</p>
            <p>- S elviszem érettük lányát...</p>
            <p>- Ön pedig az én fiam lesz; s igy kimondhatlan gazdag vagyok.</p>
            <p>Apa, anya megölelt, s az asszony elfojtván zokogását, szeretettel mondja:</p>
            <p>- Egy büszkeséget megbocsájt az isten, - hogy büszke legyen önre.</p>
            <p>- Jól van, anyjuk, - mondja az öreg, - látom, kigyógyultál, most már nem az emberek
               titulusát szereted, hanem az - <hi>embert!</hi>
            </p>
            <trailer>.oOo.</trailer>
            
         </div>
      </body>
  </text>
</TEI>
