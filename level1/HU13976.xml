<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU13976" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
  <teiHeader>
      <fileDesc>
         <titleStmt>
            <title>Shakespeare a Nyújorkban</title>
            <author>
               <persName>
                  <surname>Harsányi</surname>
                  <forename>Zsolt</forename>
               </persName>
               <date from="1887" to="1943">1887–1943</date>
               <idno type="VIAF">76335271</idno>
            </author>
            <respStmt>
               <resp>ELTeC conversion</resp>
               <name>
                  Palkó Gábor
                  <ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">31248</measure>
            <measure unit="pages">84</measure>
            <measure unit="vols">1</measure>
         </extent>
         <publicationStmt>
            <p>Published as part of ELTeC and ELTE Novel Corpus</p>
         </publicationStmt>
         <sourceDesc>
            <bibl type="digitalSource">
               <title>Shakespeare a Nyújorkban</title>
               <date>2015-04-02</date>
               <publisher>Magyar Elektronikus Könyvtárért Egyesület</publisher>
               <ref target="https://mek.oszk.hu/13900/13976/"/>
               <respStmt>
                  <resp>Original Electronic Edition</resp>
                  <name>Vidiné Réfi Erzsébet</name>
                  <name>Maczelka Árpád</name>
                  <name>Baloghné Bárdos Katalin</name>
                  <name>Góczán Andrea</name>
               </respStmt>
            </bibl>
            <bibl type="printSource">
               <title>Shakespeare a Nyújorkban</title>
               <author>Harsányi Zsolt</author>
               <pubPlace>Budapest</pubPlace>
               <publisher>Légrády</publisher>
               <date>1918</date>
               <ref target="https://mek.oszk.hu/13900/13976/"/>
            </bibl>
            <bibl type="firstEdition">
               <title>Shakespeare a Nyújorkban</title>
               <author>Harsányi Zsolt</author>
               <date>1918</date>
            </bibl>
         </sourceDesc>
      </fileDesc>
     <encodingDesc n="eltec0">
        <p/>
     </encodingDesc>
     <profileDesc>
        <langUsage>
           <language ident="hu">Hungarian</language>
        </langUsage>
     </profileDesc>
     <xenoData>
        <ns1:eltec>
           <ns1:authorGender key="M"/>
           <ns1:size key="short"/>
           <ns1:canonicity key="low"/>
           <ns1:timeSlot key="T4"/>
        </ns1:eltec>
     </xenoData>
     <revisionDesc>
        <change when="2025-02-02"/>
     </revisionDesc>
  </teiHeader>
  <text>
      <body>
         <div type="chapter">
            <head>
              ELSŐ FEJEZET,
            </head>
               <head>
                 amelyben elmondatik, hogyan merül fel egy különös helyen
                     egy különös látogatás terve.
               </head>
               <p>Két lélek beszélgetett a csillogó homályban.</p>
               <p>- Még mindig nem olvadtál fel egészen. Még van benned valami kis anyag. Azt
                  hiszem, még mindig jobban értesz a kauzálitás nyelvén. Add okát, hogy oda akarsz
                  menni.</p>
               <p>- Sok okom van.</p>
               <p>- Talán az a csekélység érdekel, az a verekedés? Muló, gyermekkori epizód. Ha
                  megrebben szemöldöke a Nagynak, különb dolgok történhetnek.</p>
               <p>- Az is érdekel. De valami még jobban. A való életnél jobban a játékos tükre. Én
                  csináltam nekik az első játékokat, hogy álmélkodjanak és kedvesedjenek. Szeretném
                  látni, mire jutottak azóta.</p>
               <p>- Nem nagy véleményem van róluk. Gyengék, kocsonyásak és nagyszájuak. Nézd meg
                  inkább a naplakókat. Tüzálló, keménykötésü gyerekek.</p>
               <p>- Nem, én inkább őket akarom.</p>
               <p>- Gusztus dolga. Hát csak eredj. De jelöld meg a pontot, ahová a müszert
                  koncentrálhassam.</p>
               <p>- Köszönöm, az mindegy. Leginkább valami furcsa, kisebbszerü társadalmat
                  szeretnék, amely könnyebben áttekinthető. Te már azt jobban fogod tudni.</p>
               <p>- Helyes. Mehetsz.</p>
               <p>Az egyik irizáló ködfolt, tengeri aktiniák fényéhez hasonló, hirtelen
                  eloszlott.</p>
               
         </div>
         <div type="chapter">
            <head>
               MÁSODIK FEJEZET,
            </head>
               <head>
                  amelyben elmondatik, hogyan merül fel maga a különös
                     látogató a Nyujork-kávéházban, egy igen csinos szininövendék
                     tőszomszédságában.
               </head>
               <p>Egy szék nem sok, de annyit sem lehetett kapni. Mindenütt emberek ültek. Még pedig
                  különös emberek, akiknek szakonként való elosztásáról térképet lehetett volna
                  rajzolni. A köruti sarok-bejárat folyton fluktuáló örvényétől közvetlenül jobbra
                  szinházi ügynökök ásitoztak. Odébb, a köruti nagy üvegablak mélyén, fantasztikus
                  külsejü szinészfélék és az irótoll reménytelen, vagy elaggott szerelmesei.
                  Férfiak, borotvált arccal, vöröshéjju szemekkel, hol skatulyából kihuzott
                  elegánciával, hol áporodott szinü kabátban, amelynek könyökhajlásán, tavalyi
                  ráncok sötét mélyén, még a szövet eredeti szine látszott. Egyik nadrág vadonatuj
                  frisseséggel állott el a lábszáraktól, a másiknak élén buzgó és párhuzamos
                  vasalási kisérletek huzódtak, mint a sin. És néhol a pompás nadrág kürtőjéből,
                  alul, megkopaszodott lakkcipő tolta ki szégyentelen arcát, félpofáján mintegy
                  odaragasztott angol flastrommal, - a rossz nadrágból viszont fénylő és mosolygó
                  amerikai cipő sorakozott, még talpán sem kopott el egészen a bolti, barna
                  fény.</p>
               <p>A nők is viharos tarkaságban virultak a zsufolt vetés közepette. Egyszerü, de
                  őrült kalapok friss formái mellett, kopott szalagu, szegény kacatok bólongattak;
                  vaskos, de hófehér kezek ápolt, tömpe ujjai mellett vékony, hosszukás keztyük
                  nyugodtak az asztal lapján, amelyeknek fehérsége a felületen elsárgult, a tenyéren
                  zsirosan megfeketedett és a daktiloszkópia vonalait mutatta. Kacér, magasszáru
                  sárga cipők gőgje mellé olyan rokkant fekete füzősek sorakoztak, amelyeknek
                  füzőlyuka elárulta a hajdani sárgát. És nyakkendők, bluzok, ékszerek, napernyők,
                  mellények vad és zsibvásári kevertsége hajlongott, hullámzott, mint egy virágágy,
                  ha egy uj ember végigtolongott az asztalok között és mintegy szellő gyanánt
                  felfodrozta a tömeget.</p>
               <p>A zaj rikitó volt és kiméletlen, a kanalak durván kocogtatták a pohár belső
                  oldalát, ha a sárga haditeát kavargatták, vagy a márványlapot, ha pincérért
                  csengettek. A tengerként zugó társalgás nem kettes, vagy hármas embercsoportok
                  egymás között való szavaiból adódott. Itt mindenki mindenkivel beszélt tiz
                  asztalon keresztül is, a fejek szüntelenül ide-oda forogtak, kérdések és válaszok
                  harsány szavai cikáztak keresztül-kasul és szinte csodálatosnak tetszett, hogy a
                  hangok a füst, olcsó parfőm és teaszag e levegőjében testetlenül, összeütközés
                  nélkül tudnak nyargalni a cimzetthez.</p>
               <p>Egy kis asztalnál, amely mellé igazság szerint csak egy ember ülhetett volna,
                  hárman szorongtak. Két nő és egy férfi. A nő Pálmai Sári volt, szininövendék, kis
                  fitos szőke, üdén és kivánatosan. A másik nő az anyát képviselte, noha nem
                  szülőanya volt. Princné, a Sári mamája, aki libával kereskedett a Klauzál-utcában,
                  a szomszédasszonyát szokta felkérni a gardirozás tisztére. És özvegy Braunné, a
                  szomszédasszony, erre a megbizatásra igen méltónak mutatkozott. Az asztal alá,
                  ahol Sári formás lábát egy offenziv férficipő tapogatta, nem nézett, de annál
                  jobban figyelt az asztal felett eső minden szóra. Nem volt nehéz feladat: a férfi
                  süket volt, tehát ő maga is igen hangosan beszélt.</p>
               <p>- Lesz páholy? - kiáltotta Sári - örvendek!</p>
               <p>- Ráspolyoztassam a körmömet? - ismételte az öreg ur a süketek tompa hangján -
                  hogyne, hogyne.</p>
               <p>Özvegy Braunné türelmetlenül mártotta a teába a hazulról hozott kenyeret. De Sárit
                  mulattatta a dolog. Kacagott a süketen és feléje hajlott, hogy még hangosabban
                  kiáltson. De ekkor... Mi volt ez?</p>
               <p>Sári visszakapta a fejét. Közte és a süket között egy ember ült, akit addig nem
                  látott és nem is érzett maga mellett. Állt ugyan egy szék közöttük, amely még egy
                  urat várt, de azon nem ült senki. Sáriban meghült a vér. Látnia kellett volna,
                  hogy valaki odajő és leül a székre. De ez, aki ott ült, egyszerre csak hirtelen
                  ott ült, mintha a levegő testesült volna meg. Özvegy Braunné is annyira elámult;
                  szája, benne a haditeás házikenyérrel, tátva maradt. A süket ember reszketve
                  kapaszkodott a márványasztal lecsepegtetett, lecsorgatott szélébe.</p>
               <p>Hárman nézték az idegent hitetlen és valószinütlen rémülettel. Halavány arcu,
                  szőke. Mélyen kihajtott fehér, puha inge, szürke ruhája. Selymes, csillogó szőke
                  szakáll az állán, homloka tiszta, ránctalan és magas, felfelé kissé kopaszodó. Ami
                  leginkább feltünt rajta, finom és feltünően fehér arcbőre volt. Ugy látszott, nem
                  is veszi észre a körülötte ülők rémületét. A nagy fali arranzsmánt szemlélte,
                  amelyre a kávés vendégei mulattatására a dicső háboru nagyjait akasztotta fel. Az
                  idegen figyelmesen nézte a vezérek arcképeit, némelyiknél kissé összehuzta a
                  szemét, másiknál alig észrevehetően mosolygott, olyan kifejezéssel, mint mikor
                  tornaversenyen győztes elemista kis fiuk dicsekvését hallgatjuk.</p>
               <p>A társaság rémült merevsége pár pillanatig tartott. Köröskörül minden ment tovább,
                  az idegen érthetetlen megjelenését senki sem vette észre. Leghamarabb özvegy
                  Braunnénak jött meg a szava. Szurós pillantással és ellenséges hangon szólt
                  oda:</p>
               <p>- Az a szék el van foglalva.</p>
               <p>- Tudom, - mondta az idegen - én ülök rajta.</p>
               <p>És mosolyogva ránézett Braunnéra. A nézésében annyi megragadó kedvesség volt,
                  annyi bocsánatkérő, de egyszersmind fölényes báj, hogy Braunné egyszeriben
                  olvadozni érezte a kedélyét. És az idegen még hozzá valami alig érezhető, furcsa
                  zamattal beszélt, valami meghatározatlan szinnel, mint azok, akik sokáig éltek
                  külföldön.</p>
               <p>- Legalább mutatkozzék be! - mondta könnyedén Sári, akinek ilyen alkalmakra ez a
                  kifejezése mindig készen állott. Személyes ismerőseinek tekintélyes részét ezzel a
                  kiválóan szerencsés kifejezéssel szerezte Sári.</p>
               <p>Az idegen most Sárira nézett. A leány megszédült és édes zavart érzett a feléje
                  forduló tiszta kék szemek mélységétől. Ugy érezte, hogy ilyen szép férfiszemeket
                  még sohasem látott. És az idegen csendesen szólt:</p>
               <p>- Shakespeare Vilmos vagyok.</p>
               <p>Sári idegesen felnevetett. És az a hihetetlen, furcsa érzése volt, hogy az idegen
                  igazat mond. Mintha álmodnék, ugy érezte magát és nem tudta a kávéház köröskörül
                  özönlő életét, zaját, kacagását, csörgését összefogni ezzel az álommal. Özvegy
                  Braunné Klauzál-utcai esze egyszerüen megállt. Nem értette a dolgot, tehát nem
                  szólt semmit. A süket ember azonban dühösen megszólalt:</p>
               <p>- Mit mond? Kicsoda? Székely Vilmos? Ki az?</p>
               <p>Sári tölcsért formált a tenyeréből és ugy hajlott a süket felé:</p>
               <p>- Azt állitja, hogy ő Shakespeare Vilmos.</p>
               <p>A süket ember szikrázó szemmel nézett az idegenre.</p>
               <p>- Miféle viccek ezek? Ebbe a kávéházba már nem lehet járni. Ideülnek az ember
                  asztalához.</p>
               <p>De ekkor az idegen ránézett. A süket magába hullott vissza. Az idegen ember szelid
                  és megmagyarázhatatlan nézése a szavát vette. Ekkor már hárman álltak az asztal
                  mellett, mert Sári hangos mondatát hallották. Két idegen nő állt meg, és egy
                  férfi. Az egyik nő kiváncsian és hadarva szólt (vidéken drámai primadonna):</p>
               <p>- Sári, miaz, mitmond zazember?</p>
               <p>- Azt mondja, hogy ő Shakespeare.</p>
               <p>Most már hatan álltak az asztal körül. Özvegy Braunnénak ez nem tetszett.
                  Haragosan körülhordozta tekintetét:</p>
               <p>- Mi van itten? Kutyakomédia van itten?</p>
               <p>Nagyobb nyomaték okáért hátrataszitott a könyökével. A könyöknek durva vagy nevető
                  válaszok feleltek. Már sürü embergyürü állt az asztal körül. A dohány-utcai
                  frontról már odafutottak a mozisok, a pincéből a billiárdozók és a karzatról az
                  álhirlapirók. Izgatott, vagy egykedvü kérdések hallatszottak.</p>
               <p>- Mi van itt? Pofozkodás?</p>
               <p>- Nem tudom.</p>
               <p>A kör közepén a süket ember felállott és rávágott a márványasztalra:</p>
               <p>- Jőjjön ide a kávés!</p>
               <p>Az egyik tulajdonos, a Kinizsi-szerü Bánó Dezső, már ott volt. De mögötte ott volt
                  egy rendőr is.</p>
               <p>- Mi van itt? - kérdezte a rendőr is, akinek hamar utat nyitottak.</p>
               <p>- Kérem, biztos ur, - kezdte tajtékozva a süket.</p>
               <p>- Várjon, - szólt nyugodtan a rendőr - gyerünk sorjába. Hogy hijják magát?</p>
               <p>- Kern Dezső, fakereskedő, Szalay-u. 27.</p>
               <p>- Hát magát?</p>
               <p>- Pálmai Sári, szininövendék. Lakásom Klauzál-utca 9. Ott lakik ez a hölgy is,
                  özvegy Braun Salamonné, magánzó.</p>
               <p>- Hát maga?</p>
               <p>- Shakespeare Vilmos vagyok.</p>
               <p>A tömeg izgatottan elcsöndesedett. A rendőr zavarba jött a soha nem hallott
                  névtől. Egy pillanatnyi szünet következett. Ekkor a gyürüben álló embereket
                  széttolta valaki. Borotvált fiatalember volt. Mögötte még egy. A rendőr szalutált
                  neki. Az is azt kérdezte, amit eddig már annyian:</p>
               <p>- Mi van itt? - de hozzátette, - mi ez a zri?</p>
               <p>- Nini, a Vili, - mondta Sári és mindjárt megismerte a másik borotváltat is: -
                  szervusz, kis Balla.</p>
               <p>A közönség felismerte az ujságirókat és közel engedte őket. De a rendőr már intett
                  az idegennek, hogy kövesse. Az idegen készséggel felállott. A bámuló emberek néma
                  sorfala között haladt el. A két riporter követte. De mindaketten visszaszóltak a
                  süket ember őszinte felháborodására:</p>
               <p>- Szervusz, te jó Sári!</p>
               <p>A menet kiment a kávéházból. Ott egy darabig az emberek még állva kérdezgették
                  egymást, hogy mi történt, de nem tudta senki. Lassanként mindenki leült és
                  folytatta ott, ahol elhagyta. Csak Sári volt nagyon izgatott. Annyi esze neki is
                  volt, hogy ez a dolog lapokba fog kerülni. A sükethez fordult:</p>
               <p>- Menjen rögtön a telefonhoz... Különben magának nem lehet hasznát venni. Majd
                  megyek magam.</p>
               <p>És szaladt le a telefonfülkéhez. És sorban hivta fel ujságiróbarátait.</p>
               <p>Künn ezalatt nagy szenzáció történt. Ahogy a rendőr kiért az utcára az idegennel,
                  nagy csoportosulás támadt körülöttük. A tolongásban a rendőr kezéről egyszerüen
                  lesodorták az idegent. Nyoma veszett.</p>
               <p>A rendőr sietett az őrszobára, hogy megirja a különös esetről a jelentést. A két
                  riporter izgatottan vált el.</p>
               <p>- Nyomozás erre a saját édes jó szakállamra! - mondta Tarján.</p>
               <p>- Együtt? - inditványozta az izgalomtól toporzékolva a kis Balla.</p>
               <p>- Fiatal, - felelte Tarján. És rohant.</p>
               
         </div>
         <div type="chapter">
            <head>
              HARMADIK FEJEZET,
            </head>
            <div type="chapter">
               <head>
                  amelyben a nyomok egy kültelki trafik felé vezetnek, de
                     azért a szininövendék is előfordul benne.
               </head>
               <p>A lapok nem mentek bele teljesen a dologba. Az eset maga elképzelhetetlennek
                  tetszett, a riporterek mindenütt hasábokat kértek, de a szerkesztők mindenütt
                  leszoritották őket harminc sorra, azt a harmincat is hangfogóval kellett megirni.
                  Hogy a rejtelmesen feltünt idegen maga Shakespeare lett volna, azt a feltevést a
                  priori kinevették. De erről a feltevésről szó sem esett. A Budapesti Hirlap
                  katonaszökevényt látott az ismeretlen emberben, akit a hatóságnak haladék nélkül
                  kötelessége előteremteni és a haza védelmére szoritani. A Pesti Napló viszont az
                  eset iránt mutatkozó érdeklődésből azt a tanulságot vonta le, hogy egy kávéházi
                  incidens is jobban érdekli már az embereket a háborunál. Az Alkotmány az érdekes
                  eset aktuálitásából tárcát iratott, amely egybevetette Shakespeare klasszikus
                  mélységét a modern magyar-zsidó szinműirodalom nemzetietlen felületességével. Az
                  Est egy pár szót vesztegetett a dologra, aztán hallgatott vele. Két nap mulva
                  senkisem beszélt a dologról többé.</p>
               <p>Azaz hogy beszélt két ember. Tarján meg Balla, a két riporter. Mindaketten
                  keményen elhatározták, hogy nyomára jutnak a különös embernek. Hogy
                  Shakespeare-e, vagy nem, azzal egyelőre édeskeveset törődtek. Látták az illetőt és
                  a riport-mesterség jó szemével rögtön látták rajta, hogy ez az ember anyag. Ahogy
                  ott ült a kávéházi kis asztal mellett, nyugalmas hallgatagsága mögött annyi
                  talentum rejtezett, hogy ez hozzávetőleges becslés szerint megért három hasábot
                  egy napilapban.</p>
               <p>A két fiu tehát elkezdett dolgozni. Két nap mulva megszólalt a Tarján
                  telefonja:</p>
               <p>- Halló, Vili ur?</p>
               <p>- Igen. Ki az?</p>
               <p>- Itt a Pepita Laci beszél, a málnás.</p>
               <p>Meg kell itt közben mondani, hogy Pepita Laci éjjel betörő, nappal pedig piros
                  vizet árul a vurstliban, amelyben fehér lyukak vannak. Málnát szódával.</p>
               <p>- Na mi az, Laci?</p>
               <p>- Hallottam arrul a szőke pasirul, akit teccett kérdezni.</p>
               <p>Tarján izgatottan dobta el egyptomi cigarettáját és feszülten figyelt a
                  telefonba:</p>
               <p>- Na? Na?</p>
               <p>- A szomszédunkba van egy Kerge nevezetü család. Dohánygyáriak. Azokhó begyütt.
                  Csak ugy ment a Mexikóba, osztán begyütt. Ma reggel lehetett ugy félhat. Csak az
                  öreg Kerge vót fenn, a többiek még durmótak. Hát begyütt a szőke, osztán csak ugy
                  nézdegélt az udvaron. Osztán beszédet kezdett a Kergével.</p>
               <p>- Honnan beszélsz most, Laci?</p>
               <p>- Innénd a Nikaragua-kafábul.</p>
               <p>- Jól van. Várj ott, megyünk együtt a dohánygyárba.</p>
               <p>Ugyanaznap este a Balla telefonja szólalt meg.</p>
               <p>- Te vagy az, te gyönyörü?</p>
               <p>- Megint egy macska. Hogy hinak?</p>
               <p>- Te piszok, hát nem ismered meg a hangomat.</p>
               <p>- Ja? Te vagy az? Na mi ujság?</p>
               <p>- Hát kérlek, a szőke emberről van szó, akit kérdeztél.</p>
               <p>Balla is eldobta a cigarettát és hamar nyult a plajbász után, hogy jegyezzen,
                  mihelyt adat jön.</p>
               <p>- Gyerünk, gyerünk.</p>
               <p>- Hát kérlek, azt tudod, hogy az öcsém fiakkeres, a Pista. Ma este a Pistával
                  jöttem a lokálba. Hátrafordul a bakról, osztán aszongya: tudok arrul a szőke
                  emberrül, akit a kis Balla kérdezett.</p>
               <p>- Beszélj már!</p>
               <p>- Aszongya: az a szőke ember ma délután bement az Aréna-uton egy cseherlibe, ahol
                  fiakkerosok billiárdoztak. Elkezdett velük jádzani. Meg beszélgettek. A
                  fiákkerosok aszongyák, hogy igen egy derék egy finom ember.</p>
               <p>- Rendbe van. Most csak azt szeretném tudni, ki beszél. Mert két macska van,
                  akinek az öccse fiákkeres. Nusi, vagy Irén?</p>
               <p>- Szégyeld magad, hogy a hangomról nem gyösz rá. Nusi!</p>
               <p>Balla köszönés helyett letette a kagylót és egy perc mulva már fiakkerben ült:</p>
               <p>- Vigyen, apám, a Farkas Pista cseherlijébe az Aréna-utra.</p>
               <p>Igy jött egyik láncszem a másik után. Egy hét mulva már mindent tudtak a két
                  riporterek. Tudták, hogy a szőke idegen a külvárosokban járkál, bemegy apró
                  kávémérésekbe és hosszasan elbeszélget a kocsisokkal. Megáll a kapu aljában és
                  másfél órát társalog a cukros nénivel, aki még a legyeket is elfelejti hessegetni
                  a promencliről, ugy figyel a beszédre. Udvarokba bemegy az idegen és kérdezgeti és
                  simogatja a kis gyerekeket. Kültelki villamosokon kiáll a vezető mellé és elkiséri
                  a végállomásig. A lóversenyen is látták a legolcsóbb helyen. Itt nem beszélt
                  senkivel, de mindenkit élesen és áthatóan figyelt. Katonákat is megszólitott az
                  utcán, ment velük együtt kocsmába is és különösen tetszett neki, ha a katonák
                  énekeltek. Ezt nagyon szerette hallgatni.</p>
               <p>Mindez a nap, óra és hely pontos megjelölésével ott volt a riporterek zsebében
                  feljegyezve. És kedden délután hat órakor Tarján autóban robogott a köruton végig.
                  A Dob-utca sarkán megállitotta a soffőrt és kikiáltott a kocsiból:</p>
               <p>- Halló, te jó Sári!</p>
               <p>A Dob-utcába éppen akkor fordult be Pálmai Sári a fakereskedő kiséretében. Nyilván
                  a Sári lakása felé tartottak a Klauzál-utcába. Sári megállt, a süket azonban
                  gépiesen tovább ment. Csak öt lépés után eszmélt rá, hogy egyedül van.
                  Visszafordult és csakhamar felfedezte az autót, melynek felhágóján Sári már
                  feltette karcsu cipőcskéjét és ugy diskurált az ablakon kihajló ujságiróval.</p>
               <p>- Tudod, hova megyek? - kérdezte Tarján.</p>
               <p>- Majd megmondod.</p>
               <p>- Meg. Emlékszel a mult héten arra a furcsa szőkére, aki a Nyujorkban az
                  asztalodnál volt? Mikor aztán másnap kiirtalak.</p>
               <p>- Hogyne emlékezném. Nemcsak te irtál ki, a többieknek telefonoztam.</p>
               <p>- A többiek? Az is példányszám?</p>
               <p>- Azért az kell. Mi van a szőke emberrel?</p>
               <p>- Most megyek valahova, ahol találkozni fogok vele.</p>
               <p>- Igazán? Mondd meg neki, hogy tiszteltetem és már kétszer vele álmodtam. Egyszer
                  azt álmodtam, hogy le akart szurni az Elevátorral, egyszer meg azt, hogy
                  találkoztam vele az utcán és nem volt rajtam ruha. Képzeld, ilyen
                  marhaságokat.</p>
               <p>- Nagyon sokat álmodsz nekem azzal a szőkével.</p>
               <p>- Nem tagadom, nagyon megtetszett nekem. Furcsa ember. Valami nyugalom van benne,
                  ami ugy izgatja az embert.</p>
               <p>- Az a nyugalom izgat engem is. Hát szervusz.</p>
               <p>- Szervusz. Hol fogsz vele találkozni?</p>
               <p>- Hogyne. Hogy majd eljárjon a szád. Szervusz.</p>
               <p>Az autó elszaladt. Sári pedig visszatért a süket emberhez, aki dühösen várt a
                  sarkon.</p>
               <p>- A Tarján volt, - mondta Sári és megigazitott egy szőke fürtöcskét a füle
                  mellett, - riportra megy.</p>
               <p>- Milyen Lipóttal megy? - kérdezte a süket. De Sári nem felelt. Az autó után
                  nézett.</p>
               <p>Az autó éppen ekkor fordult be a Király-utcán fel a Liget felé. És egy negyedóra
                  sem telt belé, megállt messze künn az Erzsébet királyné-ut vidékén egy kis trafik
                  előtt. Ütött-kopott kis házban volt a trafik, világos-zöld falában kis barna ajtó.
                  Az ajtó felett egy tábla, amelyen már nem ismerszett meg a rápingált dohánylevél
                  meg a két bélyeg. A tábla szélének is kijutott a világos-zöld meszelésből. Kedves
                  kis ház volt különben, éppen most lépett be - az autón lustán csodálkozva - egy
                  sállal bekötött nyaku vékony, magas ember, kőmüves féle, akinek bütykös volt
                  mindene és fekete. Olyan volt, mint egy vékony, görcsös fekete bot. A trafikajtón
                  pittyent egyet a csengő, mikor belépett.</p>
               <p>És ó, az ajtónyiláson kikandikált egy pirospozsgás, ijedt fej. A kis Balláé volt.
                  Az autóból pedig kikukkant egy másik ijedt fej. A Tarjáné volt. Ahogy
                  megpillantották egymást, mindakettő elkáromkodta magát.</p>
               
            </div>
         </div>
         <div type="chapter">
            <head>
              NEGYEDIK FEJEZET,
            </head>
               <head>
                  amelyben még egy minisztert is felhivnak telefonon.
               </head>
               <p>Mindhiába, bele kellett nyugodni, hogy mindaketten más nyomokon idejutottak. Kezet
                  fogtak a boltban. Aztán Tarján szétnézett. A trafikban rajtuk kivül még öten
                  voltak. Nagyobbára meglett emberek, szótlan iparosfélék, vagy munkások, akik
                  álltak és topogtak, mint a kalickában. A pult mögött a trafikos néni üldögélt,
                  öreg, száradt anyóka, olyan arccal, mint az aszalt gyümölcs, szemén zöld ernyő. A
                  pislogó gyertya világosságánál ujságot olvasott. Nagy odaadással olvasott, kékbe
                  játszó öreg ajka félhangon sillabizálta a betüket és hol csodálkozó, hol
                  megdöbbent, hol helyeslő ingadozásokat és bólogatásokat müvelt a fejével. Mikor
                  Tarján belépett, szigoruan és bizalmatlanul nézett fel. Tarján hanyagul vetette
                  oda szétnézés közben csak ugy szokásból:</p>
               <p>- Az Est.</p>
               <p>A kis Balla pedig magyarázóan hozzátette:</p>
               <p>- Nem azért jött, hogy kiirja, meg lehet bizni benne. Ő is a szőke ember miatt
                  jött.</p>
               <p>Tarján nekitámaszkodott a pultnak, egy kis ideig némán várt, mint a többi, aztán
                  megszólalt:</p>
               <p>- Hát mi lesz már avval a szónoklattal? Gyön a papuska, vagy nem gyön?</p>
               <p>- Maj gyön, - felelte egy kis morcos ember, aki ugy rágta a pipáját, mint valami
                  ételt, - csak várni kell. Azt osztán megnézheti az ur. Vagyis hogy meghallhatja.
                  Az tanult ember! Az majd megtanitja a Langert uzsorázni!</p>
               <p>Közbeszólt egy másik ember, ez fiatalabb volt, nagyon kövér és taplósipka volt a
                  fején.</p>
               <p>- Nem is szeretnék a Langer bűribe lenni. Majd összeszervez minket ellene ez az
                  ember. Mer nagyon igaza van: a Langer összevásárolta mind itt a házakat, meg a
                  telkeket, oszt most mind fejjebb srófol, hát ez disznóság!</p>
               <p>A többi helyeselt. Ekkor belépett valaki az ajtón. A két riporter ugy ugrott fel
                  egyszerre, mint két jó szelindek. A szőke ember volt. Az ajtó csengője pittyent
                  ismét egyet, mikor betette maga után az ajtót. A kis gyertya alig világitotta meg
                  a boltot, amelyen nem volt ablak. De az idegen karcsu alakját rögtön fel lehetett
                  ismerni, selymes szőke szakálla ugy villogott, mint az arany.</p>
               <p>- Végre megtalálom önt! - kiáltotta Tarján. - Egy hete nyomozom. De most
                  megfogtam. Ujságiró vagyok. Talán emlékszik az arcomra a kávéházból.</p>
               <p>- Ó, néhány száz éve ismerem önt, - felelte kedvesen az idegen, - ha a IV. Henrik
                  cimü darabom második részének prológját ismeri, ott meg is irtam önt alaposan.
                  Remélem, nem veszi rossz néven.</p>
               <p>- Ennyire nem foglalkozom darabokkal, - felelte Tarján, - azt nálunk más csinálja.
                  Itt egy a fontos. Ön fenntartja, hogy Shakespeare Vilmossal, az ugynevezett brit
                  szellemóriással azonos.</p>
               <p>- Ha nem tartom fenn, akkor is azonos vagyok.</p>
               <p>- És ha azonos, akkor nem értem önt. Miért bujkál a kültelkeken, lebujokban,
                  kávécsarnokokban, kapuk alatt, tömeglakásokban?</p>
               <p>- Ön is folyton ott jár. Önt is a mestersége viszi oda, engem is.</p>
               <p>- Na de ez érthetetlen, - tört ki most Balla, - hát nem érdeklik önt a darabjai,
                  meg a szinházak? Hát hogy élhet egy szinműiró szinházak nélkül?</p>
               <p>- Igaz, - mondta az idegen, - de ez sürgősebb volt. Mit láthatni az önök
                  szinházaiban?</p>
               <p>- Mit? Nagyon jó. Nekünk van ma a földön a legkapósabb szinműirodalmunk. És a
                  Nemzeti Szinházunk uj igazgatója a mult héten tette közzé a programmját. Ön is
                  több darabbal szerepel benne, ha jól emlékszem. Többet mondok: tegnap a Nemzeti
                  Szinházban a Hamletet játszották.</p>
               <p>- A Hamletet? Igaz. Mintha futólag láttam volna egy szinlapon. De egy féllábu
                  katona bámulatos dolgokat mesélt és nem nézhettem a szinlapra. Most azonban
                  szétnézek a szinházak között is.</p>
               <p>- Hát mi dolga volt eddig?</p>
               <p>- Meg kellett néznem az életet. Valaha Londonban sokat törtem a fejemet, hogyan
                  változik évszázadok alatt az élet. Már akkor rájöttem, hogy az élet soha nem
                  változik. Most látom, hogy igazam volt. Semmi, semmi nem változott.</p>
               <p>- De a villany, a gőz, a... az egyebek! - mondta sértődötten Tarján.</p>
               <p>- És a háboru, nem? - kérdezte szeliden az idegen. Az ujságirók elhallgattak.</p>
               <p>- Körülbelül szétnéztem, - mondta kis szünet után a szőke ember, - csak még ezt a
                  kis népgyülést akartam meghallgatni. Nagyon érdekes, ami itt a szegény emberek
                  lakásával és a gazdag Langer terveivel folyik. Ez is háboru, de nem olyan buta,
                  mint a nagy. Van itt egy népszónok, akit most idevárunk, hogy szervezze Langer
                  ellen a szegény lakókat. Pompás fickó. A hangját az isten is népgyülésekre
                  teremtette. A rostrumon kellett volna beszélnie! Csengő, erős orgánum.</p>
               <p>Ebben a pillanatban egy csengő, erős orgánum kiáltott kinn.</p>
               <p>- Csak gyertek! Ide küldött benneteket a tőkés? Kutyák! Vigyetek be csak!</p>
               <p>A riporterek felszakitották az ajtót. Künn két markos rendőr birkózott a
                  népapostollal. Két másik rendőr belépett a trafikba. Összefogdosták a
                  jelenlevőket, még az öreg trafikosnét is.</p>
               <p>Az ujságirók betessékelték az egyik autóba az idegent. Három autó rohant át a
                  ligeten a főkapitányság felé.</p>
               <p>Egész éjszaka folyt a vallatás a rendőrségen. A kis Balla igen nagy ember volt az
                  éjféli órákban. Mire a többi riporter feleszmélt, ő már a szerkesztőségben
                  lediktálta a maga két hasábját az irógépes kisasszonynak, aztán visszajött a
                  Zrinyi-utcába és büszkén sétált a fogalmazó ajtaja előtt.</p>
               <p>Éjféltájban uj szereplő érkezett a rendőrségre. Idősebb ember, mindene vadonatuj,
                  még a szemüvegén is látszott, hogy frissen vásárolt holmi. Ruhája háborus szabásu,
                  a kabátján hátul ugynevezett spangli ékeskedett, nagy selyem nyakkendője a kék és
                  zöld szinek vakmerő harcát mutatta, a mancsettája szélesen villogott a kabátban, a
                  cipőjén a nadrág alól csillogó barna selyemcsokor fénylett. Mindehhez a ropogós,
                  vasalt és boltszagu eleganciához sehogy sem lehetett hozzáilleszteni a fejét.
                  Mozgékony, ravasz vén fej volt ez, ritkás szürke szakáll övezte, vékony, szintelen
                  ajkai felett néhány szál őszes bajusz csorgott le a szakállába, de a gyér szőrözet
                  alól mindenütt kilátszott az arcbőre, amely sima volt, sárga és fényes, mintegy
                  cserzett. Éppen ugy festett, mintha a ruhakereskedés kirakatában álló bábura,
                  amelynek nyakából egy fekete nyél áll ki, a bolygó zsidó fejét rakták volna rá egy
                  farsangi körmenetben.</p>
               <p>Ez Langer Dezső volt, a házbér-fenevad. Őt is ki kellett hallgatni. A dolognak
                  ugyanis hamar hire futott, ujságirók széthordták a kültelki trafiknépgyülés hirét
                  a szerkesztőségekbe; onnan a dunaparti vendéglők politikai asztalaihoz szaladt a
                  hir, közben kövéredett és szinesedett, végre tizenegy óra tájban a belügyminiszter
                  maga hivta fel telefonon az uj főkapitányt, hogy mi igaz a kültelki
                  házbér-forradalomból. Sándor László azonnal maga nézett utána a kihallgatásoknak
                  és rájött, hogy a szegény embereknek igazuk van. A népapostol egy ismert egzaltált
                  ember, aki idegsokkot kapott a harctéren, de nem veszedelmes. A főkapitány még
                  intézkedett, hogy Langert hozzák elő és hallgassák ki, aztán telefonozott a
                  Dunapalotába a belügyminiszternek, hogy vaklárma az egész, nincs semmi baj.</p>
               
         </div>
         <div type="chapter">
            <head>
              ÖTÖDIK FEJEZET,
            </head>
               <head>
                 amelyben Shakespeare az öreg zsidót mód nélkül
                     felizgatja, mert nőkről beszél neki.
               </head>
               <p>Langer ezalatt vizsga, pislogó szemeivel sietett a helyzetet szemügyre venni.
                  Mikor Tarján kilépett az egyik hivatalos szoba ajtaján, hogy tovább fusson, Langer
                  odalépett hozzá.</p>
               <p>- Bocsánat, szerkesztő ur, nevem Langer! - mondotta, odanyujtotta vékony, hártyás
                  csonthoz hasonló kezét, amely tele volt rakva mindenféle szines és sziporkázó
                  gyürükkel.</p>
               <p>- Maga az uzsorás? Nagyszerü. Mindjárt nyilatkozni fog nekem. Mondja csak el, mi
                  van azokkal a lakókkal.</p>
               <p>Bár a folyosón e pillanatban nem volt senki, Langer mégis karonfogta az ujságirót
                  és minden ok nélkül három lépéssel odébb vitte. Ott megállt vele és áthatóan,
                  kutatva a szeme közé nézett.</p>
               <p>- Nem nyilatkozom, szerkesztő ur, sőt éppen arról van szó, hogy erről az egész
                  dologról ne jelenjék meg semmi. Lehet azt?</p>
               <p>- Azt nem lehet, kedvesem. Jól eltalálta.</p>
               <p>- Nézze, szerkesztő ur, én nem volnék hálátlan... nekem ez fontos.</p>
               <p>- Haha! - mondta igen röviden Tarján és már el is tünt a folyosó fordulójánál.</p>
               <p>Langer összehuzott szemöldökkel nézett utána. De mindjárt oldalt kapta a fejét. A
                  kis Balla nyargalt végig a folyosón, szájában ceruzával. Langer elébe állt és
                  lefogta:</p>
               <p>- Kérem, szerkesztő ur, azt hiszem, önnel okosabban lehet beszélni, mint a Tarján
                  urral.</p>
               <p>- Mit beszél maga a Tarján urral? Hiszen én hamarabb jelenek meg! Ha mondanivalója
                  van, nekem mondja.</p>
               <p>És Balla kivette a szájából a ceruzát, hogy minden kimondott szót rögtön
                  lelőhessen a papirra.</p>
               <p>- Nézze, - mondta Langer, miközben két lépést tovább vitte Ballát és megállott, -
                  ennek az egész dolognak nem muszáj a lapokba kerülni. Nem sajnálnék egy pár
                  százaskát...</p>
               <p>A kis Balla olyan dühös lett, mint egy hörcsög.</p>
               <p>- Na megállj, te piszok, mit kapsz te tőlem a Naplóban!</p>
               <p>- Kérem, kérem, - szólt rekedten Langer, - miért tetszik engem tegezni? Én-egy
                  öreg ember vagyok! Én egy többszörös milliomos vagyok!</p>
               <p>- Még egy flemmet is kaphatsz az orrodra!</p>
               <p>Igy szólt a kis Balla és délcegen elvágtatott. Langert ugyanebben a pillanatban
                  beszólitották a fogalmazóhoz. Mikor végig ment az előszobán, egy különös emberi
                  arc sugárzó és éles tekintetét érezte magán. Már benn állott a fogalmazó előtt és
                  ahelyett, hogy ördögi eszét összeszedte volna, megütődve szemlélte magában ennek
                  az arcnak visszamaradt képét. Fehér, magas homloku arc volt, finom szőke szakáll,
                  érthetetlen kék szem. Mit akar ez az ember? De aztán felrezzent, figyelnie kellett
                  a fogalmazó ravasz kérdéseire.</p>
               <p>Egy félórája várakozhattak már a kinnlevők, Langer kihallgatása még tartott. Ekkor
                  ismét Tarján lépett be az előszobába. Intett a szőke idegennek. Kimentek ketten a
                  folyosóra.</p>
               <p>- Nagy szerencséje önnek, - mondta a riporter, - hogy ez a házbér-dolog közbejött.
                  Nem kerülte volna el a toloncházat.</p>
               <p>- Kár, hogy elkerültem. Nagyon érdekelt volna.</p>
               <p>- Csak ne legénykedjék. A toloncház nem tréfa. És amellett ön ellenséges
                  állampolgár és semmi irása nincsen. És rendes lakása sincsen. Internálták,
                  ugy-e?</p>
               <p>- Igen. Minden héten egyszer jelentkeznem kell.</p>
               <p>- Hát vegye tudomásul, hogy csak az én személyes jótállásomra szabadult ilyen
                  olcsón. Hol fog aludni?</p>
               <p>- Nekem van lakásom. Egy öreg cukros néni vendége vagyok egy Francia-uti viskóban.
                  Tudja ön, hol van az a Francia-ut?</p>
               <p>- Tudom, valahol messze a lóverseny mögött. A vasuton tul. Kültelek.</p>
               <p>- Ugy van. Ott alszom. Nagyon érdekes.</p>
               <p>- Nem irigylem. Hát kérem, valamit mondhatok önnek. Emlékszik a Nyujorkban arra a
                  szőke macskára, akinek az asztalánál ön felbukkant?</p>
               <p>- Emlékszem, - szólt az idegen, - olyan Kleopatra-szerü...</p>
               <p>- Mondjuk, hogy olyan. Az a lány ezelőtt tiz perccel felhivott engem a Fészekben.
                  Egészen jelentéktelen ürügy alatt. Voltaképen önről akart kérdezősködni.
                  Megmondtam neki, hogy ön holnap ebéd után két órakor meg fogja látogatni az
                  Est-asztalt a Berger-kávéházban.</p>
               <p>- És csakugyan meg fogom látogatni?</p>
               <p>- Csakugyan. Ezzel tartozom a barátaimnak. Több szinműiró van köztük.</p>
               <p>- Helyes. Ott leszek.</p>
               <p>- Igen, de előbb találkoznunk kellene valahol. Ugy szeretném, hogy...</p>
               <p>- Hogy az ön karján lépjek az illető asztalhoz. Igaza van. Ugy feltétlenül
                  szinszerübb és hatásosabb. Tehát hol és mikor?</p>
               <p>- Háromnegyed kettőkor szóljon be értem a Berger melletti borbélyhoz. Elég lesz
                  két óra előtt öt perccel is. Most mit csinál még itt?</p>
               <p>- Ezt a Langert várom, mig kijön. Beszélnem kell vele. Kevés ilyen érdekes embert
                  láttam.</p>
               <p>- Akar róla mindent tudni dióhéjban? Langer most ötvenhat éves. Kovnóban
                  született, de magyar állampolgár. Harminc éves korában jött ide és borral
                  kereskedett. Lassan áttért a borhamisitásra, sikkasztott és egyszer megfojtotta a
                  főkönyvelőjét. Ült tizenöt évet.</p>
               <p>- Gyönyörü, - mondta ragyogó szemmel az idegen.</p>
               <p>- Kevéssel a háboru előtt szabadult ki. A telekspekulációra feküdt rá. Mikor a
                  háboru kitört, már négy háza volt a körutakon és számtalan apró telke a
                  külvárosokban. Közben szénát szállitott a hadseregnek. Most tizennégy milliója
                  van. Első barátnője a háboru alatt egy épitészének a felesége volt; a férjet fel
                  lehetett volna menteni, de ő bevonultatta.</p>
               <p>- Salamon esete, volt már.</p>
               <p>- Második barátnője Szécsényi Manci, táncosnő. A mult héten dobta ki, egy krajcárt
                  sem adott neki.</p>
               <p>Az ajtó nyilt, Langer lépett ki rajta. Nagyon fáradt volt, a fogalmazó előtt jól
                  össze kellett szednie magát. De mikor most az idegent meglátta, elfelejtette a
                  fogalmazót. Kis fekete, vöröshéju szemét rászegezte a szőke emberre és kérdően
                  nézett Tarjánra is. Az ujságiró megértette a helyzetet.</p>
               <p>- Engedjék meg az urak: Langer Dezső, a hires házbér-Kitchener, ez pedig állitólag
                  Shakespeare ur, de én bizony most sem tudom, kicsoda. Isten önökkel.</p>
               <p>Az ujságiró elment. Langer és az idegen kezet fogtak. Vették a kalapjukat és
                  szótlanul elindultak együtt. A Zrinyi-utcában a kapu előtt Langer kissé akadozva
                  és zavartan megszólalt:</p>
               <p>- Bocsánat, de nem értettem bemutatkozásnál... szintén iróféle tetszik lenni?</p>
               <p>- Az vagyok, de mindegy. Elsősorban fáj a fejem. Talán sétáljunk egyet gyalog.</p>
               <p>- Hogyne, hogyne, - mondta az uzsorás. És nekivágtak a Lánchidnak. A hidfőnél
                  Langer arca egy lehelletnyit eltorzult. Odaszólt az idegennek: - Nem váltana nekem
                  is jegyet? Nincs aprópénzem.</p>
               <p>Az idegen elmosolyodott. Szintén egy lehelletnyit. De Langer hátán ettől
                  végigfutott a hideg. Érezte, hogy ez a csodálatos ember ugy keresztül lát rajta,
                  mint valami üvegen.</p>
               <p>- Miből él ön? - kérdezte Langer a hid közepe táján.</p>
               <p>- Van pénzem bőven. De tréfából keresek is. Ma két koronát kaptam egy jómódu öreg
                  koldustól, akinek megirtam valami hagyatéki kérvényt.</p>
               <p>- A koldusok sokat keresnek, - vélte Langer, - itt Pesten sok fukar és lágyszivü
                  ember lakik.</p>
               <p>Az idegen érdeklődve ránézett Langerra.</p>
               <p>- Igen, - felelte az uzsorás erre a pillantásra, - fukarok, mert nagy összeget nem
                  adnak jótékonyságra soha. De egy koldus látása rögtön meginditja a szivüket,
                  olyan gyámoltalanok. Odadobnak két krajcárt és elszaladnak. Egy kis időre
                  letakarták a lelkiismeretüket.</p>
               <p>- Ön embert ölt, - mondta nyugodtan az idegen, - egy másikat pedig elküldött a
                  háboruba, a halálba.</p>
               <p>- És lelkiismeretről beszélek? Furcsa, az igaz. Azt az embert megöltem, mert
                  meglopott. Ezt pedig elküldtem, mert az asszony mindenáron kellett nekem. A
                  könyvelő rossz ember volt és emellett beteg volt, kin volt neki az élet. Jót
                  tettem vele, mikor megfojtottam. Ez a mérnök pedig nem szerette a feleségét. A
                  felesége idegbajossá tette. Jól láttam a dolgot. És én nem is tettem semmit
                  ellene. Csak nem tettem mellette. Miért tettem volna valamit az érdekében magam
                  ellen? Magam ellen nem vagyok köteles cselekedni.</p>
               <p>Egy darabig hallgatagon mentek egymás mellett. Az Albrecht-uton nekivágtak a
                  hegynek.</p>
               <p>- Önnek tizennégy milliója van, - mondta az idegen.</p>
               <p>- Tizenhat, - felelte hevesen Langer, - tizenhat. De sokkal több lesz.</p>
               <p>- Mit csinál a pénzzel?</p>
               <p>- Élni fogok. Jó ételeket fogok enni és jó italokat inni. Majd pontosan
                  megkérdezek mindent az orvostól. És a nők! A legszebb nőket akarom magamnak.</p>
               <p>- Szép szőkéket, ugy-e, - mondta az idegen, - vannak olyan szőkék, akiknek a bőre
                  egészen fehér és puha. Hátul a nyakukon kis pelyhek csillognak. A kezük hosszukás,
                  az ujjuk vékony és lapos. Fehér harisnyában olyan a lábuk, mint valami nyél. Aztán
                  vannak szőkék alacsonyabbak, duzzad a derekuk, a kezük rövid, párnás, a nézésük
                  buta, de forró. Aztán vannak sötétszőkék, sudár magasak, hidegen néznek, döng
                  alattuk a föld, hatalmas válluk gömbölyü és izmos...</p>
               <p>Mentek az Albrecht-uton. Langer szeme vadul villogott, aszott ujjait görcsösen
                  ökölbe fogta.</p>
               <p>- Még... mondja még...</p>
               <p>Az idegen nyugodtan, de valami rejtett, forró ragyogással beszélt a nőkről. Langer
                  egyre izgatottabban hallgatta. Felértek a Halászbástyára. Ott megálltak a fehér
                  kőpárkányon. Az idegen lenézett a városra, amely lenn, apró fényes pontokkal
                  kirakva feküdt a bámulatos vizen tul. És az idegen szeme nagyra nyilott, melle
                  kifeszült.</p>
               <p>- Nekem való hely! - mondta élénken és valami elragadtatott nyugalomban
                  egyenesedett ki.</p>
               <p>- Látja, - mondta Langer, - és megragadta pók-ujjaival az idegen kezét, - látja,
                  ott lenn, egy város a háboruban... nehéz etetni... nehéz ruházni... a nagy vizek,
                  amik szabadon hömpölyögtek, most szük medrekbe vannak szoritva... és a gátakon
                  meg lehet állani és vezetni a dolgokat... csodálatos alkalmak... a viz csupa
                  pénzt vet ki a partra... csak söpörni kell... és minden az enyém... a szép
                  vendéglők... a mulatságok... és nézze milyen rengeteg ház van... mennyi emelet...
                  mennyi lakás... sok ablak... az ablakok mögött nők alszanak... mennyi, mennyi,
                  mennyi nő... alszanak és nem tudják, hogy én itt állok és fenyegetem őket!
                  Fenyegetem!</p>
               <p>Langer felemelt ököllel fenyegetett az alvó város felé. De a lázas elragadtatás
                  önfeledt pózából félreforditotta a fejét. Az idegen ragyogó, szomjas, tágra nyilt
                  szemmel bámulta őt. Mégis valahogy oly hidegen.</p>
               <p>- Mit néz? - mondta ijedten és megrendülve Langer.</p>
               <p>- Nagyszerü ember, - felelte csendesen az idegen, - látom az életét, a szivét, a
                  sorsát, a végét, gyönyörü.</p>
               <p>Langer nem merte megkérdezni, mit lát az idegen. Magába roskadt és mélyen
                  lélegzett. Megindultak le a lépcsőn. És egész uton nem beszéltek semmit.</p>
               
         </div>
         <div type="chapter">
            <head>
              HATODIK FEJEZET,
            </head>
               <head>
                  melyben Shakespeareünk a Berger-kávéházban a sajtó
                     számos jelesével ismerkedik meg.
               </head>
               <p>A tükrös fal mentén hosszu asztal állott, amely a teremnek ezt az egész részét
                  lefoglalta. Megismerhette a járatlan is ezt az asztalt, a pincérek különös
                  szolgálatkészséggel forgolódtak itt, a lapok kivételes halmazban voltak iderakva,
                  a kávéház személyzete tulajdonostól kezdve a kasszahölgyig minduntalan ide
                  pillantott, nincs-e valami tapintatosan és szolgálatkészen tennivaló.</p>
               <p>Két óra volt, mikor a szélfogóban Tarján előre tessékelte az idegent, majd utána
                  maga is belépett. Az idegen egy pillantással megmérte, megállapitotta és
                  megjegyezte az egész kávéházat, különösen annak utcai balsarkát. És szemügyre
                  vette azokat is, akik az asztalnál ültek. A márvány mentén sorakozó arcokból
                  ugyanaz a kifejezés nézett rá: összehuzott szemöldök, vizsga és a következő
                  pillanatban szarkasztikus mosolyra kész tekintet, vékonyra szoritott száj és az
                  orrlyukaknak ama kitágulása, amely a vizsgálóbiró figyelmét jelképezi.</p>
               <p>- Itt hozom ezt a különös urat, - mondotta a riporter, - de nem tudom bemutatni.
                  Öreg dolog. Ő azt mondja, hogy Shakespeare Vilmos.</p>
               <p>Az idegen sorban kezet fogott az urakkal. Egyelőre nem sokan voltak ott. Az
                  asztalfőn, szemben a köruttal, egy gondosan borotvált ur ült, kis fekete
                  bajusszal, aki a bemutatkozásnál csak ennyit mondott:</p>
               <p>- Miklós.</p>
               <p>- Ön az? - viszonozta mosolyogva az idegen, - mindent tudok, eléggé tisztában
                  vagyok a pesti sajtó külső dolgaival.</p>
               <p>- Akkor nem tud semmit, - mondta egy igen szigoru kis ember, - jobb volna a belső
                  dolgokkal tisztában lenni. Különben Kemény Simon vagyok.</p>
               <p>Az idegen ránézett a bemutatkozóra kézszoritás közben. Egy olyan szem villogott
                  rá, amelyben a bátorságot az elszántságtól semmisem választotta el. Most egy ur
                  emelkedett fel, aki háttal ült a többi kávéháznak, szemközt a tükörrel. Érdekes
                  arcu, borotvált ember, bár kissé testes, de ábrázatban igen figyelemreméltó,
                  koraősz hajjal, szemén olyan monoklival, amelyről látszott, hogy valóban nem a
                  nyegleséget, hanem a félszem látását szolgáló szerszám.</p>
               <p>- Molnár Ferenc vagyok, - mondta ez az ur, mindnyájuk között a legnyájasabban.</p>
               <p>Végre az asztalnak a köruti végén rengeteg laphalmaz tengeréből nyomdászati triton
                  gyanánt felbukkant egy negyedik ur. Borotvált, szótlan és szerény. Ugy ült ott
                  eddig, mintha nem is ehhez a társasághoz tartoznék.</p>
               <p>- Erényi Nándor... - mondta udvariasan meghajolva és a kézszoritás után már ment
                  is vissza az asztal végére. Ott rövidesen tájfun támadt a papirtengeren és a
                  feltornyosuló lapok között ismét eltünt a sajtó magányos hajója.</p>
               <p>Az idegen leült. A főszerkesztő és Molnár közé tettek neki széket. Ha valaki
                  teljesen idegen társaságba kerül, egész uj elhelyezkedését el szokta dönteni az
                  első pillantás, amellyel leülés után a kiválasztott elsőhöz fordul. A szerencsés
                  első pillantás sok ember pályafutását eldöntötte már. A szőke idegen egyenesen
                  Miklós felé fordult és gratulált a lapjához. De azért arra is maradt a szeme
                  sarkában elég figyelem, hogy meglássa Kemény és Molnár pillantásának gyors
                  találkozását és könnyü mosolyukat, valamint a füle sarkában, hogy meghallja Kemény
                  elismerő megjegyzését.</p>
               <p>- Rezongyerek.</p>
               <p>Molnár elismerően bólintott. Az idegen fölötte megtetszett neki. Mindjárt meg is
                  lökte az asztal alatt a térdével és odasugta:</p>
               <p>- Na, hamar valamit a Szurmay-alapra.</p>
               <p>A társalgás egyelőre jelentéktelen dolgok felett folyt. Miklós több izben ránézett
                  az idegenre, hogy belélásson. Szemmelláthatólag érdekelte a különös ember, aki
                  rejtélyesen bukkant fel a Nyujorkban, éppen olyan rejtélyesen tünt el, Tarján
                  előadása szerint érthetetlen tanulmányutat folytatott a kültelkeken, aztán
                  felbukkant a házbér-pióca ügyében a rendőrségen. Ki lehet ez? Az Est vezércikke
                  különben ezen a napon éppen a házbér-ügyről szólt. A Langer neve is benne volt, de
                  kis betüvel. A szőke idegen Langerről kezdett beszélni.</p>
               <p>- Figyelemreméltó és tehetséges ember. Shylock és Antónius egyszerre.</p>
               <p>- Ön Shakespeare-dolgokat kever a mondataiba, - szólt Kemény Simon, - de ebből még
                  nem következik, hogy ön csakugyan Shakespeare. Itt a boncasztalon van, kérem;
                  ajánlatos, ha mindjárt megmondja, hogy kicsoda.</p>
               <p>- Megmondtam, - felelte csendesen és vidáman az idegen, - Shakespeare vagyok.</p>
               <p>- Az, aki néhányszáz éve meghalt, mi?</p>
               <p>- Az. A pesti szaklapokon és népszerü folyóiratokon van a sor, hogy a reinkarnáció
                  lehetőségeit megvitassák.</p>
               <p>- Majd az Uránia, - szólt az asztal végéről a papirtenger.</p>
               <p>- Szóval, - mondta az idegen, - a személyazonosságomat nem tudom igazolni. Talán
                  majd hosszabb érintkezés alatt kiderül, hogy vagyok-e olyan tehetséges, mint
                  Erzsébet angol királyné korában. Bár önök között - folytatta elismerő mosolylyal -
                  a tehetségnek elég szigoru a cenzusa.</p>
               <p>Miklós arca egy szuverén és kétségtelen uralkodó kifejezését öltötte magára.</p>
               <p>- Hát bizony, nálunk az ugynevezett lapunk mértékét nem olyan egyszerü dolog
                  megütni.</p>
               <p>- Vissza is üthet, ha megütik... ó bocsánat, teljes életemben szójátékos ember
                  voltam.</p>
               <p>Egy fiatal ember jött az asztalhoz. Bemutatkozott az idegennek. Ruttkay Györgynek
                  mondta magát. Molnár félrevonta Ruttkayt. Egy másik asztalhoz ültek és élénken
                  tárgyalni kezdtek valamit. A papirtengerből két szem pillantott rájuk.</p>
               <p>Az élet kezdett az asztalnál mozgalmas lenni. Emberek érkeztek. Ujak. Kiki
                  bemutatkozott a szőke idegennek, aki minden shakehands alkalmával egy ujabb
                  országos név tulajdonosát ismerte meg. A már ott ülőket azonban az országos nevek
                  nem hatották meg tulságosan. Mikor valaki a kávéház bejáratánál felbukkant, többen
                  egymásra néztek mindannyiszor. Külön gesztusaik, külön szavaik voltak. Az emberek
                  közötti vonatkozások, az eszes jelenlevők érthetetlen célzásai, a furcsa
                  indulatszavak, a gunyosan cikázó pillantások, a kerek mondatokban ejtett rövid,
                  elmés és apodiktikus vélemények, a tökéletes rezerváltság és egyben intimitás, a
                  teljesen egyéni tolvajnyelvet hajlitgató karakterisztikus melódia, szavak, kis
                  fejmozdulatok, szemrebbenéssel való utalások, kételkedések és helyeslések egészen
                  sajátos zamatu szigete volt ez, egy külön emberfaj szigete, amely a külső világtól
                  mintegy üvegfallal légmentesen elzárva a saját levegőjét lehelte és süritette. Ez
                  a levegő éppen ezért annyira jellegzetes volt, hogy a társaság bármely tagját a
                  külső világba is saját atmoszféra gyanánt követte és ismeretlenül is
                  felismerhetővé tette.</p>
               <p>- Tyetye, - mondták éppen most ketten egymásnak, mert az ajtón belépett valaki.
                  Ehhez a szóhoz mereven élre forditott tenyerüket mellékelték. Ez a gesztus
                  általában minduntalan előfordult az általános társalgás folyamán. Az asztal
                  lapján, a térdre fektetve, szabadon az arc előtt, sőt olykor a nadrágzsebben is
                  minduntalan élre fordult a tenyér.</p>
               <p>Ruttkay felállott. A papirtengerből szintén felbukkant a triton. Erényi és Ruttkay
                  röviden bucsuztak és elsiettek. Mindkettőjük zsebéből a Magyar Szinpad friss száma
                  kandikált ki. Ekkor már többen ültek az asztalnál ujak is. Példának okáért egy
                  igen elegáns, Wildehoz hasonló félangolos fiatalember, aki Jób Dánielnek mutatta
                  be magát. Aztán egy magas, vállas ember, akinek olyan fekete volt a bajusza, hogy
                  szinte kéknek tetszett. Ez volt Pásztor Árpád. Aztán egy borotvált ur, aki
                  tulságosan fiatalnak tetszett ahoz a bizalmas tisztelethez, amely az asztal tagjai
                  részéről övezte. Ez - mint a szőke idegen hamar kihámozta - Sebestyén Arnold volt,
                  a lap adminisztrativ vezére, a főszerkesztő sógora. Aztán egy hegyesre kötött
                  nyakkendőcsokor, felette egy erős arcu borotvált fej, Faragó Miklós. Egy másik
                  ur, akinek szemeiben olykor bölcs és kedves humor csillogott, de a szemek
                  többnyire álomra csukódtak. A neve Győry Károly volt, de a többiek Katának
                  szólitották. Volt egy kis kövérded, de csinos ember is, török bajusszal és
                  megmosdott fellépéssel: Csergő Hugó.</p>
               <p>Külön érkezett egy magas, testes ur, a főszerkesztőnek láthatólag bizalmas
                  barátja. Heltai Jenő. A szőke idegen megkülönböztetett melegséggel szoritott
                  kezet. Aztán a szemek egyszer felfigyeltek. Két ur jött be egyszerre. Egy
                  képzőmüvészeti jelenség, férfi-szépség, barna arcu, fehérlő haju, piros ajku deli
                  cigány, olyan nyájassággal, amely nagyon elritt veszedelmesen kutató és gonoszul
                  okos szemétől. A felöltőjét panyókára vetve, bohémesen lépdelt az asztal felé,
                  állandó kézmozdulattal tessékelvén a másikat, aki nem kevésbbé érdekes ember volt:
                  karcsu és kifogástalan, bár kissé modorosan hajlott vállu termet a legpompásabb
                  szabásu kabátban és ezen a különös fej, spanyol és tatár egyszerre, mintegy
                  mór-szerü a gyémántfekete tekintettel és a göndör hajjal, a sápadt-barna
                  arcszinnel és az agyafurt, mégis grófi tekintettel. Mert ez az ur gróf volt: gróf
                  Bánffy Miklós, a másik Bródy Sándor. Igy mondták a nevüket, mikor az idegen is
                  mondta a nevét.</p>
               <p>A gróf egy furcsálló és szatirikus mosolygással siklott el a Shakespeare név
                  felett, mintha az angol poéta csodálatos felmerülése nem érdekelné tulságosan.
                  Pedig átkozottul érdekelte. Hanem azért máris félrevonult Miklóssal, akivel valami
                  ügye volt. Bródy ellenben leült az idegen mellé és jól szemügyre vette.</p>
               <p>- Maga az a Sekszpir, fiam? Furcsa ember maga, nem rendes ember, nem igazi. Én
                  mondom, öreg gübürü. Nem irni kell a darabot, fiam, hanem élni. Irni nem elegáns.
                  Élni jó. Nekem is kéne irni, nem irom. Élem. Lyukas drombom sincs, de élem. Amig
                  jány van. Most küldtem el kettőt. Ott is van egy.</p>
               <p>És a kávéház Király-utcai sarkába nézett. A szőke idegen követte ezt a nézést. És
                  igen haloványan és gyöngéden elpirult. A jelzett irányban Pálmai Sári ült a süket
                  fakereskedő társaságában. Az idegen mintegy felállott a gyors pillantásával és
                  meglepettségével, noha maga ülve maradt. És ahogy a lányt nézte, akinek karcsu,
                  gyenge derekán friss, fehér bluz feszült, mindjárt megérzett egy másik pillantást
                  is, amely szintén a lányt égette. Négy asztallal odébb ott ült Langer, a
                  házbérmilliomos. Észrevétlen ült, lángoló szemével sóváron habzsolta a leányt,
                  mint az éhes utcai kutya a csemege-kirakatot.</p>
               <p>Az idegen visszafordult az asztalhoz. Tágult a melle, homloka mintha megnőtt volna
                  magas fehérségében, kék szeme ragyogott.</p>
               <p>- Az urak nem hiszik el, hogy az vagyok, aki vagyok. Ugy látszik, bizonyitanom
                  kell. Holnapra el fogják hinni!</p>
               <p>Ez a kijelentés annyira nem illett bele a társalgásba, hogy mindenki megütődve
                  nézett rá. De ő már felállott és bucsuzott. Szinte futott ki a kávéházból. Futása
                  szenzáció lett volna, de ekkor megjelent az asztalnál a valódi miniszter: Vázsonyi
                  Vilmos. Leült a főszerkesztő mellé. Szomjasan lesték szavait. Az idegent mindenki
                  elfelejtette.</p>
               <p>Az idegen futott a köruton. Ha nem szaladt is futólépésben, de feltünően sietett.
                  Egy különös izgalom kergette előre az emberek közt.</p>
               
         </div>
         <div type="chapter">
            <head>
               HETEDIK FEJEZET,
            </head>
               <head>
                 amelyben az idegen szinmüiró, nem tudván szokásáról
                     letenni, darabtémát jelent be.
               </head>
               <p>Másnap ebéd után, mikor Az Est-asztalnál összejöttek az emberek, mindnyájan mintha
                  valami kis szégyenkezést éreztek volna. Mindegyikük leste a többit titkon, vajjon
                  a többinek is van-e titka. Végre, mikor a közélet és a sajtó többi eseményeit már
                  mind letárgyalták, Molnár Ferenc kissé zavartan megszólalt:</p>
               <p>- Ma éjjel azt álmodtam, hogy Shakespeare és Krisztus ugyanaz az ember volt.
                  Shakespeare leszállott a keresztfáról és sebeit mutatván, szemrehányóan nézett
                  rám.</p>
               <p>- Furcsa, - mondta zavart mosollyal Jób Dániel - ma délelőtt, mikor bementem a
                  szinházhoz, a diszletmunkások azzal fogadtak, hogy nem vesztettem-e el egy
                  Shakespeare-szobrot. Ott találták reggel a szinpadon.</p>
               <p>- Én arra ébredtem, - mondta Kemény Simon - hogy a könyvszekrényemből nagy
                  csattanással kihullott egy könyv a földre. A Romeó és Julia angol példánya
                  volt.</p>
               <p>Lassankint kiderült, hogy mindenki mintha valami földöntuli jelet kapott volna.
                  Sőt ketten, akik előző nap, mikor az idegen a törzsasztalnál járt, nem voltak itt,
                  szintén jelet kaptak. Az asztal törzstagjai nem tudták, hányadán álljanak a
                  dologgal. Mindnyájan az okos és józan kételkedés modorához szoktak, tehát
                  restelltek abba belemenni, hogy földöntuli és nem természettudományi dolog
                  történt velük. De viszont titokban mind naiv és ábrándos lelkü emberek lévén, akik
                  a magukra öltött cinikus páncél alatt még más embereknél is forróbb álmokat
                  táplálnak, féltek eldobni ezeknek a földöntuli jeleknek csodálatraméltó
                  összetalálkozását. Valószinüleg ugy döntöttek volna, hogy van a dologban valami,
                  ha ekkor maga az idegen ismét meg nem jelent volna. Jeleknek még hittek volna, de
                  eleven embernek, azt nem. Olyan ember egyáltalában nem születhetett, aki
                  fölényüknek bármilyen módon föléje emelkedett volna. Sőt, hogy becsaphatatlan
                  voltukat megmutassák, most már egyenesen tréfákkal mentek rá a szőke idegenre.</p>
               <p>Uj urak is voltak most itt, akiknek az idegen most mutatkozott be. Volt egy csinos
                  és kellemes, kopasz voltával üde és ápolt ur, igen figyelmesen összeállitott
                  öltözetben, amelynek kézelőgombja is stilizált a cipővel és nyakkendője a londoni
                  harisnyával. Kéri Pálnak mondta magát bemutatkozáskor.</p>
               <p>- Ön Shakespeare? Hogy lehet önben kételkedni? Első pillantásra látni, hogy
                  csakugyan az.</p>
               <p>- Végre valaki, - mondta örömmel az idegen - ön tehát felismer engem?</p>
               <p>- Fel. De figyelmeztetem, hogy a verselése néhol... hogy is mondjam... pas
                  suffisante. Olvassa el Théodor de Banville Traité de versification-ját, az elég
                  ósdi mű, önnek való.</p>
               <p>Furcsa ember, gondolta csodálkozva az idegen. És egy másik emberhez fordult,
                  kistermetü borotválthoz, aki a kezét nyujtotta és bemondta a Szép Ernő nevet.
                  Szerény, kedves ember volt ez, mintegy méla gyermeknek tünt fel, de ezt a
                  látszatot láthatólag szivesen engedte magára.</p>
               <p>- Hogy van, hogy - kérdezte az idegentől nyájasan - ebben a
                  Tolnai-világháboruban?</p>
               <p>A törzsasztal közhangulata most már egyáltalában nem volt alkalmas arra, hogy
                  valaki természetfölötti jelenségek bizonyitó erejére hivatkozzék. Az idegen enyhe
                  és megbocsátó nyugalommal döntötte el, hogy ez alapon nem kisérletez tovább. És
                  attól az elhatározástól, amely most megfogamzott benne, kissé izgatott lett.</p>
               <p>- Uraim, - mondta a hangjában alig észrevehető kis lelkendezéssel - hozni fogom
                  önöknek a legnagyobb bizonyitékot. De ezt már nem helyezhettem huszonnégy órára
                  kilátásba. Két hét mulva azonban mindnyájan hinni fognak nekem.</p>
               <p>- Képes, - szólt rögtön Molnár - és megir egy tragédiát.</p>
               <p>Az idegen mélyen elpirult.</p>
               <p>- Ugy van, irok egy tragédiát. Ha már eltalálta, minek beszéljek tovább
                  virágnyelven. A tragédia már aznap felcikázott bennem, mikor először jelentem meg
                  ebben a városban. És azóta nem hagy békét. Minden lépésnél uj ötlet, uj fordulat,
                  az egész szemlélet igazolása mindenben, hallatlan gyönyörüség, ahogy nézem ezt az
                  egész dolgot messziről, meg fogom irni az egészet egybe, minden benne lesz, hát
                  akkor majd meglátják... ó bocsánat, kissé elragadott a dolog. Szóval nyugodtan és
                  tisztelettel bejelenthetem önöknek, hogy darabot irok.</p>
               <p>- Azzal a darabbal baj lesz, - vélte Miklós Andor, - eddigi müködéséből, ha
                  belemegyek abba, hogy ön Shakespeare, ugy látom: király nélkül nem is tudott
                  darabot irni. Még a Shylockban is hercegek a kérők, még a Romeo és Juliában is
                  előfordul egy uralkodó, vagy micsoda, aki számüzi Romeót. Hát csak vigyázni a
                  koronás főkkel, most az ilyen darabokra nem jó világ jár.</p>
               <p>Az idegen egy pillanatig elhallgatott, aztán vállat vont.</p>
               <p>- Én megirom, ahogy tudom; a többi nem az én dolgom.</p>
               <p>Felállott és elbucsuzott mindenkitől. Az ajtóban még találkozott egy idetartozó
                  urral, de ezzel már nem ismerkedett meg. Az idetartozó ur odalépett az asztalhoz,
                  a szőke idegen már eltünt künn a körut járókelői között.</p>
               <p>- Szervusz, Miki! - mondták annak, aki ujonnan érkezett.</p>
               <p>- Láttad ezt az embert? - kérdezte Kéri, - ez Shakespeare.</p>
               <p>- Mért mondod, hogy Shakespeare, - szólt Jób, - mikor senkisem hiszi? Mért nem
                  mégy bele abba, amit mindenki megállapitott?</p>
               <p>- Mert az nem elegáns, - felelte Kéri és ujra az ujonnan érkezetthez fordult, -
                  megnézted jól az arcát? Sosem találhatsz jobb Vadász-témát.</p>
               <p>- Megnéztem, - mondta emez, és pompás cipőinek szemléletébe merült, - de nagy baj
                  van vele, autotipia nélkül nem megy, az meg rotációson fiatal. És mi az, hogy
                  Shakespeare? Csak nem hiszed, hogy ez Shakespeare?</p>
               <p>Erre rövid és heves vita keletkezett. A vita voltaképp eldöntetlen maradt. Mert
                  mikor jobban belementek a dologba, a mondatok egyre óvatosabbak és ügyesebbek
                  lettek. Minden mondatnak volt hátrafelé egy biztositó ajtaja.</p>
               <p>Pillanatnyi csend állt be. És ekkor az asztal végén megszólalt egy kormányelnöki
                  hang, egy tekintélyes, egy utánozhatatlan és bölcs:</p>
               <p>- Na és ha csakugyan Shakespeare? Tegyük fel, na és? Zág son.</p>
               <p>Barabás ur volt ez, a gyorsiró.</p>
               
         </div>
         <div type="chapter">
            <head>
               NYOLCADIK FEJEZET,
            </head>
               <head>
                  amelyben tartani kezdünk attól, hogy egy csinos hölgy
                     meg fogja csalni a barátját, még pedig nem is Shakespeare Vilmossal.
               </head>
               <p>A fakereskedő minden félpercben megnézte az óráját. Néha magában dünnyögött, mint
                  a süket emberek szoktak. De ezt a dünnyögést nem lehetett érteni. Igaz, hogy nem
                  is volt senki a szobában, aki érthette volna. És a fakereskedőt éppen ez izgatta,
                  hogy nem volt senki a szobában. Pedig Pálmai Sárinak négy órakor itt kellett volna
                  lenni. És fél öt már elmult.</p>
               <p>Mindent kitalált ez a szegény Kern Dezső, hogy az idő elmenjen valahogy. Több
                  izben átrendezte az egész fogadtatást. A minyonok a szamovárral együtt eleinte az
                  iróasztalon voltak, a rózsák pedig vázába téve a hálószobában. A fakereskedő négy
                  óra előtt két perccel őrült sietséggel hozta át a rózsákat az iróasztalra és vitte
                  át az uzsonnát a hálószobába, hogy négy órára készen legyen. De négykor kiderült,
                  hogy a sietségnek nem volt semmi értelme. Kern topogott fel s alá, megpucolta a
                  körmeit, dobogott az asztalon és negyed ötkor megint visszavitte a rózsákat a
                  hálószobába, a szamovárt meg a minyonos tálat pedig nem az iróasztalra tette,
                  hanem egy szervirozó asztalt huzott a szoba közepére. Fél ötkor az az ötlete
                  támadt, hogy a szervirozó asztalt beviszi a hálószobába és a rózsákat beteszi a
                  minyonok közé. De erről lemondott, mert a virágok nedves szárától két kis sütemény
                  elolvadt. Ezeket dühösen megette és elkezdett Déli Hirlapot olvasni. De pár perc
                  mulva türelmetlenül letette a lapot, mert észrevette, hogy csak nézi a betüket, de
                  nem látja.</p>
               <p>Háromnegyed ötkor végre megszólalt az előszoba csengője. Két rövid csengetés,
                  ahogy Sári szokta. Kern szaladt az ajtóhoz és futás közben nagy viharok dulták
                  lelki életét, mert megbotlott a szőnyegben, tehát borzasztó dühös volt, de
                  viszont a csengetés mennyei hangjától a hosszu várakozás minden felgyülemlett
                  haragját elfelejtette.</p>
               <p>Sári kacér kis fekete prémkalapot hordott, fekete kosztümje pompásan omlott végig
                  ennivaló fiatalságán, cipőcskéinek karcsu szára felett kurta szoknya ingadozott. A
                  fakereskedő meg akarta ölelni, hogy megcsókolja. De Sári maga elé tartotta a kezét
                  és az ölelés a semmibe oszlott el.</p>
               <p>- Mi baj? - kérdezte a férfi megütődve.</p>
               <p>- Ideges vagyok, - felelte Sári.</p>
               <p>- Hideg van? Csodálom, az éjszaka már be volt fütve. Azt hittem, marad egy kis
                  meleg.</p>
               <p>Sári nem reagált. Kihuzta a kalaptüjét, két tenyerével óvatosan leemelte szőke
                  hajáról a kalapot, kigombolta a kabátját és levetette. A holmit a fakereskedő
                  kezébe adogatta, aki szorgalmasan és nagy figyelemmel tette le egy székre az
                  összes darabokat. És figyelte a leányt.</p>
               <p>Sári megigazitotta fehér bluzán a gyürődéseket, otthonosan odament egy
                  faliszekrényhez, kivett egy üveg Cordial Médocot, töltött magának, ivott, aztán
                  szépen helyre rakta az üveget. Aztán leült egy székre, összeszoritotta a száját és
                  nem szólt semmit. A fakereskedő leült elébe a földre, határozottan rosszul állt
                  neki ez a dolog, és áhitatos, hű szemekkel a leányra nézett fel. De hiába kereste
                  a szép szemek tekintetét, a leány elsiklott felette. Végre mégis megszólalt:</p>
               <p>- Adja ide kérem, a retikülömet.</p>
               <p>- Pedikürözni...?</p>
               <p>Sári türelmetlenül és hangosan ismételte:</p>
               <p>- A retikülömet!</p>
               <p>A fakereskedő szolgálatkészen ugrott a retikülért. Gyengéden fogta meg, mintha a
                  retikülbe is szerelmes volna. Ami egyébként tényvaló is volt: a leány minden
                  tárgyát szerelmesen szerette külön-külön, zenei cirádákat rakván ezzel a nagy
                  alapmotivumhoz. Sári kinyitotta a retikült, kivett belőle egy összehajtogatott
                  levelet és - szót nem is vesztegetve a süket emberre - némán odaadta neki. Kern
                  bámulva vette át a levelet, de noha a papir a kezében reszketett, a leány arcából
                  akarta inkább kiolvasni azt a rendkivüli dolgot, amely fenyegette. A leány arca
                  mozdulatlan maradt, mégis elkezdte hát a levelet olvasni. Hangosan olvasta:</p>
               <p>„Mélyen tisztelt kisasszony! Régóta van szerencsém önt látásból tisztelni.
                  Tudósitson, vajjon tisztességes ismeretség lehetséges-e. Anyagi érdek nincs
                  kizárva. Bájos kezeit csókolja Langer Dezső nagyvállalkozó. U. i. Helyzetemről
                  bárhol kaphat részletes információt. Holnap négy órakor a Bergerben várom.
                  Fenti.”</p>
               <p>Kern rémülten nézett a lányra.</p>
               <p>- És maga elment?</p>
               <p>- Minek tart maga engem? Dehogy mentem.</p>
               <p>- És miért mutatja ezt nekem?</p>
               <p>- Hát ne mutassam?</p>
               <p>Kern mélyen meg volt rendülve. Érezte feje fölé tornyosulni a végzetes Langer
                  megszámlálhatatlan százezreit. A nagy pénz a kicsit megöli, az óriási pedig a
                  nagyot. Hirtelen eszébe jutott annak a fiunövendéknek az arca, aki Sárinak az első
                  szerelme volt és aki sirt a kávéházban, mikor ő fellépett és a leány életét
                  magához kötötte. Most ő is ugy vergődik, mint akkor az a növendék és ő is ugy fog
                  sirni a kávéházban. Jön a borzasztó Langer a borzasztó pénzzel és eltapossa
                  őt.</p>
               <p>- Sári!</p>
               <p>A lány megijedt ennek a kiáltásnak rekedt és kétségbeesett szinétől. Kern
                  letérdelt eléje s megfogta a kezét.</p>
               <p>- Nem voltam hü barátja magának? Nem szerettem őszintén és igazán? Nem láttam el
                  mindennel, amire szüksége volt?</p>
               <p>És hirtelen elvesztette az egyensulyát a süket és kitört belőle a zokogás és
                  leejtette a fejét a Sári ölébe. A leány kelletlenül, idegesen, mégis szánakozva
                  nézett le az ölében fuldokló őszes koponya tarkójára. Felvette a fejét.</p>
               <p>- Ne sirja le a szoknyámat, csupa pecsét lesz. Nyugodjék meg.</p>
               <p>- Nem hahahagy el? - sirta a fakereskedő.</p>
               <p>- Nem. Nem hagyom el. De most dolgom van, sietek.</p>
               <p>- Most? Most el tud menni?</p>
               <p>- Muszáj. Dolgom van az iskolában.</p>
               <p>- Mi dolga van most az iskolában? Azt mondta, ma nem megy órára.</p>
               <p>- Ne faggasson, Dezső, azt én nem szeretem.</p>
               <p>Pálmai Sári öltözködni kezdett. A fakereskedő szipogva segitette rá a ruháját.
                  Aztán még utoljára megpróbálta tartóztatni. De a leány nem is felelt neki. A
                  Szalay-utcában bevágott egy kis mellékutcába az igazságügyi palota háta mögé. Ott
                  egy konflis állott. Közeledtére a konflis ajtaja kinyilt. Sári beszállt és a
                  konflis megindult.</p>
               <p>Benn a konflisban Langer ült. Ugy nézett a beszálló leányra, mint a
                  Baziliszkusz-kigyó.</p>
               <p>- Na, nehezen ment?</p>
               <p>- Nem ment sehogy se, - felelt a lány, - ezt az embert nem hagyhatom el.</p>
               <p>Langer megdöbbenve közbe akart szólni, de a lány folytatta:</p>
               <p>- Ne fáradjon, kérem, kár a beszédért. Nem megy a dolog.</p>
               <p>Langer vállat vont. Hosszu ideig némán ültek egymás mellett. Az Alkotmány-utca
                  végén a lány megszólalt:</p>
               <p>- Legyen szives, vigyen el a Nyujorkhoz. Ott akarok uzsonnázni.</p>
               <p>- Velem?</p>
               <p>- Nem. Egyedül.</p>
               <p>Langer kikiáltotta a kocsisnak a kávéház nevét. Aztán nézte maga mellett a bájos,
                  fitos, kivánatos kis fruskát. De az mélyen gondolkozott és nem figyelt rá. Arra
                  gondolt, hogy a szőke idegennek milyen mély és azurosan ragyogó kék nézése van.
                  Ettől a gondolattól meg is rázkódott egy kissé. És nem törődött vele, hogy Langer
                  görcsösen szorongatja a kezét.</p>
               
         </div>
         <div type="chapter">
            <head>
              KILENCEDIK FEJEZET,
            </head>
               <head>
                 amelyben nem kisebb dolog mondatik el, mint az, hogy
                     Shakespeare hogyan ir darabot egy szállodában.
               </head>
               <p>Közben az idegen szállóba ment lakni. Rendes szállóban nem kapott lakást, mit volt
                  mit tennie: szobát vett egy garniban. És ettől fogva hosszu ideig nem volt látható
                  sehol. Az irodalmi világban itt-ott még emlegették néha a furcsa embert, aki
                  Shakespearenek adja ki magát. Divat volt eleinte igy beszélni róla:</p>
               <p>- Tehetséges szélhámos lehet. Néhány egészen jó dolgot csinált és mondott.</p>
               <p>De aztán lassan elfelejtették. Minduntalan jött a közéletnek, az irodalomnak, a
                  pénzvilágnak, a sajtónak, a szinháznak valami ujabb eseménye, amely a kedélyeket
                  lefoglalta és az elméket odaadó feldolgozásra késztette.</p>
               <p>Az idegen az Astor-szállóban lakott. Senkisem tudja, hol van ez az Astor-szálló.
                  Kis hotel a Nagydiófa-utcában, szemben vele a fővárosi Müszerüzem nagy kapuja,
                  amelyen olykor Delacroix izmos lovai vonszolják ki a végzetes, vattával telt
                  kocsikat. Az idegennek nagyon megtetszett a Müszerüzem szomszédsága, a szeme
                  felcsillant, mikor a főváros szineivel pingált táblát elolvasta.</p>
               <p>Az első emeleten lakott egy kis udvari szobában. Más mint egy ágy, egy rozoga
                  asztal és egy vasmosdó nem szolgálta kényelmét. Itt élt, alig jött ki a szobájából
                  pár percet sétálni, vagy szellőzni. A szobaasszony csodálkozva mesélte lenn a
                  portásnak, hogy a szőkeszakállas ember mindig az asztalnál ül és ir. Rengeteg
                  papircsomó van előtte, és ő csak szántja egymásután a véghetetlen sorokat.</p>
               <p>- Én mondom magának, - mondta a portásszobában a szobaasszony, - nincs ki annak a
                  rendes embernek mind a négy kereke. Ahogy ir, az arca ugy fénylik, mint a
                  holdvilág, se lát, se hall. Isten őrizz, még valami kém.</p>
               <p>De a portás kinevette a szobaasszonyt. Holott magában egy kis enyhe rettegést
                  érzett. Éjjel tapasztalni szokta volt ugyanis, hogy a vaskorlátos emeleti
                  folyosónak az a része, amelyre az idegen szobájának ajtaja nyilik, valami
                  megnevezhetetlen, alig észrevehető fénytől világosabb. Az idegen szobaajtajának
                  fénye olyasféle volt, mint a tejutnak. A portás babonás ember volt, keresztet
                  vetett tehát, nem szólt senkinek a dologról semmit és igyekezett magával
                  elhitetni, hogy csak káprázott a szeme.</p>
               <p>Két hétig lakott itt az idegen szigoru elvonultságban. Soha levelet nem kapott,
                  soha telefonhoz nem hivták: mikor a szobáját takaritották, akkor kiment a
                  folyosóra járkálni. Egyébként csak akkor látta a személyzet, mikor bevitték hozzá
                  az ebédjét, meg a vacsoráját, amit a Wurglitstól hozatott. Megesett az is, hogy a
                  szobaasszony délután hatkor belesett az ablakon és ott látta az idegent az irás
                  előtt görnyedni. Közel hajolt egészen a papirhoz, ugy irt, mert elfelejtette
                  meggyujtani a villanylámpát. De a fehér papir messze kifénylett a szoba
                  sötétjéből. A teleirt lapok kévéi között pedig ott állt még mindig az ebéd, a
                  husok a szürkére fagyott zsirban ültek. Az idegen elfelejtett megebédelni.</p>
               <p>És két hét mulva hajnali fél háromkor az idegen lejött a portáshoz. Ebben a
                  szokatlan időben a számláját kérte. A portás csodálkozott, dörmögött. Egy őrmester
                  fizetett éppen szobáért, a kapualja homályában egy alélt szobaleány boldog szeme
                  villogott.</p>
               <p>A számla rendbejött és az idegen mély gondolatokba merülve ment kifelé. Az arca
                  áttetszően halavány, mintha nagy betegségen esett volna keresztül. Megsoványodott
                  egy kissé, arccsontjai kiugrottak, ragyogó kék szemei fáradt és rendkivüli láz
                  fényét sziporkázták, homlokán enyhe kék vonalat adtak a finom erek.</p>
               <p>- Haza tetszik jönni még ma aludni? - kérdezte a portás.</p>
               <p>- Nem, - mondta könnyedén az idegen és eltünt a kapuban. Csodálatos bogár,
                  gondolta a portás magában és kapuzárás közben kinézett utána. Az idegen csendesen
                  ment a Rákóczi-ut felé, hóna alatt nagy paksamétával. A portás rémülten
                  visszaugrott, teljes erejéből becsapta a kaput és keresztet vetett. Ugy tünt fel
                  neki, mintha az idegen feje fölött az éjszakában villódzó kis lángocska táncolt
                  volna. Éppen olyan, ahogy a könyvekben a Szentlélek van lerajzolva Pünkösd napján
                  a szakállas apostolok feje felett.</p>
               <p>De a portás álmélkodása nem sokáig tartott. Fenn az egyik szobában borzasztó
                  dörömbölés volt. Egy pincér kiabált, hogy elvesztette az aranyóráját. Az órát pár
                  perc alatt megtalálták az ágy oldalába csuszva, de nem volt arany. Egész rendes,
                  derék nikkelóra volt.</p>
               
         </div>
         <div type="chapter">
            <head>
              TIZEDIK FEJEZET,
            </head>
               <head>
                amelyben az az aggodalmunk, hogy a vén uzsorás eléri
                     célját, a tetőpontra hág.
               </head>
               <p>Ugyanezen az éjszakán Pálmai Sári nem tudott elaludni: fél tizenegykor feküdt le,
                  de fél tizenkettőkor még álmatlanul hánykolódott az ágyában. Az ablakfüggöny egy
                  repedésén át bekéklett a hold és szeszélyes alaku világos foltot vetett a
                  paplanjára. Ez még a nyári paplan volt, de az októberi éjszaka már meghüvösödött
                  és Sári didergett egy kicsit. Még sem kelt fel, hogy valami kabátot magára rakjon
                  még. Jól esett fáznia és gondolat nélkül nézni a paplanra eső holdvilágot. Szép és
                  figyelemreméltó fényfolt volt ez, hasonló valami messzi téli mezőre, amelyen kék
                  hó ragyog s a távolból vidám szánkók éjszakai csilingelése hallatszik.</p>
               <p>Az álomtalan félálomból ez a csilingelés felriasztotta Sárit. Felfigyelt. Valaki
                  csengetett. Ki lehet az, Princéknél a Klauzál-utcában, éjszakának idején?</p>
               <p>- Biztosan megint a katonák keresik a papát, - gondolta Sári. Megesett egyszer
                  ugyanis, hogy detektivek késő éjjel verték fel Princnét, a libás kofát, hogy adjon
                  számot férje hollétéről. Princné nem tudta hamarjában igazolni, hogy az ura már
                  hat éve meghalt. A detektivek egy félóráig kutattak és faggattak, hogy megtalálják
                  a katonaszökevényt.</p>
               <p>Sári bosszusan kelt fel, dideregve dugta lábát az ágy előtt heverő papucsba,
                  magára kapott egy nyakkendőt és kiment a konyhába.</p>
               <p>- Ki az? - kiáltotta ki.</p>
               <p>- Boj van itt, - hangzott vissza, - levelet hoztam.</p>
               <p>Sári kinyitotta az ajtót. Egy boj benyomta a levelet. Sári felpattantotta a konyha
                  lángját, a hirtelen világosság miatt egy kicsit behunyta a szemét, aztán olvasta a
                  levelet. Ez állott benne:</p>
               <p>„Kedves Sári kisasszony! Remélem, hogy még nem feküdt le. Feltétlen beszélnem kell
                  magával. Lenn várom a ház előtt kocsival. Igen kérem, jöjjön le. Mindenekelőtt
                  jövőjéről van szó. Tisztelettel Langer.”</p>
               <p>A leány először méregbe jött. Mégis csak szemtelenség ilyenkor levéllel és bojjal
                  és ház előtt álló konflissal operálni. De aztán eszébe jutott a Langer tizenhat
                  milliója.</p>
               <p>- Jól van, mondja meg, hogy egy negyedóra mulva lenn leszek.</p>
               <p>A boj elment, Sári pedig lábujjhegyen belopódzott a szobába. Ott várt egy kicsit.
                  Mindenki mélyen aludt. A baloldali ágyból Princné mély szuszogása hallatszott,
                  jobbról pedig a két fiu aludt egyenletes lélegzettel. Sári felsóhajtott, mikor a
                  két gimnázista öccsére gondolt. Leült az ágya szélére és csendesen, óvatosan
                  öltözni kezdett a sötétben. Ahogy magasszáru cipőjét füzögette, egy ingben az ágy
                  szélén ülve, kis száját keményen összeszoritotta.</p>
               <p>Nemsokára a kapu alatt állt és csengetett. Neszvadba, a házmester csoszogva
                  nyitott kaput földigérő vasutas bundájában, mely alól hátul két hosszu fehér
                  pertli kigyózott utána.</p>
               <p>A kocsiban Langer ült. Nem is kocsi volt, hanem autó. Alighogy Sári beszállt, az
                  autó máris elindult a Király-utca felé. Sári nem kérdezett semmit. Hanyatt dőlt az
                  ülésen, száraz szemmel egykedvüen bámult bele a semmibe. És hagyta, hogy Langer, a
                  házbérhiéna, ráhajoljon a kezére és forrón csókolgassa. Az autó ezenközben
                  megállott a Nagymező-utca egyik háza előtt.</p>
               
         </div>
         <div type="chapter">
            <head>
              TIZENEGYEDIK FEJEZET,
            </head>
               <head>
                amelyben Shakespeare Vilmos költő benyujtja a darabját a
                     Nemzeti Szinháznak.
               </head>
               <p>Mondvacsinált fal osztotta ketté ezt a szobát. Az első fele sötét volt, divány
                  szomorkodott homályában céltalanul és elhagyottan, mert sohasem ült rá senki. A
                  másik fele már barátságosabb hatást tett, széles ablakán a Rákóczi-ut kavargó
                  forgalmára nyilt kilátás. Ha az ember belépett ebbe a szobába, ugyszólván csak a
                  nagy ablak keretét látta, a világ mintegy négyszögbe volt foglalva, a négyszög
                  hátterében az utcán nyüzsgő élet, előterében pedig egy telefon, amely minduntalan
                  jelentkezett.</p>
               <p>Ez a szoba a Nemzeti Szinház ugynevezett igazgatósági irodája volt, az a
                  vastaghangu, szélesvállu ember pedig, aki a kagylót minduntalan a füléhez emelte,
                  Czollner Béla. Félkézzel valami adókimutatási lajstromban jegyezgetett, másik
                  kezével pedig folyton a telefont emelgette. Azonkivül vendégeinek is folyton
                  válaszolgatott. A kis szobában ugyanis négyen-öten szorongtak, a sötét előszobában
                  is álldogáltak egy páran. Valamennyien arra vártak, hogy beengedjék őket az
                  igazgatóhoz, Ambrus Zoltánhoz. Koronként kinyilt az igéret ajtaja, Czollner
                  befutott, kijött és rendelkezett, hogy ki következik.</p>
               <p>Az idegen azzal a kutató és tanácstalan pillantással, amellyel az ember még nem
                  ismert folyosókon szokta tájékozni magát, belépett a sötét előszobába.
                  Ide-odanézegetve kereste az ajtót és találomra éppen az igazgató ajtaján
                  kopogtatott. A hóna alatt szorongatta, testéhez szeretettel karolta a paksamétát,
                  élete koronáját, csodálatosan posztumus munkáját.</p>
               <p>De még mielőtt a kopogtatásra feleletet kaphatott volna, egy mennydörgő óriás
                  rémlett fel előtte. Czollner állott tiltóan a szőke idegen és az ajtó közé.</p>
               <p>- Mi tetszik, kérem? Kit keres?</p>
               <p>- Az igazgató urral szeretnék beszélni, - mondta szeliden, hangjával rögtön
                  bocsánatot kérve az idegen, - hoztam neki valamit.</p>
               <p>- Darabot hozott?</p>
               <p>- Azt.</p>
               <p>- Hát akkor tessék feliratkozni a listára és majd ha sor kerül rá, az igazgató ur
                  esetleg fogadja, esetleg nem. Ha nem, akkor csak tessék itthagyni a darabot.</p>
               <p>Ezenközben odaértek az iróasztalhoz. Czollner leült és elévett egy ceruzával
                  hevenyészett névsort.</p>
               <p>- Kit jelentsek az igazgató urnak?</p>
               <p>- Shakespeare Vilmost.</p>
               <p>A kis szobában hirtelen csend lett. Czollner meglepetten nézett az idegenre, a
                  szobában várakozók beszélgetése is elhallgatott. Ekkor felállt valaki a várakozók
                  közül és odalépett hozzá.</p>
               <p>- Ivánfi Jenő vagyok. Már rég óhajtottam a szerencsét.</p>
               <p>Borotvált arcu ur volt ez, friss szinü arcáról, csillogó és nyugodt szemeiről
                  itélve, rendesen és szolidan éldegélő ember, szájában kis szivarcsutak. Ezuttal
                  kissé izgatott volt, de a gyakorlott szem észrevehette rajta, hogy nem igen szokta
                  semmi kizavarni rendszeres élete és poziciója flegmájából. Csak éppen
                  Shakespeare.</p>
               <p>- Ebben a szinházban én szoktam rendezni a klasszikus előadásokat, sőt rendesen
                  jómagam játszom is valamelyik főszerepet. Önről olvastam most a napilapokban,
                  őszintén szólva nem hiszem, hogy ön Shakespeare.</p>
               <p>Igy szólt és fürkésző szemmel nézett az idegenre, mint ahogy ügyes detektivek
                  igyekeznek a szélhámosba belelátni. De az idegen állotta a nézést. Ivánfi
                  összehuzta a szemöldökét, szivott egyet a szivarján és igy szólt:</p>
               <p>- Megengedi, hogy egy pár kérdést intézzek önhöz?</p>
               <p>- Hogyne, parancsoljon.</p>
               <p>- Mikor született? És hol? De a grófságot is mondja meg.</p>
               <p>- Stratfordban születtem az Avon mellett, Warwickshireben, ezerötszázhatvannégy
                  április huszonharmadikán.</p>
               <p>- Ez stimmel. Mikor halt meg és hol?</p>
               <p>- Ugyanott haltam meg, mert mikor Londonban szereztem valamit a gróf
                  pártfogásával, hazamentem és házat vettem. Ott haltam meg ezerhatszáztizenhatban a
                  születésem napján.</p>
               <p>- Várjunk csak. Ki volt az a gróf?</p>
               <p>- Southampton gróf.</p>
               <p>- Ez is stimmel. Ennek ajánlotta „Venus and Adonis” meg „Lucrece” cimü
                  könyveit.</p>
               <p>- Na igen, ez még az elején volt, mikor otthon hagytam a családomat és Londonba
                  kerültem.</p>
               <p>- Most mondja meg nekem, hogy hol van eltemetve?</p>
               <p>- Hol volnék? A stratfordi templomban. Zsuzsánna lányom mellett.</p>
               <p>Ivánfi villogó szemekkel állt az idegen elé.</p>
               <p>- Hát ön nem Shakespeare! Ön csak kiadja magát Shakespearenek! Most megfogtam.
                  Tudja meg, uram, hogy én régi és gyakorlott Shakespeare-kutató vagyok. Én tagja
                  vagyok a magyar Shakespeare-bizottságnak is. Én jártam Stratfordban és megnéztem
                  azt az állitólagos siremléket. Azon egy nagyon ravasz felirás van, hogy aszongya:
                  átkozott legyen, aki ezt a sirt felbontja. Na ja, én annak nem ugrom be. Aki azt
                  a sirt kitalálta, az jól tudta, hogy Shakespeare nincs ott, tehát igy akarta a sir
                  hitelét mégis megóvni. Én tudom, hogy Shakespeare nincs ott. Ön nem tudja. Ön
                  tehát nem Shakespeare.</p>
               <p>Az idegen határozottan zavarban volt. Pedig ez kevésszer esett meg vele.</p>
               <p>- I beg your pardon, - mondta kinjában anyanyelvén, - de nekem csak tudnom
                  kell...</p>
               <p>- Csak kellene! De éppen mivel nem Shakespeare, tehát nem tudja.</p>
               <p>Az igazgatói ajtó nyilt és egy nagyon szép főhadnagy lépett ki rajta. Igen szép
                  főhadnagy volt, szőke haja ugy ragyogott, mint a báli parkett, müvelt kék
                  szemeiből az önelégültség ragyogott, bizonyára igen mulattató elmésségeket
                  mondott az igazgatónak. Nem szabad figyelmen kivül hagynunk, hogy mellét a
                  vitézségi érmek tarka sora ékitette.</p>
               <p>- Nini, Farkas Pál ur, - szólt egy szinész a várakozók között.</p>
               <p>De a hős főhadnagy a nevének emlitésére csak egy gőgös szemrebbenéssel válaszolt.
                  A militáris állam délceg hatalmát képviselte, amint pengő sarkantyuval, félelmet
                  nem ismerve döngött tova a folyosón. Az igaz, hogy menetközben beleszaladt a
                  Czollner hasába, aki ekkor már beugrott a szőke idegent jelenteni, - de ez
                  semmitsem vont le méltóságából.</p>
               <p>Czollner kilépett az igazgatótól. És a várakozókhoz fordult.</p>
               <p>- Az igazgató ur bocsánatot kér és egy kis udvariasságot az idegen polgár iránt,
                  akit soron kivül szeretne fogadni.</p>
               <p>- Ó, csak tessék! - szólt szerényen és előzékenyen egy kislány, aki olyan csendben
                  ült eddig, hogy észre sem lehetett venni. Az idegen hálásan fordult hozzá és
                  bemutatkozott. Két égő fekete szem tekintett rá.</p>
               <p>- Bayor Gizi vagyok, - mondta a kislány. Az idegen erősen megnézte. Egy pillantás
                  volt csak, de ezzel mindent meglátott: a heves és lelkes tüzet a lélek mélyén és a
                  féktelen dicsőségvágyat a szerénység mögött.</p>
               <p>Ekkor már benn is volt az idegen, ezeket gondolván, az igazgatónál. Az ajtó
                  becsukódott és az idegen felé egy középtermetü, vékony, szőke ur tett pár lépést.
                  Érdekes ember volt az igazgató: az emberi tisztaság inkarnációja szóban,
                  mozdulatban, külsőben, mindenben. Ruháján sehol egy pihe, mozdulataiban sehol egy
                  szeglet, egész habitusában mindenütt francia csiszoltság és biztonság.</p>
               <p>- A barátaim már sokat meséltek önről, - mondta az igazgató nyájasan, - foglaljon
                  helyet, mivel szolgálhatok?</p>
               <p>- Jöttem bebizonyitani, hogy az vagyok, aki vagyok.</p>
               <p>Az igazgató arcából annyi értelem és lélek sugárzott, hogy az idegen mélyebbre
                  nyult egy kissé a szavakkal.</p>
               <p>- Darabot irtam. De nem is magam miatt. Megirtam ezt a bámulatos és érdekes dolgot
                  a háboruval, az élettel, a királlyal, a halállal, a pénzzel, a katonával, a
                  szerelemmel.</p>
               <p>- Ön tehát állitja, hogy egy reinkarnativ csoda folytán Shakespeare Vilmossal
                  azonos és irt egy darabot. Dráma?</p>
               <p>- Tragédia.</p>
               <p>- Háborus tragédia. Ugy. És hány felvonás?</p>
               <p>- Öt. Mindegyik felvonásnak három változása van, tehát tizenöt szin. És van
                  azonkivül egy epilóg is. De azt nagyon jó szinésznek kell szavalni.</p>
               <p>- Tizenöt szin? Ön mostanában nem jár szinházba, ugy-e? Mikor volt utoljára
                  szinházban?</p>
               <p>- Én? Hát bizony éppen háromszáz éve.</p>
               <p>- Az baj. Mert azóta a szinház maga erősen megváltozott. Hát csak sziveskedjék
                  itthagyni a darabot, valamint Czollner urnál a cimét feljegyezni. Esetleg, ha nem
                  restelli a fáradságot, tessék személyesen érdeklődni. Mondjuk: két-három nap
                  mulva.</p>
               <p>Elbucsuztak. A szőke idegen az ajtóból még visszanézett a paksamétára. Ambrus,
                  akire az idegen személye tagadhatatlan hatással volt, már fogta is és már lapozta
                  is. De az ajtót Czollner vette birtokába és betessékelte a következő
                  várakozót.</p>
               <p>- Bakó László ur.</p>
               <p>És mintha egyszerre az egész épület felállt volna. A szoba egyik sarka magától
                  felemelkedett: ember volt. Behemót óriás, Sámson-szerü jelenség, ijesztő mellkas
                  és épület-remegtető lépések. De gyermeki gyengédség a tekintetben. Ahogy Bakó
                  bement az igazgatóhoz, egyszerre üres lett az egész szoba, pedig egyébként
                  mindenki ott maradt. Sőt közben uj látogató is érkezett, egy világfias, biztos
                  mozgásu ur, akinek egész különös módon kopasz és fényes homloka volt, szőke és
                  acélos ember, Strauss Richárdhoz hasonló.</p>
               <p>- Ódry Árpád vagyok, - mondta ez az ur az idegennek, - hallom, hogy ön csakugyan
                  Shakespearenak mondja magát.</p>
               <p>- Csakugyan.</p>
               <p>Erre a fényes homloku uriember váratlanul angolra forditotta a társalgást. De
                  olyannyira angolra, hogy mondatainak folyékony patakzásától az idegen kellemesen
                  meghökkenve kapta fel a fejét.</p>
               <p>- Ön eldönthetne egy fogadást, uram, - mondta Ódry, - néhány év előtt Egyptomban
                  egy angol filológussal vitatkoztam Shakespeare-szavakról. Én azt állitottam, hogy
                  a „haggard” szó önnél nem azt a bizonyos ragadozó madarat jelenti, hanem, ugy
                  sejtem, néhol a szemek dülledt, támadó és villogó kifejezését is.</p>
               <p>Az idegen áthatóan nézett a szinészre.</p>
               <p>- Nem emlékszem, hol használtam ezt a szót, de mifelénk, warwickiaknál, csakugyan
                  megvan ez az értelme.</p>
               <p>- Különben darabot hozott, mint hallom.</p>
               <p>- Hoztam. Pár nap mulva személyesen jövök a válaszért.</p>
               <p>Ezt már Czollner felé mondta. Ódry még meg szerette volna kérdezni, milyen
                  szerepek vannak a darabban, de az idegen már ment.</p>
               <p>Ivánfi utána. A folyosón megszólitotta.</p>
               <p>- Pardon, uram, egy kérdést. Van az ön darabjában király-szerep?</p>
               <p>- Van, - felelte az idegen.</p>
               <p>- Köszönöm.</p>
               <p>Ivánfi melegen megszoritotta az idegen kezét.</p>
               
         </div>
         <div type="chapter">
            <head>
              TIZENKETTEDIK FEJEZET,
            </head>
               <head>
                 amelyben Shakespearet az a megdöbbentő fordulat éri,
                     hogy a darabját nem adják elő.
               </head>
               <p>A Nemzeti Szinházban minden csütörtökön rendezői konferencia szokott lefolyni. A
                  szőke idegen kevéssel azelőtt érkezett a szinházhoz, hogy a három rendező az
                  igazgató szobájába lépett. Éppen ezért hosszu ideig kellett várakoznia a Czollner
                  szobájában.</p>
               <p>Mivel itt mindig forgalmas az élet, az idegennek alkalma volt számos ismeretséget
                  kötni. Megismerkedett például egy borotvált arcu urral, akiről azt lehetett volna
                  hinni, hogy szinész, de viszont nem igen volt szinész, mert egy egész paksaméta
                  darabot hozott a hóna alatt és azokat letette a pultra.</p>
               <p>- Rémes dolgok! - mondta előkelő felháborodással és végignézte az idegent. Az
                  idegen is őt. Sovány, markáns arca volt, kiugró csontok alatt hosszu és vékony
                  száj, vékony test, hosszu és komplikált aranylánc a nyakban. Incroyable jelenség
                  amerikai cipőben és fontosságának biztos tudatában. Ránézett az idegenre, a szája
                  sarkát a szigoru és gunyos hadvezérek kifejezésével huzta félre, magasra vonta
                  ráncos homlokán a szemöldjeit és félig lehunyott szemmel odaszólt neki:</p>
               <p>- Az igazgató ur most nem fogadhat, rendezői konferencia van.</p>
               <p>- Már mondtam Shakespeare urnak! - szólt Czollner kissé türelmetlenül, mert
                  munkakörébe más is beleszólt.</p>
               <p>A borotvált ur a Shakespeare szóra más hangot öltött. Kezet nyujtott és
                  bemutatkozott:</p>
               <p>- Bálint Lajos vagyok, müvészeti titkár.</p>
               <p>Az idegen éppen nyájas, de vesékig ható konverzációba akart kezdeni, mikor kinyilt
                  az igazgató ajtaja. Két rendező lépett ki rajta. Az egyik testes ember, borotvált
                  arcu, akinek a feje bubján elállt egy tincshaj és elárulta, hogy némi kopaszság
                  fedezésére a halántékából fésültetett oda. A másik vékony ember volt, a koponyája
                  egészen kopasz, de kétoldalt a halántékán szénfekete, finom haj volt még, fekete
                  bajsza, amely nem esett borotva áldozatául, bizonyos török kifejezést adott az
                  arcának. Ez Csathó Kálmán volt, a másik Hevesi Sándor.</p>
               <p>Az idegennel ők is megismerkedtek és általános társalgás keletkezett, melynek
                  folyamán a kebelbeliek Csathót állandóan Kerenszkinek szólitották. Pedig kellemes
                  és jólnevelt mivolta nem árult el vérengző hajlamokat. A társalgás hamarosan
                  szinmüirásra fordult és Hevesi igy szólt az idegenhez:</p>
               <p>- Ön állitólag Shakespeare, ugye, társaságban sokat hallottam az ön különös
                  feltünéséről vitatkozni.</p>
               <p>- Sőt tárcát is irt rólam.</p>
               <p>- Igen, a Pesti Naplóba. Olvasta?</p>
               <p>- Olvastam. Jól ellátta a bajomat. Azt irta, hogy szeretné azt a modern szinmüirót
                  látni, aki tőlem tanulna valamit.</p>
               <p>- Ezt irtam. Ne vegye rossz néven, ez a meggyőződésem.</p>
               <p>- Talán az uj darabommal meg fogom változtatni a meggyőződését.</p>
               <p>- Nem hiszem. Most egészen más a szinház, más oka van és más célja, mint az ön
                  korában.</p>
               <p>Ekkor Csathó szólalt meg.</p>
               <p>- A direktort várja?</p>
               <p>- Azt.</p>
               <p>- Ivánfinak még valami dolga van benn, de rögtön kész lesz.</p>
               <p>Egy kis csend következett. Aztán Csathó Hevesihez fordult:</p>
               <p>- Néhány napja nagyon izgatott a direktor.</p>
               <p>- Igen, én is észrevettem, - mondta hamar Hevesi, - nem tudom, mi lehet az
                  oka.</p>
               <p>A rendezők bucsuztak és elmentek. Rögtön jött ki Ivánfi is és az idegen egy perc
                  mulva benn volt az igazgatónál. Az ajtó félig nyitva maradt és a kilépő Czollner
                  bámulva látta, hogy Ambrus Zoltán, akit harminc éve ismert és aki harminc év alatt
                  még nem vesztette el soha a kontenanszát, melegen és bizalmasan megöleli az
                  idegent. Az ajtó aztán becsukódott. Hogy benn mi folyt, azt nem tudni. Az idegen
                  egy félóra mulva jött ki. Izgatott volt és egész testében remegett. Czollner
                  szeretettel és részvéttel nézett rá.</p>
               <p>- Mindent tudok, - mondta és kezet szoritott az idegennel.</p>
               <p>A szőke ember, a darabjával a hóna alatt, lement az utcára és céltalanul
                  nekivágott a körutnak. Beleütődött az emberekbe, de nem érezte és nem törődött
                  vele. Egy könyvesbolt előtt azonban annyira nekiment egy fiatal hölgynek, hogy meg
                  kellett állania. Az idegen és a hölgy haragosan készültek egymásra kiáltani, de
                  hirtelen mindakettőnek elpirult és nyájasra derült az arca. A hölgy nem volt más,
                  mint Pálmai Sári. Szőke arcocskája ennivalóan mosolygott a széles, selyemfényü
                  fekete kalap alól.</p>
               <p>Kezet fogtak és elfogódottságukban nem is tudták, mit beszéljenek.</p>
               <p>- Hol jár erre? - kérdezte Sári.</p>
               <p>- Csak ugy bolyongok, - felelte az idegen, - most jövök a Nemzeti Szinházból, ahol
                  refüzálták a darabomat.</p>
               <p>- Refüzálták? Miért?</p>
               <p>- Mert az igazgató megcsináltatta a bemutató költségvetését és kiderült, hogy
                  diszletekre meg ruhában negyvenezer korona kellene. A miniszter pedig, azaz
                  Apponyi Albert, megtagadta a pénzt. Azt mondta, hogy vagy meghaltam és akkor
                  szélhámos vagyok, vagy nem haltam meg és akkor élő ellenséges szerző vagyok és
                  ilyennek ő nem ad pénzt.</p>
               <p>- És Ambrus mit szólt a darabhoz?</p>
               <p>- Nagyon kedves volt. Azt mondta, hogy mióta elolvasta, nem bir magával az
                  izgatottságtól, mert amit irtam, az csodálatos alkotás.</p>
               <p>Közben a Nyujork-kávéházhoz értek. Sári megállott.</p>
               <p>- Ide be kell mennem. Isten vele.</p>
               <p>Az idegen megragadta a fehér keztyüs kis kezet. Hányatottságában és izgalmában ugy
                  fogta meg, mint valami mentőötletet. És Sári a kéz szoritásától mélyen
                  elpirult.</p>
               <p>- Gyakran itt uzsonnázom, néha benézhetne.</p>
               <p>- Nagyon kedves, - mondta az idegen, még mindig kezében tartva a kis kezet, - ha
                  időt szakithatok, mindenesetre. Most sok bajom lesz ezzel a darabbal.</p>
               <p>- Mit csinál vele?</p>
               <p>- Viszem a Vigszinházhoz.</p>
               <p>- Sok szerencsét. Isten vele. És jőjjön el egyszer.</p>
               <p>Sári eltünt. És az idegen, hogy utána nézett, az ablakon tul kavargó tengerben
                  mintegy uszni látta a lány karcsu alakját. Egy asztal felé uszott, ahol már ült és
                  várt a fakereskedő. Az idegen elrestelte, hogy bámészkodik. Boszusan sietett
                  tovább.</p>
               
         </div>
         <div type="chapter">
            <head>
               TIZENHARMADIK FEJEZET,
            </head>
               <head>
                 amelyben Shakespeare a vigszinházi igazgatók egész
                     tömegével érintkezik.
               </head>
               <p>A Pannónia-utca egy kis foltja egészen a Vigszinházé. A nagy épület egyik
                  oldalának mentén olyan aszfalt huzódik, amely csak vigszinházi lépésektől szokott
                  kopni. A nagy épület hátsó sarkában van a hátsó bejárat, egész kicsi ajtó; fel is
                  tünhetik, hogyan lehet ekkora épületnek olyan kis ajtaja. Az ajtón innen lóca áll
                  a fal mentén, azon estefelé vigszinháziak üldögélnek, hol ez, hol az. Hol
                  maszkirozott szinészek, akik a jelenésüket várják, hol olyanok, akiknek nincs
                  dolguk a szinpadon, de azért csak elnéztek ide is, hogy mi ujság a szinháznál.</p>
               <p>A szük utca tulsó oldalán érdeklődők mendegélnek, polgári népek, akik megállani a
                  szinészek láttára restellnek ugyan, de azért meglassitják lépéseiket és erősen
                  odanéznek a homályba, hogy a fényképekről és szinpadról annyira ismert arcok
                  egyikét felfedezzék. A szinészek ezt nem veszik tudomásul, hozzászoktak az utcai
                  bámulathoz, nyugodtan füttyentgetnek tovább a Makay Margit kutyájának, vagy
                  egy-egy csoportban állva, intimitásokat tárgyalnak.</p>
               <p>Az idegen, papircsomóval a hóna alatt, kissé félénken jött ezen az aszfaltdarabon
                  a hátsó bejárat felé. Még ki is tért a kocsiutra, mert a nevetgélő csoportok itt
                  is, ott is elállták az aszfaltot, A szőke ember némán, a homályban elveszően
                  vizsgálódott, meg is állt egy kicsit, aztán nekivágott a bejáratnak, ahol éppen
                  zenészek cigarettáztak. Alig nyitottak neki utat. Zegzugos üvegajtó mögött jobbra
                  a portásfülke tünt fel, benne egy korlátos lejáró, vajjon hova lehet menni innen
                  még beljebb. A kis szobában lóca volt, azon kifestett fiatal lánykák üldögéltek,
                  nyilván szinpadi ruhában. Két lány vihogva nézte az ajtóra üveg alá akasztott
                  leveleket, elolvasták a képeslapokat, amelyek indiszkréten tárták ki a világnak a
                  harctéri feladó nevét.</p>
               <p>- Az igazgató urat keresem, - szólalt meg az idegen csendesen.</p>
               <p>- Tessék az emeleten keresni, - szólt egy asszonyság. Bizonyosan a portásné volt.
                  Ügyet sem vetett az idegenre, mert szólitották:</p>
               <p>- Józsiné, jöjjön a telefonhoz, a Mici barátja telefonál.</p>
               <p>A portásné felvette a kagylót.</p>
               <p>- Halló!... igen... fél tizenegykor... itt lesz a fiakker érte... igen...
                  megmondom.</p>
               <p>Az idegen megállt egy darabig, de mivel nem törődött vele senki, kisomfordált.
                  Felment néhány lépcsőfokon és két utat látott maga előtt. Az egyiket elállták
                  kosztümös fiuk és lányok, akik a fekete táblára akasztott cédulákat és a krétával
                  teleirt próbatáblát nézegették, ez az ut különben is a szinpadra vezetett. A másik
                  ut valami öltözőfolyosó volt, egy csókolódzó pár viharosan ölelte egymást. Végre
                  megtalálta a lépcsőt. Tanácstalanul mendegélt, csetlett-botlott és nézegetett,
                  benyitott találomra egy ajtón, de ott egy nagyszakállu remete parókák felett
                  piszmogott, mint egy török kereskedő egy szük bazárban.</p>
               <p>A folyosón egy pirospozsgás, borotvált arcu, fehérhaju öreg ur bukkant fel. Most
                  érkezett a szinházhoz, most jött fel. Az idegen megemelte a kalapját.</p>
               <p>- Bocsánatot kérek, az igazgató urat keresem.</p>
               <p>- Tessék?</p>
               <p>- Az igazgató urat keresem.</p>
               <p>- Az én vagyok, kérem. Mit kiván kedves öcsém, kérem?</p>
               <p>- Shakespeare Vilmos vagyok.</p>
               <p>- Ja ugy, ön az a különös ember, kérem. Örvendek, Faludi Gábor vagyok. Mivel
                  szolgálhatok, kérem?</p>
               <p>- Egy darabot hoztam volna.</p>
               <p>- Hát csak tessék az irodában valakinek átnyujtani, kérem.</p>
               <p>Az öreg ur nyájasan kezet szoritott, aztán egy cvikkeres ur felé fordult, aki a
                  folyosó másik részéről jött kifelé.</p>
               <p>- Jöjjön be hozzám, Wister ur, kérem. Fontos dolgok vannak, kérem.</p>
               <p>Eltüntek mindaketten. Az idegen állt és nézdegélt. Nem tudott hova menni. Most
                  felülről jött egy ur. Alacsony, nyirott bajszu. Az előbbi öreg urhoz hasonlatos,
                  de annál fiatalabb.</p>
               <p>- Pardon, - szólt az idegen - az igazgató urat keresem.</p>
               <p>- Én vagyok. Mi tetszik?</p>
               <p>- Shakespeare Vilmos vagyok. Egy darabot hoztam volna.</p>
               <p>- Shakespeare? Hallottam az esetről. Ön tehát azt állitja, hogy materializálódott
                  és azonos a brit szellemóriással? Érdekes. Most sajnos, nem érek rá, el kell
                  sietnem, de szeretnék erről beszélgetni önnel. Keressen fel a Városi Szinháznál,
                  ott különben egy olyan operettet játszunk, amely hasonlit az ön esetéhez. Az a
                  meséje, hogy egy amerikai milliárdos lány... de majd ezt is elmondom, meg is kell
                  néznie a darabot. Az előadás nagyon fog tetszeni önnek. Kerényi Gabi, hát
                  mondhatom, kérem, de hiszen majd meglátja. Ha jönni akar, telefonozzon József
                  huszonnyolc kilencvennégy alatt, szabadjegy nincs, de majd az igazgatósági
                  páholyban szoritunk helyet. Viszontlátásra.</p>
               <p>- Alászolgája. És... az... én darabom?...</p>
               <p>- Ja igen, tessék átadni Heltai Jenő igazgató urnak, egy emelettel feljebb.</p>
               <p>Az igazgató már el is ment. Az idegen pedig nekivágott a lépcsőnek. Alig tett két
                  lépést, megdöbbenve hökkent vissza. Az az ur, akivel éppen most beszélt, felülről
                  jött vele szembe, még pedig főhadnagyi egyenruhában. Ugyanaz az ember volt,
                  félreismerhetetlenül ugyanaz. De kisérteties délibábnak látszott, hogy távozó
                  lépései civilben még felhallatszottak alulról, és már uniformisban jött felülről.
                  Az idegen meghökkenve hebegett.</p>
               <p>- Bocsánat, az igazgató urat keresem.</p>
               <p>- Én vagyok, - felelte ez is.</p>
               <p>- Bocsánat... nekem ugy tünt fel, mintha az imént... csak egy perce...
                  civilben...</p>
               <p>- Ja ugy, az öcsém lehetett, Faludi Jenő. Én Faludi Sándor vagyok. Ikrek vagyunk.
                  Szolgálhatok valamivel?</p>
               <p>- Érdekes - mondta zavart mosollyal az idegen - hiszen én irtam a Tévedések
                  vigjátékában a két Antipholust és a két Dromiót, akik ugy hasonlitanak. A
                  szirakuzai, meg az efezusi... Érdekes... Különben Heltai igazgató urat
                  keresem...</p>
               <p>- Fenn az emeleten balra.</p>
               <p>Az idegen a jelzett ajtón kopogtatott. Benn az az ur ült, akit a Miklós Andor
                  társaságában már látott egyszer. Az Est asztalánál. És ott ült még egy ur, akit
                  szintén annál az asztalnál látott: Jób Dániel. És még egy, akit nem ismert.</p>
               <p>- Az igazgató urat keresem.</p>
               <p>- Én vagyok, - mondta Heltai, - már találkoztunk. Tessék helyet foglalni, tessék
                  rágyujtani. Az urak már ismerik egymást? Jób Dánielt már ismeri. Hajó Sándor és
                  Shakespeare Vilmos urak.</p>
               <p>Heltai nagyon nyájasan beszélt, arca jóindulattól sugárzott, raccsoló szavai
                  leköteleztek. Az idegen leült, rágyujtott, aztán a tárgyra tért. Átnyujtotta a
                  darabot. Heltai arcán őszinte öröm tükröződött, mikor átvette.</p>
               <p>- Talán lenne kegyes átadni mindjárt Komor urnak. Ő több darabbal együtt majd ezt
                  is lesz szives a lakásomra küldeni.</p>
               <p>- Majd én kalauzolom, - szólt Hajó, - ugyis dolgom van Komorral.</p>
               <p>Az urak elbucsuztak, Heltai nyájasan, Jób szótlanul. Hajó a folyosó szemközti
                  végébe kalauzolta az idegent. Ott benyitottak. Igen nagy terembe lépett az
                  idegen, nagy könyvespolcok álltak sorban, hosszu asztal, korlátos lépcső a
                  háttérben, szobrok, iróasztalok. Az innenső asztalnál egy ur ült és szorgalmasan
                  kopogtatta az irógépet. Hajó bemutatta őket egymásnak,</p>
               <p>- Komor Gyula, müvészeti titkár, Shakespeare Vilmos.</p>
               <p>Kezet fogtak. A titkár ideges, dolgos kezü ember volt, óriási, szürkés
                  macskabajusza zordonul lengett a világba, ő maga ezzel szemben szelid és csendes
                  kedélynek tünt fel.</p>
               <p>- Mit parancsol? - kérdezte az idegentől szolgálatkészen.</p>
               <p>- Kérem, - mondta az idegen, - ebben a házban akárkit szólitok meg, hogy az
                  igazgató urat keresem, mindenki azt feleli, hogy „én vagyok az”. De a darabomat
                  elolvasás céljából nem akarja átvenni senki.</p>
               <p>- Én nem vagyok igazgató, - felelte Komor, - de viszont elolvasom. Ma ugyis el
                  kell még négy másikat olvasnom.</p>
               <p>- Ötöt egyszerre? - szólt az idegen kissé szomoruan, - de ez nem olyan darab.
                  Ennek neki kell ülni, ebbe el kell mélyedni. És...</p>
               <p>- Jó, jó, - mondta Komor atyai jósággal, - majd megnézzük, tessék csak rámbizni.
                  Ön ugylátszik, nem nagyon gyakorlott szinházi ember.</p>
               <p>Azzal elvette a darabot és odatette a zsufolt iróasztalra, papirhalmaz tetejébe.
                  Az idegen keze mint egy reflex-mozdulattal követte a darab utját. Féltette. Mintha
                  csak az életét tették volna oda gépirások, könyvek, boritékok, jegyzetek közé.
                  Komor ezt nem vette figyelembe. A szerzők ilyetén fellépését már megszokta jó husz
                  esztendő alatt. Hajóhoz fordult.</p>
               <p>- Két párti sakkról volna szó, - mondta Hajó, - a Club-kávéházban.</p>
               <p>- Lehet csevegni, - mondta Komor, - csak még megirom a kommünikéket, beszélek
                  Fenyvesivel, irok Bródynak, elintézek valamit Wisterrel és valamit megtelefonozok
                  a lapoknak. Tiz perc mulva ott leszek a Clubban.</p>
               <p>És már ült és gépelt és dolgozott csodálatos gőzgép gyanánt. És már fel is ugrott
                  és szaladt a telefonhoz és hamar végzett és ment vissza gépelni. Az idegen Hajóval
                  távozott. Ahogy az utcára értek, Hajó megszólalt:</p>
               <p>- Ön pokolian jól csinálja. Már darabot is irt Shakespeare nevében?</p>
               <p>Az idegen ránézett Hajóra. És a szinmüiró különös forróságot érzett. Mintha az
                  idegen kék szeméből Krisztus tekintete rémlett volna felé! A szőke ember enyhén
                  mosolygott.</p>
               <p>- Ön sem hisz bennem? Csodálom. Tehetséges embernek látszik. Csak lelkes és
                  zavart.</p>
               
         </div>
         <div type="chapter">
            <head>
              TIZENNEGYEDIK FEJEZET,
            </head>
               <head>
                  amelyben az is fontos ugyan, hogy a szininövendéknek van
                     magához való esze, de az is, hogy a darabot a Vigszinház visszautasitotta.
               </head>
               <p>Hajnalban a Nagymező-utcában egy lélek sem jár. A záróra tizenegykor sürgő és
                  vidám tömeget ont végig ezen az utcán. De az éjfélre lassan elpárolog. Éjfélután
                  néhány sötét női árnyék imbolyog a sarkokon, aztán azok is elenyésznek. Az olyan
                  vidám emberek, akik magánlakáson hajnali négy-ötig szoktak jó társaságban fittyet
                  hányni a zárórának, nem errefelé laknak.</p>
               <p>Mély csend. Az alvó, háborus Budapest sötét és komor csöndje. Ebbe a csöndbe
                  belecsattant egy zár nyitása és belecsikordult egy kapu. A kapuban félarcára
                  huzott boával egy nehéz prémkabát jelent meg, - nem is látszott, hogy nő van
                  benne, csak a kabát bő alja alatt homálylott két valószinütlen vékony boka.
                  Mögötte egy sötét, szakállas férfialak. A házmester hálás „köszönöm szépen”-jét
                  középen kettécsapta a kapu, amely ismét becsukódott.</p>
               <p>- Hol az a gazember? - kiáltott a férfi hirtelen csikorgó dühvel.</p>
               <p>- Ahogy itt állunk, - felelt vidáman a nő, - ugy látom, nem nagy tekintélye van a
                  konflisok előtt.</p>
               <p>- Előre adtam neki harminc koronát és megmondtam, hogy még hetvenet fog kapni.</p>
               <p>- Milyen buta ember maga. Most negyed öt van. Az természetes, hogy a kocsis jó
                  üzletet csinált. Harminc koronát kapott azért, hogy idehozott a Klauzál-térről.
                  Majd bolond lesz reggelig várni.</p>
               <p>- Sári, Sári! Legalább hagyta volna egyszer megcsókolni magát! De még azt sem! A
                  többiek, akik fennmaradtak, most kinevetnek. Én meg mehetek gyalog haza.</p>
               <p>- Sőt még engem is haza kell kisérnie.</p>
               <p>Távolról, a Vilmos császár-ut felől, egy magányos éjszakai járó-kelő lépései
                  kongva közeledtek. Ők pedig álltak a kapuban. Langer, a házbérfarkas, tömérdek
                  milliók szakállas ura, és Pálmai Sári, a drága.</p>
               <p>- Mondja, Sári, meddig vezet még az orromnál fogva?</p>
               <p>- Vezetem? Nem is vezetem. Semmit sem igértem, ne csodálkozzék, ha nem kap
                  semmit.</p>
               <p>- Hát mit csináljak magával? Mit találjak ki? Már negyedszer vagyunk itt fenn,
                  pezsgő és konyak és minden és egyetlen csókig nem tudtam jutni.</p>
               <p>A nő vidám volt. Mosolygott és vállat vont a sötétben. Langer tovább beszélt.</p>
               <p>- Legalább annyit mondjon, hogy nem hiába szaladok maga után. Nyujtson egy kis
                  reményt. Akkor folytatom tovább.</p>
               <p>- Nem nyujtok semmit, drágám, és ne folytassa.</p>
               <p>Sári dudolni kezdett, de a hangot elfojtotta benne egy durva szoritás. Langer ugy
                  megragadta a karját, mint egy polip.</p>
               <p>- Menjek el? És a pénzt, amit befektettem, hagyjam futni? Ezt a prémes bundát, ezt
                  a kalapot, a számlákat, a pezsgőket, a kocsikat, a vacsorákat, mi?</p>
               <p>Langer lihegett és hunyorgó, vereshéjju szeme szikrázott a sötétben. Ahogy ott
                  álltak szemben egymással és farkasszemet néztek és a vén zsidó a dühét
                  nyeldekelte, a távolról közelgő lépések egészen odaértek hozzájuk. És ekkor Sári
                  kellemes meglepetéssel felsikoltott:</p>
               <p>- Nini!</p>
               <p>Az éjszakai járkáló megállott. A szőke idegen volt. Megismerte őket és rosszalló
                  rángás futott át a homlokán. De csak egy pillanatig. Előbb a lánynak nyujtott
                  kezet, aztán Langernek.</p>
               <p>- Hogy van? - kérdezte a kis véntől, - hány milliója van már?</p>
               <p>- Tizennyolc! - felelte izgatott dühében és büszkén Langer.</p>
               <p>A szőke idegen szólni akart, de Sári közbevágott. A hangja hidegen és szilárdan
                  csengett. Az idegenhez fordult.</p>
               <p>- Ne társalogjunk, későre jár. Maga fog engem hazakisérni. Langer ur pedig mehet
                  haza.</p>
               <p>A házbérmilliomos belekezdett egy kiáltásba. De a rekedt rikácsolást elharapta.
                  Féktelen dühvel megrántotta magát és nem is köszönt ezeknek. Rohanó léptekkel
                  elindult a telefonközpont irányában, ahol egy polgárőr bizonytalan körvonalai
                  imbolyogtak.</p>
               <p>- Hogy kerül maga ilyenkor ide? - kérdezte az idegen.</p>
               <p>- Van itt valami magánlakás, a tulajdonosa a zárórát ugy játssza ki, hogy mulató
                  társaságokat lát vendégül. Ott voltam fenn ezzel a vén emberrel. Pezsgőztünk,
                  unatkoztunk, mindegy. A társaság még fennmaradt.</p>
               <p>- Kik?</p>
               <p>- Növendékek, tőzsdeemberek, nem fontos. Hogy van? Fogjon karon, kisérjen
                  haza.</p>
               <p>Karonfogva elindultak a Klauzál-utca felé. Az idegen némán bandukolt és a földet
                  nézte.</p>
               <p>- Honnan jön ilyen későn? Maga is lumpolt?</p>
               <p>- Nem. Csak csavarogtam az utcákon. Este a Club-kávéházban voltam.</p>
               <p>- A darabja miatt?</p>
               <p>- Igen.</p>
               <p>- Nos?</p>
               <p>- Nem kell nekik.</p>
               <p>- Kivel beszélt?</p>
               <p>- Komorral. De sokáig kellett várni. Addig társaságban ültem.</p>
               <p>- Beszéljen, beszéljen. Minden szóhoz nincs harapófogóm. Kik voltak ott?</p>
               <p>- Sokan. A két Faludi volt ott: Jenő, meg Sándor. Aztán egy udvarias szinész,
                  bizonyos Pártos. Aztán egy másik, olyan világos arcu, ápolt kezü: Bárdi. Aztán egy
                  csinos, fekete bajszu ember, Fábián, azt nem tudom, kicsoda.</p>
               <p>- Fábián? Az fontos ember. Felmentési referens a kultuszminisztériumban. A
                  szinészi felmentések az ő kezén mennek keresztül. Hát még ki?</p>
               <p>- Aztán egy alacsony ember, bizonyos Karcsi. A Faludiaknak mintha rokona
                  volna.</p>
               <p>- Igen, az a Szerb Karcsi, a Jenő sógora. Nagyon kedves ember. Aztán?</p>
               <p>- Aztán két főhadnagy. Az egyik felment a kártyaszobába, óriási nagy ember, ugy
                  látom, kitünő, derék fiu. Olyan borotvált arcu.</p>
               <p>- Igen. Az Klein Hugó. És akkor a másik Schreyer Jáni.</p>
               <p>- Stimmel. Cvikkeres ember, ugy-e? Nagyon népszerü ember, ugy láttam. Minduntalan
                  nők hivták a telefonhoz, de ő letagadtatta magát. Egy jó darabig beszélgettem vele
                  szinházról. Nagyon szereti a szinházat és mindent tud.</p>
               <p>- Egyszer énekeltesse el vele a magyar nóták müforditásait. Én egyszer majd
                  meghaltam nevettemben, mikor nagy társaságban nála vacsoráztam Rákospalotán. Ja,
                  igaz, hát mit mondott Komor?</p>
               <p>- Azt mondta, hogy ők háborus darabot elvből nem játszanak, aztán meg a tragikus
                  müfaj ezen a hangon inkább a Nemzetibe való, meg aztán - aszongya - sok a
                  szinváltozás, a darab eltartana héttől hajnalig a diszletek miatt. Szóval nem
                  kell nekik. De különben megdicsérte.</p>
               <p>Jó darabig szótlanul mentek. Sári egy tócsánál, mikor nagyot kellett lépnie,
                  magához szoritotta az idegen vékony, izmos karját.</p>
               <p>- És most? - kérdezte a lány.</p>
               <p>- Most? Megpróbálom a Magyar Szinháznál. Elmegyek Beöthyhez.</p>
               <p>- Nem kis dolog a szinházaknál boldogulni, mi?</p>
               <p>Az idegen szomoruan elmosolyodott és nem felelt. Ezenközben odaértek a
                  Klauzál-utcai kapuhoz. Megálltak, a lány még nem csöngetett be. Mondani akart még
                  valamit, de észrevette az idegen felcsillanó szemén, hogy az meglátott valami
                  érdekeset. Ő is abba az irányba nézett. A szomszéd ház kapujában, a kapunyilás
                  oldalkövén üldögélve egy ember aludt.</p>
               <p>Lábujjhegyen odamentek hozzá. A fakereskedő volt. Az idegen Sárira nézett, az meg
                  mintegy sziven ütve szemlélte a hajnali utcán törődötten szundikáló süket embert.
                  A szeme megtelt könnyel.</p>
               <p>- Szegény, - mondta meghatottan. - meg akart lesni, hogy mikor és kivel jövök
                  haza. Elnyomta a buzgóság. Szegény, szegény.</p>
               <p>- Beszéljen csendesebben, - szólt halkan az idegen és a szemében tüzes érdeklődés
                  csillogott, ahogy a furcsán bóbiskoló embert nézte.</p>
               <p>- Nem kell csendesen beszélni, süket szegény.</p>
               <p>Még egy darabig nézték. Aztán Sári sóhajtott egyet, visszament a kapuhoz és
                  megnyomta a gombot. Némán álltak, mig a házmester kicihelődött. Az idegen alig
                  vette észre, hogy Sári kezet nyujt neki. A fakereskedőt nézte.</p>
               <p>- Isten áldja, - szólt Sári. És a kapun belül még hozzátette: - Néha szabad rám is
                  gondolni.</p>
               <p>Az idegen ott maradt az utcán. Elpirult. Megsimitotta a homlokát. Hirtelen mintha
                  eszébe jutott volna valami. Nézte az alvó embert. Aztán a kapu rostélyos ablakán
                  bepillantott az udvarra. Onnan áthatolhatatlan sötétség felelt a szemének. És
                  mintha lépcsőn felhaladó lépések könnyü neszét hallotta volna.</p>
               <p>Az idegen közelebb huzódott a kapuhoz, a rács egy közén odaszoritotta forró
                  homlokát az üvegre és magához szoritotta a kéziratot, amely a hóna alatt
                  rejtezett. A fakereskedő a sarokkövön mélyen aludt.</p>
               
         </div>
         <div type="chapter">
            <head>
               TIZENÖTÖDIK FEJEZET,
            </head>
               <head>
                 amelyben ugy látszik, hogy a költő végre célhoz ér, mert
                     Beöthynek nyujtja be a darabot.
               </head>
               <p>Aki benyit a Király-szinház üvegházhoz hasonló bejáratán, két utat választhat.
                  Vagy megy egyenesen lefelé a meredékes, hosszu előcsarnokba, onnan pedig a
                  nézőtérre. Vagy pedig mindjárt az elején belemegy balról egy nagy függönybe, amely
                  az Ezeregyéjszaka barlangja gyanánt ketté nyilik a közelgő előtt, még varázsige
                  sem kell hozzá. A függönyön tul lépcső, forduló, üveges ajtó. És ha a látogató
                  tudja a járást, akkor habozás nélkül befordul egy helyiségbe, amely iroda is,
                  előszoba is, folyosó is, könyvtár is, minden. A baloldali fal mentén fekete
                  kerevet huzódik végig, fölötte vasráfból elmés alkotmány, amely a többi szinházak
                  aznap esti szinlapjait sorakoztatja egymás mellé.</p>
               <p>A szinlapok sora alatt foglalt helyet az idegen. Jobbról egy öreg, köhécselő ember
                  üldögélt mellette, átható enyvszagot terjesztve magából, valami kárpitos lehetett
                  ez, kezében számlát szorongatott. Balról egy kifestett hölgyike pompázott az
                  idegen mellett. Belőle a pacsuli fojtó illata áradt. Ez is mindig reszelte a
                  torkát; nyilván szerződési célzattal jött és el volt rá készülve, hogy próbát kell
                  énekelnie. Erre vallott a János vitéz viseltes kottája is, amit a kezében
                  szorongatott. Igy ült kettejük köhécselése és illata között a szőke idegen,
                  kezében a kézirattal.</p>
               <p>A telefon alatt egy alacsony emberke ült az iróasztalnál, de az asztalt nem
                  irásra, hanem cigarettatöltésre használta. Koronként megszólalt a telefon.
                  Ilyenkor a cigarettás ember felállt és jelentkezett:</p>
               <p>- Halló, itt Krájszáz!</p>
               <p>Krájszáz, az természetesen Király-szinházat jelentett azon az édesded és
                  fuvolázóan dallamos hangocskán, amellyel mondták. A telefon igen forgalmas volt. A
                  legkülönbözőbb kérdéseket tették fel, mint a feleletekből sejteni lehetett.
                  Gyakran fordult elő a következő felelet:</p>
               <p>- Lázár igazgató urat, igenis.</p>
               <p>Ilyenkor kisvártatva a szobák mélyéről egy stentori hang harsant fel, amely
                  szervuszt kiáltott a telefonba.</p>
               <p>A szobán minduntalan jöttek-mentek keresztül. Jött egy hatalmas, szőke ur,
                  herkulesi termetü és cvikkeres ur, huszáros szőke bajuszkával.</p>
               <p>- Mondja, Czeglédy, - szólt a cigarettatöltőhöz - nem telefonoztak a Szinházi
                  Élettől?</p>
               <p>- De igen, keresték a Buttykay urat valami képekért. Mondtam, hogy majd később fel
                  tetszik jönni.</p>
               <p>- Majd fel is jövök, most sietek a szinpadra.</p>
               <p>A lépcsők felől egy szinész sietett be izgatottan. Odament Czeglédyhez, pár
                  suttogó szót váltottak, aztán Czeglédy - bár kissé vonakodva - diszkréten
                  átnyujtott a szinésznek ötven koronát. A szinész ragyogó arccal elvágtatott. Most
                  a szobák felől támadt egy hang:</p>
               <p>- Szóval kérlek, rólam pletykázhatnak, ahogy akarnak. Fütyülök rájuk. Csak mégis
                  kellemetlen az ilyesmi nyomtatásban. Szervusz, Lázó.</p>
               <p>- Szervusz, Marci.</p>
               <p>Egy választékosan öltözött apró ember jött kifelé az egyik szobából. Enyhén
                  vöröslő szőke haj gyönyörködött fehér fején; vékony, ápolt kezeinek jótékony
                  intésével fogadta Czeglédy köszöntését: „Ásszolgája, Rátkai ur.” Aztán acélos
                  léptekkel, amelyeknek harmónikus fürgesége csak a kitünő táncosok sajátsága,
                  eltávozott. Aki kijött vele, az megállt a szoba közepén és széttekintett a
                  várakozók serege felett. Többen tisztelettudóan felálltak és köszöntek. Az illető
                  ur kopasz, borotvált ember volt, nyájas, derék, arca kissé szeplős, mozdulatai
                  hanyagok és szélesek. Megdörzsölte viszkető orrát, szétvetett lábakkal állott és
                  szemlét tartott. A várakozók közül többen szólni akartak, de ekkor nyilott a
                  folyosó-ajtó és egy bank-cégjegyző lépett be rajta. Első látásra nyilvánvaló volt,
                  hogy bankcégjegyző. Kopasz fején kis szájat viselt, hajlott testén kis fekete
                  prémes bundát. Kezében aranyfejü botot.</p>
               <p>- Ásszolgája, Drégely ur! - szólt Czeglédy gyengéden.</p>
               <p>- Szervusz, Dregeli! - szólt a szemletartó.</p>
               <p>- Szervusz, Lázár! - szólt az ujonnan érkezett, akiről tehát kiderült, hogy azonos
                  Drégely Gáborral, a világhirü szinmüiróval.</p>
               <p>- Mi jót hoztál? - kérdezte a Lázárnak szólitott.</p>
               <p>Drégely éppen felelni akart, de meglátta a szőke idegent. Kicsit habozott, aztán
                  megszólitotta.</p>
               <p>- Nem maga az a Sekszpir?</p>
               <p>- De én vagyok, - felelt az idegen és felállott.</p>
               <p>- Drégely vagyok, a Szerencse fia szerzője. Önről már sokat hallottam.</p>
               <p>Erre Lázár is figyelmes lett. Szemügyre vette az idegent.</p>
               <p>- Engem keres, kérem?</p>
               <p>Az idegen zavartan vállat vont.</p>
               <p>- Magam sem tudom, kit keresek. Egy darabot szeretnék benyujtani.</p>
               <p>- Darabot? Azt tessék odaadni Kövessy urnak. Ő majd elolvassa és megmondja, mikor
                  tessék jönni a válaszért.</p>
               <p>Drégely még pártfogó nyájassággal intett az idegennek, aztán bement Lázárral azon
                  az ajtón, ahol fekete betükkel festve állott: Lázár Ödön h. igazgató. Czeglédy
                  odafordult az idegenhez:</p>
               <p>- Erre tessék menni, itt az első ajtó balra.</p>
               <p>Az idegen benyitott a jelzett ajtón. Onnan az ajtónyitáskor erősödve zendült ki a
                  zongoraszó, amely észrevétlenül eddig is a levegőben volt. A szobában egy pianinó
                  állott az ablak mellett. Egy vékony, fekete bajuszos fiatalabb ur futkostatta
                  rajta az ujjait. Az iróasztal mellett pedig olvasott valaki. Az idegen nem tudta,
                  kihez lépjen. Megállott. A zongorázó éppen felütötte a fejét egy egészen különös
                  akkordot sokáig tartva a zongorán.</p>
               <p>- Ez a Grieg! Hallatlan! - mondta csendesen és fölolvadt elragadtatásban.</p>
               <p>Majd észrevette az idegent. Ránézett várakozóan. Az pedig odalépett hozzá.</p>
               <p>- Shakespeare Vilmos vagyok. Kövessy urat keresem.</p>
               <p>- Örvendek, Bertha István vagyok. Az ott Kövessy ur.</p>
               <p>Az idegen az iróasztalhoz lépett. Rengeteg szindarab között egy borotvált
                  pergamen-arcu ember ült ottan. Furcsa, szokatlan jelenség volt, mintegy óriásira
                  nőtt törpének lehetett volna nézni.</p>
               <p>- Önhöz utasitottak, - mondta az idegen, - darabot hoztam.</p>
               <p>Kövessy már nyult érte. A két kéz találkozott a darabon. A dramaturg keze és a
                  szerző keze. A dramaturgé mintegy gyakorlott mozdulattal, közönyösen és erősen, a
                  szerzőé féltően, aggódva, szeretettel.</p>
               <p>- Tessék csak itthagyni, a jövő héten tessék felfáradni.</p>
               <p>Az idegen még akart valamit mondani. De a dramaturg közbevágott:</p>
               <p>- Tessék rám bizni nyugodtan. Jóindulattal fogom elolvasni.</p>
               <p>Elbucsuztak. A dramaturg ismét belemerült a könyvekbe, a villanylámpa erősen
                  megvilágitotta az arcát. Bertha egy kissé tünődve nézett az idegen után, aztán
                  leütött egy halk akkordot. Közel tette a fülét a zongorához, ugy hallgatta a
                  hangok titokzatos összefüggését.</p>
               <p>Az idegen megrezzent az előszobában. Időközben - ugy látszik megérkezett maga az
                  igazgató, Beöthy László. Az iroda ajtaján ekkor suhant be valaki, csak egy
                  pillanatig láthatta. De mintha ismerős lett volna. A termete, a kiszürődő
                  világosságban eltünő sziluett, mintha emlékeztetett volna valakire.</p>
               <p>Egy kissé zavartan állt a szőke. Aztán elrestelkedve összeszedte magát és elment.
                  Az ajtóban egy előkelő és igen csinos szőke uriembernek tért ki, akinek
                  megjelenésére Czeglédy buzgón megszólalt:</p>
               <p>- Alászolgája, rögtön bejelentem a Huszka urat az igazgató urnak.</p>
               
         </div>
         <div type="chapter">
            <head>
               TIZENHATODIK FEJEZET,
            </head>
               <head>
                  melyben a költő elcsodálkozik azon, hogy egy fogalom kis
                     betüvel és nagy betüvel egyaránt milyen fejlett lehet, ugyis mint szinházi
                     élet, ugyis mint Szinházi Élet.
               </head>
               <p>A sötét utcán, amelyet a háborus világitás a barlangvasuthoz tett hasonlóvá, az
                  idegen ismerősbe botlott bele. Hajó Sándor volt, a szinmüiró, akivel a
                  Vigszinházban ismerkedett meg.</p>
               <p>- Hova megy? - kérdezte Hajó, miután köszöntek egymásnak.</p>
               <p>- Sehova. Járkálok itt a köruton.</p>
               <p>- Hát akkor jőjjön velem. Én felmegyek a Szinházi Élethez, mert meg akarom kérni
                  az Inczét, hogy valamit ne irjon ki, ami az uj darabomról szól. Nem jön velem?
                  Érdekes helyet fog megismerni.</p>
               <p>Az idegen vállat vont. És együtt mentek tovább. Utközben egy bolthelyiség előtt
                  Hajó megállott.</p>
               <p>- Ez a Szinházi Élet boltja, előbb ide benézek.</p>
               <p>És benézett a boltba, keresztülfurva magát a sokaságon, amely a szép és vonzó
                  szinésznőknek a kirakatban elhelyezett képeit bámulta. Csakhamar kijött Hajó.</p>
               <p>- Stimmel, azt mondják, hogy fenn van a szerkesztőségben. Gyerünk oda.</p>
               <p>Átmentek a körut tulsó oldalára, betértek egy kapun és miután egy akkurátus kis
                  sapkás házmester felvitte őket liften, beléptek egy szerkesztőségbe. Az
                  előszobában sokan üldögéltek, nyilván vidéki szinésznők, selyempapirba csavart
                  fényképekkel, meg hirdetési ügynökök, meg ifju, nagyhaju sakálok. De Hajó nem ült
                  le a várakozók közé, hanem egyenesen benyitott. Az iróasztalnál egy meglepően
                  fiatal ember ült, mint főszerkesztő. Kellemes, jól fésült fiu, friss, mozgékony,
                  érdeklődő és gyors.</p>
               <p>- Kedves Flince, - mondta Hajó, - azt hallom, ki akarja irni az uj darabom cimét
                  az Intim Pistában. Nagyon kérem, ne tegye. Valamiért nagyon fontos nekem.</p>
               <p>- Már rendben van, nagyon szivesen.</p>
               <p>- Ez pedig Shakespeare ur, hadd mutatom be. Incze Sándor szerkesztő ur.</p>
               <p>A két bemutatott férfiu kezet szoritott. De beszélgetni alig tudtak. Hajó elment,
                  de folytonfolyvást szólt a telefon. Általában rendkivüli forgalom viharzott. Hol
                  egy nyulánk hölgy lépett be, akit Ilonkának hivtak, vidéki cimszalagokkal, hol egy
                  nagyfejü, jóképü ifju ember sugdosott valamit a szerkesztővel, ez Bus Fekete
                  László volt, hol egy katonatiszt borotvált arca bukkant fel várakozóan balról, ez
                  Kovács Károly zeneszerző volt, akinek Incze mindig ezt felelte:</p>
               <p>- Pár perc, azonnal rendelkezésedre állok.</p>
               <p>Mindezek alatt az idegen jól körülnézhetett. Rengeteg fénykép volt a szobában,
                  csupa szinész és szinésznő. Szép, nagy, drága képek. Egész alak, trikókép, fejkép,
                  mellkép, diszletfelvétel, kosztümkép, a földön a falnak támasztva Molnár Ferenc
                  szines portréja, a sarokban Pécsi Erzsi mellszobra. És fénykép, fénykép
                  mindenütt.</p>
               <p>- Mi ez a sok kép? - kérdezte az idegen.</p>
               <p>- Cimlap-oldalak. Elülső, hátulsó, külső és belső cimlap. Mert nálam minden
                  számnak négy szinlapoldala van. Tehát negyvenezer példányomra való tekintettel
                  százhatvanezer hetenként.</p>
               <p>És már szólt a telefon. És már jött be Ilonka, hogy az abrudbányai csomaggal
                  milyen beosztás történjék a két terv körül és már megint telefonoztak a boltból,
                  hogy van-e még itt fenn Csárdás királyné-album, a szerkesztőt négyfelé tépték
                  minden percben, folytonos ajtónyitás, telefon, intézkedés, ügynök, fényképész,
                  kórista, előfizető, telefon, növendék, sürgetés, telefon. De Incze mindezt
                  könnyen és frissen végezte, közben még oda is szólt az idegennek:</p>
               <p>- Hallom, darabot irt Beöthynek. Kövessytől hallottam.</p>
               <p>- Igen, - felelt mohón és hangosan az idegen, - elolvasta már ő?</p>
               <p>- Még nem. Akarja, hogy szóljak Beöthynek? A legnagyobb készséggel. Halló...
                  Kicsoda?... Ja, tessék felhivni a bolthelyiséget, hetvennégyes hatvanhatos...
                  szóval szóljak Beöthynek?</p>
               <p>- Nagyon lekötelez, - szólt az idegen, akin egyszerre egy kis forró zavar futott
                  keresztül. Mert az asztalon heverő képek közül egyszerre csak egy fitos és bájos
                  arc mosolygott rá: a Pálmai Sári, arcképe volt. Az idegen akadozva szólt: - Ezt a
                  képet nem adhatná nekem szerkesztő ur?</p>
               <p>- Sajnos, azt nem lehet, két hét mulva jön a hátulsó belső cimlapon, Langer, a
                  milliomos hiéna, ma már kétszer járt itt sürgetni. Halló... te vagy, kicsi? Este
                  igen... ott leszek. Hogyne.</p>
               <p>Az idegen valami kelletlenséget érzett. Elbucsuzott, Incze csak a feje
                  bólintásával felelhetett neki. Mert a szájával telefonált, a kagylót félkezével
                  fogta, a másik kezével meg egy nyugtát láttamozott. És Kovács Károly megint
                  bedugta a fejét. Az idegen elment. A fényképre még visszanézett az ajtóból, ahol
                  éppen ekkor lépett be egy prémes, karcsu kislány és Incze hangosan kiáltott:</p>
               <p>- Szervusz, te jó Mányoki!</p>
               
         </div>
         <div type="chapter">
            <head>
               TIZENHETEDIK FEJEZET,
            </head>
               <head>
                 amelyben Shakespeare Vilmost az a kitüntetés éri, hogy
                     társszerzőt akarnak melléje adni.
               </head>
               <p>Csak egyszer volt itt, de már beletanult. Az idegen megint ott ült a szinlapok
                  alatt. Most már nekibátorodott egy kissé. Koronként felkelt és szétnézegetett a
                  szobában. Csend volt egyébiránt. Czeglédy csendesen töltögette a cigarettákat,
                  néha felállt a telefoncsengésre és bemondta a másnapi zongorapróba kezdetét,
                  vagy pedig átkapcsolta a telefont a helyettes igazgatóhoz. Az idegen várakozott,
                  mert Kövessy még nem jött be. Már elolvasta a könyvtárszekrény ajtajára ragasztott
                  utasitást, már elolvasta a keze ügyébe akadt Független Magyarországot és a Kelet
                  népét.</p>
               <p>A várakozásban társai is voltak. A szinház tagjai lehettek ezek, mert otthonosan
                  ki s bejártak, leültek, felálltak, hol egymás közt, hol Czeglédyvel beszélgettek,
                  hol a Lázár szobájában tartózkodtak. A beszélgetők szavaiból az idegen
                  megállapitotta kilétüket. Egy orgonahangu, kedves, rendőrszerü szinészt, akinek
                  különös arca a vaddisznóéhoz hasonlitott, a többiek Körmendynek szólitották.
                  Melegen szorongatták a kezét és hogyléte iránt érdeklődtek. Ugy látszik, most
                  gyógyult fel valami nagyobb betegségből. Hamar jött és hamar ment. Volt aztán egy
                  házaspár. A férj karcsu, nyulánk legény, meleg fekete szemü, csillogó és gondosan
                  simára fésült haja elől ékalakban lenőtt egy kicsit a homlokába, sovány fejének
                  mintegy szárnyat adtak a fülek. Derülten és könnyedén beszélgetett a kislánya
                  viselt dolgairól, néha a felesége is közbeszólt. Ez magas, kitünő termetü jelenség
                  volt és pompás bundájához, drága cipőjéhez egészen különösen hatottak a jassz
                  szavak, amelyekkel a beszédét keverte. Király Ernő és Solti Hermin voltak ezek.
                  Aztán egy szőke szinész, fehérarcu, kékszemü, aki felötlően nagy lépésekkel
                  méregette a szobát, átható és csengő hangon beszélgetett, a sziszegő
                  mássalhangzókat pikáns hibával ejtve ki: Törzs Jenő. Sokáig nézett az idegen egy
                  különös urat. Ez Czakó Gyula volt, a szinház rendezője. Sovány termetén olyan
                  fejet hordott, amelyre aligha volt könnyü kalapot találni. Két oldalról annyira
                  összenyomott fej volt ez, hogy a nagy és vizes szemeknek alig maradt hely a magas,
                  domboru homlok alatt, a száj összecsücsörödött és a fogak zsufoltsága előre
                  szoritotta. Ritkás haju, vékony csontu ember, - az idegen hosszan és érdeklődve
                  nézte a jelenséget és hallgatta zsarnoki hajlamu megjegyzéseit, amelyekből
                  vérszopó tigrisnek lehetett volna gondolni, pedig az élesebb néző könnyen
                  megláthatta benne a bárányt.</p>
               <p>Végre jött Kövessy. Jelentősen köszönt az idegennek és a köszönést kisérő gesztusa
                  ezt látszott mondani; igen fontos beszélgetni valónk van egymással. Bementek mind
                  a ketten a rendezői szobába. Ott két ember vitázott a zongoránál. Egy cvikkeres
                  szőke ur, akiből melegen kiabált az angyali türelem és szelidség. Ez Vincze Zsiga
                  volt, a szinház egyik karmestere. Arcszinéről és egyéb apró jelekből az orvosi
                  tudományokban járatos szem megláthatta a frontkatonáskodásból hazahozott
                  gyomorbajt, de a véghetetlen türelmet is, amely ezt hordozza. A másik halk
                  beszédü, vékony, finom ember volt nagy szemekkel: Békéssy Ferenc, a másik
                  karmester. A dramaturg és a szerző közeledtére abbahagyták a vitát és
                  kimentek.</p>
               <p>Most Kövessy letette a kabátját, elővette a darabot, széket huzott maga mellé és
                  elkezdte.</p>
               <p>- Hát kérem, nekem külön véleményem van. Én részemről szinrehozhatatlannak tartom
                  a dolgot, mert sok hiba van benne. De aztán az a véletlenség történt, hogy egy
                  másik darab helyett, - az egy kitünő zsidó bohózat, csak hozzáértő embernek át
                  kell dolgozni, - aminek a kötése hasonlit ehez, ezt küldtem át a Beöthy igazgató
                  ur lakására. Már most az igazgató ur belenézett és ugy gondolta, hogy ebből lehet
                  valamit csinálni. Én bizony őszintén szólva még mindig azt hiszem, hogy nem. Majd
                  mindjárt végigmegyünk a hibákon...</p>
               <p>- Nem beszélhetnék személyesen az igazgató urral?</p>
               <p>- Kérem, ahogy tetszik, - szólt hidegen Kövessy, - azt hiszem, már itt van.
                  Mögöttem jött tiz lépéssel.</p>
               <p>Az idegen már sietett is ki. Nekiment Czeglédynek.</p>
               <p>- Itt az igazgató ur?</p>
               <p>- Itt van. De most vannak nála.</p>
               <p>- Soká lesz elfoglalva?</p>
               <p>- Nem tudom. Az elébb ment be hozzá egy hölgy.</p>
               <p>Czeglédy megijedt egy kissé. Az idegent mintha kicserélték volna. Friss lett és
                  acélos és szinte offenziv. Ragyogóvá nyilt kék szeméből csodálatos és érthetetlen
                  erő sugárzott. Állt és várt, de az akció, amely kigyuladt benne, nem hagyta
                  nyugodni. Izgett-mozgott, topogott és éles szemmel figyelt minden apróságot.</p>
               <p>Most hirtelen összeestek az ajtónyitások. Három ajtó nyilt meg ugyanabban a
                  percben. A Lázár ajtaján ketten jöttek ki: egy deli hölgy, hamvasfehér arcu
                  érdekes nő, Simonyi Mária és egy mozgékony, gondosan öltözött, fifikus szinész, Z.
                  Molnár László. Ugyanekkor nyilt a bejárat is, ott is szinész jött, Tarnai Ernő, a
                  rendezővé lett tag öntudatos fellépésével, mellette egy szőke baba, a felesége,
                  mögöttük egy testes, hangos kolléga, aki nagy hévvel és megállithatatlanul
                  magyarázott valamit, miközben mintegy vitte magát előre: Vágó Béla. És ugyanekkor
                  kinyilt az igazgatói iroda bejárata is: Beöthy László kisérte ki a látogatóját,
                  Pálmai Sárit. A nagy forgalomban az idegen kissé elvesztette a talajt, Sári
                  megjelenése meghökkentette.</p>
               <p>- Várjon meg! - szólt Sárihoz, miután gondolatai villámgyorsan cikáztak. Aztán
                  Beöthyhez fordult: - pardon, Shakespeare vagyok.</p>
               <p>Egy perccel később benn álltak egymással szemben az igazgatói irodában. Az idegen
                  szemügyre vette az igazgatót. Az kissé idegesnek látszott. Fütyörészett ok nélkül
                  és nadrágzsebében kulcscsomót csörgetett. Egyébként érdekes ember volt, a
                  származás minden előnyével. Magas, huszáros termet, kerek, jó mozdulatok, az
                  általános habitusban valami snájdig és brigadéros-szerü elegáncia. Arca jókedvet
                  mutatott, de az idegen meglátta benne a gyakorlott modoru ember rutinját, hangja
                  szerfeletti nyájasságában pedig hiába keresett a szerző valami biztató
                  bensőséget.</p>
               <p>- Olvastam a dolgot. Incze felhivta rá külön is a figyelmemet. Csinálunk vele
                  valamit. A többit bizza rám.</p>
               <p>- Nagyon kedves, de mégis szeretnék valami bővebbet tudni. El kell utaznom.</p>
               <p>- Haha, a negyedik dimenzióba? Lássa, ezt szeretem. Konzekvensnek kell maradni. De
                  én nem kutatom, hogy maga milyen alapon Shakespeare. Nekem elég, hogy az anyag,
                  amit adott, jó. Holnap délben fáradjon fel, pénzt is adok, megcsináljuk a
                  szerződést is, a többit bizza rám, meg Gábor Andorra.</p>
               <p>- Gáborra?</p>
               <p>- Persze. Az most a legjobb átdolgozó és forditó.</p>
               <p>- De bocsánat, mit kell az én darabomon átdolgozni?</p>
               <p>Beöthy nyájasan megveregette az idegen vállát.</p>
               <p>- Ebből brilliáns revü lesz, én mondom magának. Majd a Gábor megcsinálja és én még
                  ma este beszélek Zerkovitz Bélával a zeneszámok dolgában. Na Isten áldja meg, szót
                  se többet, a nyáron majd itt a Királyban, vagy valami bérelt helyen maga
                  százezreket fog keresni.</p>
               <p>Az idegen még beszélni akart, de ekkor vette észre, hogy Beöthy rendkivül nyájasan
                  és szeretetreméltóan már elbucsuzott tőle és már kinn is vannak mindaketten az
                  előszobában. Ott Beöthy rá sem figyelve többé, ölelésre tárta karjait egy tömzsi,
                  szőke, pufók ur felé, akinek virgonc fején pápaszem csillogott.</p>
               <p>- Gáborkám! Éppen magáról volt szó. Hát mi van tegnap óta?</p>
               <p>Azzal már bementek mindaketten. Az idegen - maga sem tudva, hogyan - bement
                  Kövessyhez, magához vette a darabot és lement a lépcsőn. A szinház előtt felriadt
                  a megütődött merengésből. Valaki megérintette a karját. Pálmai Sári volt.</p>
               <p>- Nos? - kérdezte a leány.</p>
               <p>- Semmi. Itt sem. Most már nem tudom, mit csináljak.</p>
               <p>Egy kicsit némán mentek egymás mellett. Az idegen ránézett a lányra:</p>
               <p>- Mit csinált maga Beöthynél?</p>
               <p>- Szerződésről volt szó. De nem ment a dolog. Olyan szokatlan feltételeket
                  szabott, amikbe nem mehettem bele.</p>
               <p>Megint hallgatva mentek egymás mellett. A körut sarkán a lány megállott.</p>
               <p>- Most el kell válnunk. Én a Nyujorkba megyek, ott lekapcsolom a fakereskedőt.
                  Aztán találkoznom kell Langerrel.</p>
               <p>Könnyedén mondta, de lopva a hatást kutatta hozzá. Az idegen szeme villanva
                  huzódott össze. De nem szólt semmit. Sári kezet nyujtott neki és eltünt.</p>
               
         </div>
         <div type="chapter">
            <head>
              TIZENNYOLCADIK FEJEZET,
            </head>
               <head>
                 amelyben a költő ismét a sajtó világában tesz
                     érdeklődésre méltó látogatást.
               </head>
               <p>A hatos villamosok szaladnak a nyugati pályaudvartól az Oktogon felé. Onnan
                  Erzsébet-, onnan József-, onnan Ferenc körutjára. Aztán megfordulnak a sárga
                  bestiák, hogy visszajöjjenek a nyugatihoz. Ahol fordulnak, ott rendszertelen
                  külvárosi tér van, valami jelentéktelen zöld és egy pár lóca a gyerekeket
                  sétáltató dadák számára.</p>
               <p>Az egyik lócán ült valaki. Ült és merően maga elé nézett. Hóna alatt kéziratcsomó.
                  Tiszta és derült téli délután volt, már nem világos, de még nem este. Itt-ott
                  gyuladozó lámpák fénye ütközött fel a kékesbarna háttéren és a lámpák körül sárga
                  fényvonalas udvart látott a szem az enyhe homályban.</p>
               <p>A szőke idegen felriadt. Valaki megérintette a vállát. A kis Balla volt, a rendőri
                  riporter.</p>
               <p>- Mi az, papa? - kérdezte Balla. - Csak nem ereszti bunak az orrát? Hallottam
                  Pálmai Sáritól, hogy a darabot mindenütt dobták. Hát az nem nagyon kellemes. De
                  azért kár igy elfiatalodni.</p>
               <p>Az idegen vállat vont és nem felelt. Balla folytatá.</p>
               <p>- Ki kéne találni valami jó écát. Jöjjön fel hozzánk a szerkesztőségbe. Ott sok a
                  szinházi ember. Ravasz emberek, link és dörzsölt emberek. Hátha kitalálnak valami
                  jó tanácsot. Csupa szinházi szerző, jó volna beszélni velök.</p>
               <p>Már állt az idegen. Sőt már mentek a hatos villamos állomása felé. Felszálltak és
                  az uton alig beszéltek valamit. Egy jó negyedóra mulva befordultak a Pesti Napló
                  kapuján, nagy üggyel-bajjal vergődve át a tömegen, amely egymást lökdösve,
                  tolakodva nézte a kirakatokat és olvasta a kiragasztott táviratokat a lámpa esti
                  fényében.</p>
               <p>Fenn az idegen csodálkozva nézett széjjel. Még nem járt pesti szerkesztőségben, de
                  ahogy olvasmányaiból és beszélgetéseiből egy redakciót rekonstruált magának, az
                  egész más volt, mint ez a helyiség. Ő rozzant asztalokat képzelt, sürü füstös
                  szobákat, bohémromantikát, izgalmas futkosást és kedélyt. Ez más volt, előkelő,
                  nyugodt, gazdag és furcsa. Folyosó szaladt körül, amely nyitva hagyta az udvart.
                  Az udvar rengeteg kiadóhivatal, könyvekkel és bazilikaszerü pénztárral, az egész
                  mint egy bank, a sárga és zöld szinek, a formák és vonalak gőgös öncélja, mindez
                  erősen fütve, lárma semmi, az izgalomnak nyoma sem, a telefonok csengése elhalkult
                  a jó csukódó ajtók mögött.</p>
               <p>- Milyen gazdag dolog! - vetette oda elismerően az idegen.</p>
               <p>- Falus! - felelte a kis Balla a lokálpatriotizmus bizonyos nemével. És vezette az
                  idegent. Egy ajtón benyitottak. Az előszobában egy kisasszony iratok rendezésével
                  volt elfoglalva.</p>
               <p>- Manci, - szólt Balla, - itt a báró?</p>
               <p>- Itt van. Nincs nála senki.</p>
               <p>Balla ajtót nyitott és betessékelte az idegent. Az iróasztal mellől egy bámulatos
                  fej pillantott a belépőkre. Széles, vékony szája, erős álla, az eleven szemek
                  között előre ugró nagy orra, ritkás haju feje a ráncos homlokkal olyan arcot
                  adtak, amelyet nem lehet egykönnyen elfelejteni. És mikor az egész jelenség, az
                  archoz tartozó termet felemelkedett, a szőke idegen szinte falta ezt a különös
                  embert. Valószinütlenül vékony, erős csontok, keskeny csipője felett feminin
                  karcsuság, csillogó faun-fej a donkihótei törzsön, a végtagok kalimpáló
                  szélmalmával. Ez báró Hatvany Lajos volt, a lapnak tulajdonosa, de sokkal
                  szivesebben szellemi irányitója. Kezet fogtak, a kis Balla elszaladt megirni a
                  riportot az orgazdáról, akit a Boráros-téren keresett volt. Hatvany és vendége
                  beszélgettek.</p>
               <p>- Ja, szinre kerülni, az nem tréfa. Még egy Shakespearenek sem. Ambrus Zoltán
                  éppen az éjjel mondta nekem, hogy a szezónja tulzsufolt, most már egy Hamletre sem
                  tudna szerződést adni.</p>
               <p>Az idegen különös mosollyal legyintett.</p>
               <p>- A baronet tréfál az én sekszpirségem felett. A tréfát nem cáfolom, hiszen egy
                  módom volna igazolni, hogy és csakugyan Shakespeare vagyok: szinre kellene
                  kerülnöm. Akkor ország-világ látná.</p>
               <p>- Na igen. Nemcsak az. Hanem a pénz is. Egy iró abból él, nem?</p>
               <p>- Nem; ami engem illet, nekem a megélhetés nem okoz gondot. Annyi pénzt tudok
                  előteremteni, amennyi kell.</p>
               <p>- Akkor viszont kár tünődni. Sternheimot éppen igy nem hozták szinre, mint önt. De
                  ő nem nyugodott. Gazdag ember volt és végre mégis csak szinre került. És kiderült,
                  hogy nagyon tehetséges iró.</p>
               <p>- Bocsánat, ön is gazdag. Ugy tudom, darabja is van.</p>
               <p>- Igen, sok baj is volt a vakmerősége miatt. De mégis csak megállapodtam a
                  Vigszinházzal.</p>
               <p>- Lássa. Vállalta volna, hogy Sternheim-alapon jöjjön ki? Hiszen elvégre
                  épittethetne egy szinházat erre a célra, ha jól esnék. Vállalta volna?</p>
               <p>- Nem.</p>
               <p>- Na ugye. Én iró vagyok, szinész és szinigazgató. Más módot én sem választhatok,
                  mint annak rendje és módja szerint szinre kerülni.</p>
               <p>Egy belső ajtó nyilt. Széles vállu ur lépett be rajta, igen tiszta ruháju,
                  tekintélyes. Liptai Imre volt, a felelős szerkesztő.</p>
               <p>- Most hivott fel megint a miniszter, - mondta Hatvanynak, - de azt feleltem, hogy
                  ilyen formában sem lehetséges.</p>
               <p>- Persze hogy nem, - felelte Hatvany.</p>
               <p>- Zavarok? - kérdezte az idegen, - nem akarnám a szinrekerülésemmel komoly
                  dolgokban zavarni az urakat. Talán megyek is már.</p>
               <p>- Világért sem, - szólt Liptai, - el van intézve. Csak nekem van dolgom, sajnálom,
                  hogy nem diskurálhatunk. Nézzen fel valamelyik nap hozzám, elbeszélgetünk.</p>
               <p>Azzal visszalépett a szobájába, ahova éppen most nyitott be egy elegáns, igen jó
                  arcu ur. Liptaihoz jött valamiről tanácskozni.</p>
               <p>- Ki ez? Képviselő? - kérdezte az idegen.</p>
               <p>- Dehogy, - felelte Hatvany, - Vári Dezső, a lap igazgatója. Most pedig jőjjön be
                  a szinházi szobába, ismerkedjék meg a barátaimmal.</p>
               <p>Egy sor szobán mentek keresztül. Az idegen mindenütt udvariasan bemutatkozott. Egy
                  pirospozsgás, de egészen ősz urral ismerkedett meg legelőször, aki éppen a
                  telefonközpontot szidta. Lukács Gusztáv Jenő volt, a segédszerkesztő, olyan
                  kackiás bajusszal, amilyen csinos bajusz lapszerkesztőnek még nem adatott. A
                  berámázott lapokat egy szemüveges, finom ur olvasta, kanonokhoz hasonló: Lengyel
                  Géza. Ugyancsak lapokat olvasott egy vékony, szőke, gyermektestü fiatalember, aki
                  halkan és félrehajtott fejjel nevezte meg magát Feleki Gézának és abban a két
                  mondatban, amit az idegennel váltott, megdöbbentő olvasottságról tett tanuságot.
                  A másik szobában egy meghatározhatatlan koru borotvált ur: Balkányi Béla. Akivel
                  beszélgetett: nyilvánvalóan katonatiszt civilben; az is volt: Bakos Tibor
                  huszárkapitány. Szilágyi vagyok, - mondta megint egy másik, akit közben az egyik
                  alpolgármester keresett telefonon, Lendvai vagyok, - mondta valaki elhalóan és
                  svéd akcentussal, mert most jött haza Stockholmból, Diószeghy vagyok, - mondta egy
                  igen kedves és szerény fiatal ember.</p>
               <p>Ahogy igy haladtak, meg kellett állniok. Az egyik szobából harsány szónoklat
                  hallatszott, Lépések és székdöntések zaja. Fojtott kacagás. Mi ez? Beléptek. Négy
                  ember volt a szobában. Kettő állott, egy ült, egy pedig feküdt. A földön feküdt
                  csukott szemekkel. Majd kinyitotta a szemét és mintha misem történt volna,
                  visszaült az asztalához. Nagyon furcsa ember volt, erősen tömpitett orra és
                  vastagon duzzadt ajka valami ördögi és elmés torzitást adott az arcának. Karinthy
                  Frigyes volt ez. Vele szemben most ült le az az ur, akinek a szónoklata
                  kihallatszott az imént. Hizásra hajló magas ember volt ez, öltözködésében a
                  tiszták tisztasága, de a lusták hanyagsága, barátságos arcát fitos orrocska tette
                  gyerekessé. Ez volt Harsányi Zsolt. A harmadik asztalnál hasonló termetü ur,
                  klasszikus profillal, szintén lusta és szintén jól táplált ember, kedves, kékszemü
                  költő: Kosztolányi Dezső. Ők mind igen komolyak és elégedettek voltak. De a szoba
                  negyedik embere most is fuldoklott és könnyezett még a kacagástól. Nett ember volt
                  ez, kefélt, borotvált, simitott és ápolt, mintha skatulyából huzták volna ki, a
                  zsurok és estélyek meglátszottak róla. Ez volt Farkas Imre.</p>
               <p>Karinthy a leveleit bontogatta, Kosztolányi folytatta gondolkozását egy zöld
                  tintával megkezdett kézirat felett, Harsányi pedig gépirásos mozi-kommünikék
                  hátát gumirábizta, mikor a vendég Hatvanyval belépett.</p>
               <p>- Mi volt itt? - kérdezte Hatvany és már előre nevetett.</p>
               <p>- Meg vannak ezek őrülve, - szólt Farkas Imre még mindig nevetve, - francia
                  forradalmat játszottak. A szerkesztőség körül volt véve ágyukkal, Karinthy mint a
                  vészbizottság elnöke halálos itéleteket csinált, mielőtt Zoltán Vilmos negyvenezer
                  forditó élén beérkeznék a városba, Kosztolányi vonakodott Erdélyt felmenteni,
                  mig Ambrus Zoltán be nem vonul Tripoliszba, Harsányi pedig a halálos itéletek
                  aláirása közben áruláson fogta Karinthyt, aki erre főbelőtte magát és meghalt.</p>
               <p>A társasjáték hősei nem nevettek. Ők az egész játék alatt komolyak maradtak. Most
                  is kellő komolysággal fogadták a vendégeket. Megismerkedtek az idegennel és
                  csakhamar élénk társalgás fejlődött ki szinmüirásról és szinrekerülésről.</p>
               <p>- Akarja, hogy beledöfjek az igazgatókba? - kérdezte Harsányi.</p>
               <p>- Nem érdemes! - szólt lenézően és raccsolva Kosztolányi.</p>
               <p>- Persze, hogy nem, - vélte Karinthy - nekem is van egy „Holnap reggel” cimü
                  nagyszerü darabom. Egyik sem meri előadni. Majd előadják, a vége ugyis az
                  lesz.</p>
               <p>Ezen sokáig elbeszélgettek. Bejött egy cvikkeres fiatalember is, Kulinyi Ernő
                  zenekritikusnak mutatkozott be és ő is részt vett. Majd bejött egy szőke bajszu
                  bácsi, aki Londesz Eleknek mondta magát.</p>
               <p>- Nekem is van darabom, - mondta, - „A zöld kabát” a cime. De az valószinüleg
                  szinrekerül Budán.</p>
               <p>A meggazdagodott társalgás most ismét uj taggal szaporodott. Lakatos László volt
                  ez, szemébe lógó fényes fekete hajjal, szögletes, szarkasztikus arccal és vesébe
                  látó gunnyal a szája körül. Az ő darabjáról is kezdtek beszélni. Aztán bejött egy
                  alacsony szőke ur kétfelé omló óriási hajjal, cvikkeresen és csendesen. Ez Szini
                  Gyula volt. Ujabb darab, amelyről beszélni lehetett. De egyszer csak Kosztolányi
                  megemlitette, hogy fiatal irókból álló társaság egy teljes Shakespeare-forditás
                  merész ötletével foglalkozik. Az idegen megszólalt:</p>
               <p>- Izgatottan kellene felugranom erre a hirre. De tudja isten, kicsit elvesztettem
                  az érdeklődésemet. Egy borzasztó dolgot konstatáltam magamon: kezdem unni ezt az
                  egész szinrekerülési dolgot. Nem zavarom tovább az urakat.</p>
               <p>Elbucsuzott anélkül, hogy a szerzők nagy seregétől valami jó tanácsot kapott
                  volna. Még beszólt a kis Ballához is, attól is elbucsuzott.</p>
               
         </div>
         <div type="chapter">
            <head>
              TIZENKILENCEDIK FEJEZET,
            </head>
               <head>
                 amelyben a fáradhatatlan lángelme a Városi Szinházban
                     tesz látogatást, de Pálmai Sárival is találkozik, mindazonáltal nem tudni,
                     melyik érdekli jobban.
               </head>
               <p>A kettes számu sárga villamoson nagyon kényelmetlen dolog utazni. Pláne jobban
                  öltözött félének. Sokan tolonganak erre a kocsira olyanok, akik pakkokkal
                  igyekeznek a keleti felé, vagy a cinkotai vicinális végállomásához. A különböző
                  kosarak, ládák és zacskók, amelyekből élelmiszer csöpög, vagy hull, elzárják a
                  járást és a ruhára fölötte veszedelmesek.</p>
               <p>Pálmai Sárit nagyon idegessé tette két szomszédja: egy petrezselymes kosár és egy
                  tejes köcsög. Boszusan nézett ki a Tisza Kálmán-térre. Egyszerre felderült az
                  arca.</p>
               <p>- Leszállok! - kiáltotta hangosan. Erélyesen törte magát keresztül a tömegen és
                  leugrott. A szőke idegen felé tartott, aki a Városi Szinház felé bandukolt, hóna
                  alatt a kézirattal. A leány rá akart kiáltani, de nem tudott milyen szót találni
                  erre. Furcsának érezte, hogy Shakespearet, vagy pláne Vilit kiabáljon a Tisza
                  Kálmán-tér közepén. Kénytelen volt némán utólérni. Az idegen megrezzent, mikor
                  hátulról megérintette a vállát.</p>
               <p>- Mondja, - szólt csengő nevetéssel Sári, - mi a becézőneve magának? Nem tudtam,
                  mit kiáltsak maga után.</p>
               <p>- Az én becézőnevem? Mondja, hogy... hogy Bill.</p>
               <p>Az idegen könnyedén zavarba jött. Hogy ezt palástolja, ő kérdezett.</p>
               <p>- Mit csinál maga errefelé?</p>
               <p>- A keleti vidékén van dolgom. Maga, ugy látom, a Városi Szinházba megy szerencsét
                  próbálni. Sokáig tart? Várjon itt meg. Egy félóra mulva visszajövök. Itt
                  találkozunk, helyes?</p>
               <p>És már szaladt is Pálmai Sári, mert egy uj kettes közeledett a Népszinház-utca
                  felől a megállóhoz. Az idegen végignézte, ahogy Sári felszállt és egy pillanatig
                  látni lehetett finom, elegáns bokáját, egészen fel, majdnem térdig. Aztán elment a
                  kocsi és az idegen felnézett a szinházba. Nehezen igazodott el itt. A rengeteg
                  épület hátsó felét nagyon csalfának találta, szinleg könnyen áttekinthető egyenes
                  folyosók szelték az emeleteket, voltaképpen azonban nagyon nehéz volt megtalálni a
                  szobákat.</p>
               <p>Végre sikerült megtalálni a Tapolczai Dezső szobáját. Tisztára borotvált, csillogó
                  tekintetü, egészséges pozsgáju urat talált az iróasztalnál, aki fontos müködése
                  tudatában tárgyalt egy nagyszemü, kedves fiatal hölggyel. Éppen végeztek.</p>
               <p>- Nem fog késni a vonat, esküszöm! - mondta az ifju hölgy.</p>
               <p>- Hát ne is késsen, - mondta Tapolczai, - én Kerényi Gabi nélkül nem tartok
                  előadást. Add át üdvözletemet Temesváron Sebestyén Gézának és pontosan gyere
                  vissza, mert ettől függenek további szabadságaid.</p>
               <p>A hölgy, aki tehát Kerényi Gabi volt, boldogan futott ki. Tapolczai még valami
                  utalványt irt egy igen csinos fiatal szinésznek Galetta Ferenc névre, aztán az
                  idegen felé fordult:</p>
               <p>- Szolgálhatok?</p>
               <p>- Faludi igazgató urat, vagy a helyettesét keresem.</p>
               <p>- A helyettese én vagyok. Tessék.</p>
               <p>- Kérem, nekem volna egy drámám. Nagy történeti dráma, a mai háborus időkben
                  játszik. Megmondom őszintén: mindenütt refüzálták. Hol ezért, hol azért. Tegnap
                  este már a varietéket is végigjártam. A Royal-Orfeumban Bálint Dezső ur
                  helyettesével, bizonyos Kurländer bácsival beszéltem, aki nagyon kedvesen
                  megkinált cigarettával, de aztán megkérdezte, mennyit fizetek, ha azt akarom, hogy
                  előadják. Kovács Jenő igazgató urhoz be sem jutottam. Elmentem a Fővárosi
                  Orfeumba. Ott két rendkivül kedves és derék ur fogadott: Ribner ur és Keleti ur.
                  Azt mondták, hogy ők semmiesetre sem játszanak drámát, de ha mindenáron akarom,
                  hagyjam csak itt, majd Donáth titkár ur, vagy Fürst ur elolvassa. Esetleg irhatok
                  egy jó szöveget Hollós Terus vagy Mezei Ilonka őnagyságának, majd Márkus Alfréd
                  megzenésiti. De én most nem tudok jó verset irni. A lelkiállapotom miatt. Kicsit
                  fáradt vagyok. Elmentem a Kristálypalotába. Ott Halmai ur bevezetett Mérei Adolf
                  urhoz, aki belepillantott a kéziratba és azt mondta, hogy ha átdolgozom
                  egyfelvonásos bohózatra Steinhardt Gézának egy jó szereppel, akkor lehet róla
                  beszélni. Elmentem tehát a Télikertbe, ahol Már Nándor ur bevezetett az
                  igazgatóhoz, akiben legnagyobb meglepetésemre megint Méreit ismertem fel. Tőle
                  kaptam azt a tanácsot, hogy vagy vigyem el Rott Sándorhoz a Foliesba, aki talán
                  filmre alkalmasnak fogja találni, vagy még jobb, ha elhozom ide a Városi
                  Szinházba, ahol egy óriási látványos drámával, amely pláne a képek hosszu
                  sorozatából áll, talán lehetne jó üzletet csinálni.</p>
               <p>Itt elhallgatott az idegen és maga elé nézett a földre. Mintha a darabja sorsa
                  most már nem érdekelte volna annyira, mintha csak azért jött volna ide, hogy egy
                  mulasztásért ne tehessen magának szemrehányást. Tapolczai a szinigazgatók
                  megszokott okosságával és fölényével nézvén az idegenre, igy szólt:</p>
               <p>- Mi csakis operettekkel és operákkal foglalkozunk. Azt ajánlanám, hogy irasson
                  hozzá operazenét, de azt sem ajánlom. Olyan darabot, amely a varietéket
                  végigjárta, mi nem fogadhatunk el. Mi elsőrangu és előkelő szinház vagyunk.</p>
               <p>Ezt már haragosan mondta. Az idegen változatlan arccal állott fel. Indult az ajtó
                  felé, ahol éppen ekkor egy érdekes ember lépett be. Idősödő, rosszkedvü ember,
                  borotvált arca a ritkás fogak miatt beesett szájjal és az erős orral valami szép
                  matrónához tették hasonlóvá. Ez Stoll Károly volt, a főrendező.</p>
               <p>- Gyere át Lenkeihez, kérlek, a titkárhoz, valami zavart csinált ez a Kolegerszky,
                  amiből nem tudunk kiigazodni.</p>
               <p>Tapolczai hirtelen ment ki, az idegent el is felejtette. Az idegen lassan ment le
                  a lépcsőn. Az utcán Pálmai Sári már ott volt. Kérdően nézett az idegenre, az pedig
                  legyintett a kezével. Majd igy szólt:</p>
               <p>- Most már csak a Modern Szinpaddal kell beszélnem, aztán az Apolló-Kabaréval.
                  Aztán a mozisokkal. Aztán elutazom.</p>
               <p>- Hova utazik? - kérdezte Sári.</p>
               <p>- Egészen messzire. De halljuk, hol volt maga?</p>
               <p>- Uzsorást szeliditeni.</p>
               <p>- Mi?</p>
               <p>- Uzsorást szeliditeni. A keleti pályaudvaron tul a Kerepesi-utra rendeltem
                  Langert, aki mindenáron azt akarja, hogy a barátnője legyek. Rettenetes sok pénze
                  van, de én nehézzé teszem a győzelmét. Mindig ilyen helyekre rendelem randevura.
                  Jól főződik. Most éppen megkérte a kezemet.</p>
               <p>Az idegen hirtelen felriadt.</p>
               <p>- És maga?</p>
               <p>- Én azt mondtam, hogy holnapután válaszolok neki. Természetesen hozzá fogok
                  menni, csak előbb végleg elintézem a fakereskedőt.</p>
               <p>Az idegen hallgatott. Sokáig némán mentek egymás mellett. Aztán a lány
                  megszólalt.</p>
               <p>- Mielőtt elutazik és mielőtt férjhez megyek, szeretnék elbucsuzni magától. De nem
                  igy utcán, hanem szépen tea mellett szobában, rendesen.</p>
               <p>- Helyes, - mondta az idegen, szokatlanul meleg és lágy hangon, - majd ha utazni
                  készülök, benézek a Nyujorkba. Ott szokott uzsonnázni most is?</p>
               <p>- Ott.</p>
               <p>Az idegen aztán elbucsuzott. Fáj a feje, - mondta. Kezet fogtak. Az idegen melegen
                  megszoritotta a Sári kezét, aztán elsietett a sötétben.</p>
               
         </div>
         <div type="chapter">
            <head>
               HUSZADIK FEJEZET,
            </head>
               <head>
                  amelyben a költő fáradhatatlanságát misem jellemzi
                     jobban, mint hogy a Modern Szinpadnál is szerencsét próbál.
               </head>
               <p>Szerencsét próbált a Koronaherceg-utca felől, de itt nem tudott bejutni. A
                  kasszánál nézelődött egy kicsit, éppen jöttek befelé az emberek előadásra. Az
                  előkelő ajtókon és szőnyegeken nem pihenhetett a szem, a nézést magukkal sodorták
                  az érkezők, nagy nők, kis nők, szálas férfiak, sántikáló katonák, kacarászó
                  lányok, elménc ifjak monoklival.</p>
               <p>A sokaságban négy ur hangos örömmel köszöntött egy házaspárt. A férj karcsu,
                  izmos, elegáns fiu, ugyszólván néger, európai szabásu arccal; mint a
                  beszélgetésből ki lehetett venni: Rajnai Gábor. A hölgy pedig a felesége: pompázó
                  és elbüvölő jelenség, amint diadalmas arcát a csillogó szemek alatt fázósan
                  simitotta a drága prémekre. Gombaszögi Frida:</p>
               <p>- Igen, - mondta a férj, - ma a Vengerkák megy. Megnézzük ezt a müsort, Frici
                  kivételesen ráér.</p>
               <p>A négy ur nyájasan mondta a szépeket. Az egyik Falus Elek volt, az iparmüvész,
                  maga is tetőtől-talpig iparmüvészet cipőstül, bundástul. A másik a társa, Herquet
                  Rezső müépitész a csinos, szőke bajusszal. A harmadik egy huszárfőhadnagy,
                  különben festőmüvész, fess, kedves fiu: Mattyasovszky László. A negyedik Jámbor
                  Lajos müépitész, egészen kicsi ember, akiből csak okosan ragyogó szemét lehetett
                  észrevenni.</p>
               <p>Mikor elváltak, a szőke idegen megemberelte magát. Odalépett a négy urhoz:</p>
               <p>- Bocsánatot kérek, nem ismerem a járást. Hogyan juthatnék az igazgatói irodába?
                  Nem tudják véletlenül az urak?</p>
               <p>- Tiszta véletlen, - mondta Falus, - de tudom: én épitettem. Tessék kimenni a
                  Kigyó-térre. A Pázmán-szoborral szemben van egy kapu, ott megtalálja kiirva, hogy
                  igazgatóság.</p>
               <p>Az idegen kitolakodott a befelé tartó áradatban. Hosszu keresés után megtalálta a
                  kaput és a kapu aljában az irodaajtót. Belépett. Az iróasztal előtt egy
                  fiatalember ült, ritkás haju, borotvált arcu, akinek a fején egy hangos
                  ellentmondást lehetett észrevenni: gyermeki tisztaságu, kedves kék szemeket és
                  érzékien duzzadt, erős ajkakat. Ez Emőd Tamás volt, a költő és a szinház titkára.
                  Egy másik urral ült; ez viszont testes, vörösszőke ember volt, halvány arcán nyirt
                  bajusszal és néhány hasonló szinü enyhe szeplővel. Éppen ő beszélt, hosszu és
                  müvelt körmondatot mondott, amely francia idézettel kezdődött és angol idézettel
                  végződött. Ez Szirmai Albert volt, a szinház zenei igazgatója.</p>
               <p>Éppen az angol idézetre lépett be az idegen. Ugy megzavarta ez a dolog, hogy
                  angolul szólalt meg:</p>
               <p>- I beg your pardon, is the director here?</p>
               <p>Csak aztán eszmélt fel, hogy rossz nyelvet választott. De éppen nyilt is az ajtó
                  és kilépett az igazgatótól egy ur. Középtermetü, de minden nagy volt rajta. Nagy
                  volt a feje, nagy a haja, nagy az orra, nagy a szeme. Nyilván a fontossága is nagy
                  volt, mert nagyon nyájasan bucsuztak tőle. Ez Biró Lajos volt, a szinház egyik
                  szerzője. Elment és az igazgató ránézett az idegenre.</p>
               <p>- Engem tetszik?</p>
               <p>- Bátorkodnám zavarni.</p>
               <p>Bementek az igazgatói irodába és az idegen leülvén, szemügyre vette Bárdos Arturt,
                  az igazgatót. Erősen szinezett arc volt a fekete hajjal és piros szájjal, orra
                  alatt, mint egy zordon fogkefe, állott a fekete nyirott bajusz, szemei erősen
                  előrejöttek a homlok alól.</p>
               <p>- Nekem volna egy darabom, kérem. Őszintén megmondom, mindenütt járt már, csak még
                  önnél és az Apolló-kabaréban nem. Ha ez a két intézmény is visszautasitja, akkor a
                  darab nem kerülhet szinre. Pedig hatalmas munka, a mai emberiséget irtam bele.
                  Benne is van. Most már azt se bánom, ha kabaréban jön ki. Csak jőjjön ki.</p>
               <p>Bárdos kelletlen arcot vágott.</p>
               <p>- Nem szeretnék udvariatlan lenni, - mondta, - de az én szinházamat illetőleg
                  tévedésben van. Ez nem olyan „most már azt se bánom”-kabaré, ez egy komoly és
                  előkelő kamarajáték-szinház, amelyet a városi tanács éppen nemrég deklarált
                  szinháznak. Sziveskedjék a darabjával akkor felkeresni, ha tisztában lesz az
                  intézménnyel, ahová dolgozni akar. Reinhardtnak, ahol én valaha rendezni tanultam,
                  sohse mondták, hogy „most már azt se bánom”. Kedves uram, ide Herczeg Ferenc is
                  szivesen dolgozik. Bocsásson meg, hiszen nem haragszom, de rengeteg sokat
                  dolgoztam és egy kissé ideges vagyok. Rendeztem egész délután. Ha ide akar irni,
                  ismernie kell a személyzetet. Járjon el és a szerepek kitalálásánál gondoljon
                  egyes tagokra. Szükségem volna például egy nagyon jó Boross-darabra. Ismeri Boross
                  Gézát?</p>
               <p>- Nem.</p>
               <p>- Ez a baj. Ismerni kell a szinészeket. Hát csak járjon el ide, aztán majd
                  beszélünk.</p>
               <p>Az idegen nem azon az uton távozott, amerre jött. Valami szinpadi raktáron
                  botorkált keresztül, aztán a szinpadon át egy öltöző-folyosóra jutott. Itt
                  ácsorgott egy kicsit. A félig nyitott ajtókon át öltözni, vagy egyik öltözőből a
                  másikba szaladni, vagy a szinpadra sietni, vagy onnan feljönni egymásután látta a
                  tagokat. Vidámak voltak, frissek az arcok, a kacagások, a meztelen nyakak ugy
                  cikkáztak az idegen körül, hogy nem is tudta összeszedni őket. Egy halvány,
                  érdekes szőke fej: Mészáros Giza. Egy pikáns barna, temperamentumos: Kökény Ilona.
                  Egy finom, érdekes: Harmos Ilona. Egy csinos, kellemes, szolidka: Nagy Margit. Egy
                  bájos és mulatságosan gyermeki Pierrot: Ilosvai Rózsi. Egy klasszikus szőke:
                  Hollós Rózsi. Egy magas, kamaszos, kedves: Ürmössy Anikó. Egy tüzrőlpattant
                  akkurátus: Várnai Janka. Egy alacsony, vidám: Huszár Irén. Egy kis filigrán: Rajna
                  Alisz. És valaki, aki még nyilván nem ismerte a terepet és uj tag lehetett: Csák
                  Ica. Aztán férfiarcok: egy villogó szemü, müvészi, kedves: Gellért Lajos. Egy
                  gondolkodó, derék fej: Bánóczy Dezső. Egy ellenállhatatlan, mulatságos: Boross
                  Géza. Egy vicces, vöröshaju, csirkefogófej: Békeffi László. Egy tipikus szinészi
                  fekete: Somlár Zsiga. Egy délceg, szenvedélyes: Petheő Attila. Egy omlatag, szép
                  fiu: Földváry. És egy ravasz, nyájas plébános: Vendrey Ferenc. Végül egy
                  cvikkeres, szorgalmas: Erődi Jenő, az ügyelő, aki olykor kétségbeesetten nézett
                  fel siettetni valakit.</p>
               <p>Az idegennek zugott a feje, mikor kiért az utcára. Hóna alatt a kéziratot
                  szorongatta. Mintha nagyon tul akarna lenni valamin, szinte futva sietett a
                  Kossuth Lajos-utcán. Aztán felkapott egy közutira, annak is a perronjára, annak is
                  a lépcsőjére. Ott lógott a Nemzeti Szinházig. Az Emke-kávéház előtt leugrott és
                  szaladt jobbfelé. A Nemzetinél majdnem beleütközött egy hármas csoportba. Egy
                  vékony, jól öltözött ur volt, tekintete a borotvált arcból, mint egy elegáns
                  bagolyé, mellette egy arisztokratikus fiatal szőke hölgy, másik oldalán egy friss
                  szőke bakfis. Az idegen megismerte őket, látta őket elégszer az illusztrált
                  lapokban: Feiks Jenő volt a feleségével, Lánczy Margittal és a kis Ághy
                  Böskével.</p>
               <p>Az idegen megbotlott, amint sietve kitért nekik, aztán sietett az
                  Apolló-kabaréba.</p>
               
         </div>
         <div type="chapter">
            <head>
              HUSZONEGYEDIK FEJEZET,
            </head>
               <head>
                amelyben Shakespeare Vilmos nagyon szeretne Hervay
                     Frigyessel beszélni.
               </head>
               <p>Itt sem ismerte a járást. Tanácstalanul oldalgott jobbfelé a páholyok mentén. Egy
                  ajtót talált, azon benyitott. Végigment egy könyöknyi szük folyosón. Egy másik
                  folyosón megint ajtó. Azon elszántan benyitott. Három üde női sikolyt hallott
                  egyszerre és meztelen vállak és fehér lábak lebbentek a függönyök mögé. Egy
                  öltözőbe nyitott. A sikoltozó hölgyek közül már nem látott senkit. Az egyik
                  sarokban egy csöppnyi kislány kézimunkázott. Bizonyosan az öltöztetőnő kislánya
                  volt. Az idegen megszólitotta.</p>
               <p>- Ki van itt, kislány?</p>
               <p>A gyerek egymásután három függönyre mutatott.</p>
               <p>- Ott a Faragó Sári, ott a Vidor Feri, ott a Haraszti Mici.</p>
               <p>- Nem tudod, hol az igazgató ur?</p>
               <p>- Talán a másik öltözőben.</p>
               <p>Az idegen tovább ment. Óvatosan nézegetett falak, szögletek és függönyök között.
                  Egy sarokban négy hölgyet talált. Ezek már nem sikoltoztak. Mind fel voltak
                  öltözve. Még pedig jól. Nyilván anya volt a három lányával, három egészen
                  különböző tipussal. Az egyik, amelyik a tükör előtt festette magát, sötétszőke
                  volt. A másik, aki egy olasz könyvet olvasott, világosszőke. A harmadik, aki
                  nevetett, vörösszőke. Az idegen bátortalanul kérdezte:</p>
               <p>- Kérem, nincs itt az igazgató ur?</p>
               <p>- Nincs. Talán a férfiöltözőben.</p>
               <p>Ezt egy ötödik nő felelte, aki viszont fekete volt: Homoki Paula. Az idegen
                  megfordult. Csetlett-botlott, ajtókat nyitogatott, nem tudta hol van. Egyszer csak
                  nagy, sötét udvaron találta magát. Kékesfekete, derengő körvonalak, fenn a
                  csillagos ég. Az idegen megállott. Felnézett az égre. Egészen egyedül volt a
                  csendben, a Népszinház-utca felől hallatszott a villamosok és kocsik elenyésző
                  zaja. Az idegen ott állt a sötétben. Senkisem látta, hogy valami derengő fény
                  csillog szőke feje körül, mint valami szentnek a mártirság aureolája. Telt az idő
                  és ő csak állt a sötétben, egy idegen országban, egy városban, egy kabaré telkének
                  sötét udvarán és a csillagok messze fenn érthetetlenül ragyogtak.</p>
               <p>Egy jó félóra mulva rezzent össze az idegen. Szétnézett, hóna alatt megszoritotta
                  a kéziratot. Aztán a sötétben átkerült az épület tulsó udvarára. Szemét meresztve,
                  félkezével tapogatva végre egy ajtót talált. Szerencséje volt: csakugyan a
                  férfiöltözőbe nyitott.</p>
               <p>Szük, kis öltöző volt ez, a falhoz illesztett hosszu deszkafallal. A közepén egy
                  érdekes szinész ült, akire az idegen mohó figyelemmel vetette vizsga pillantását.
                  Furcsa ember volt ez nagyon; bodros, őszülő haja, mint zseniális huncut kujoné,
                  erős orra a nyilt, kedves és sugárzó szemek nézése közepette a gondtalan
                  vándorlegényé, az egészben valami pompás balkáni erő nyugati szinekkel, tarka és
                  mégis kedves, szilaj és mégis szelid rastaquouére, bolondos és tiszteletreméltó
                  egyszerre, főpap és bohóc. Az idegen kezet nyujtott neki.</p>
               <p>- Shakespeare Vilmos vagyok.</p>
               <p>- Igazán? Nyáray Antal vagyok.</p>
               <p>A szinész láthatólag nem csodálkozott az idegen bemutatkozásán. Azon sem
                  csodálkozott volna, ha netalán Bonaparte Napoleon lép az öltözőbe bemutatkozni.
                  Rögtön jóban voltak az idegennel, mint két ripacs a vidéken.</p>
               <p>- Az igazgató urat kerestem volna. Már jártam véletlenül egy női öltözőben, ahol
                  azt mondták, hogy talán itt lesz. Egy egész női családot láttam ott.</p>
               <p>- Ahá, - mondta Nyáray - Némethnét a lányaival. Juliska itt van nálunk, nagyon
                  tehetséges müvésznő. A nagyobbik huga Toncsi, a kisebbik a Piroska. Hanem az
                  igazgató nincs itt.</p>
               <p>- Itt volt, - mondta most egy hang, amelynek ereje háromakkora embernek is elég
                  lett volna, mint a tulajdonosának, Szabolcs Ernőnek, - itt volt, de elment
                  vacsorázni. Ma különben kimenőt kapott a feleségétől.</p>
               <p>- A Mitrovácba köll keresni, ott vacsorázik a barátjával, Halmos Robival, - mondta
                  egy jóizü hang falusi zamattal. Ez Mály Gerő volt, ráncolt arcu, utólérhetetlen
                  flegmáju ember.</p>
               <p>- Jó koszt van ott? - kérdezte egy nagyhasu, bonhomiás ember, Szenes Ernő.</p>
               <p>- Nagyon jó, - felelt egy fess bonviván, Varsa Gyula.</p>
               <p>Az idegen sorban megismerkedett mindenkivel. A szinpad felől taps hallatszott. Két
                  szinész jött be: egy páratlanul kedves figura, aki vékony hangon dobálta a
                  szavakat, Boross Endre. Vele pedig egy nagyorru, vékony fiu, aki itt látható
                  tekintélynek örvendett, Kőváry Gyula. Az idegen kilépett az udvarra. És elindult.
                  És felnéz ismét a csillagokra. És nekiindul az utcának mélyen tünődve. És ugy
                  látszik, elfelejt az Otthonba menni.</p>
               
         </div>
         <div type="chapter">
            <head>
              HUSZONKETTEDIK FEJEZET,
            </head>
               <head>
                 amelyben a költő álma teljesül és beszél Hervayval, de
                     nincs köszönet benne.
               </head>
               <p>Az Esterházy-utcában van egy kétemeletes palota. Bejáratai tévedésbe ejthetik a
                  járatlan embert. Vagy valami vizgyógyintézetszerü kapun akarna bemenni, vagy pedig
                  egy szálló depandanszába. Aki azonban tudja a járást, az benyit a középső kapun és
                  néhány fok lépcsőn felhaladva, nagy hallban találja magát. Balról nagy lépcső
                  emelkedik a magasra, a háttérben pedig egy férfiu áll a kabátok között és egy kis
                  asztalon ruhatári számokat rakosgat. A számok egy része kivágott pappenteklire van
                  irva. Az egyes számokat, ugylátszik, elvesztegetik a klubtagok.</p>
               <p>Az idegen éjféltájt állitott be ide, hogy akit keres, azt annál biztosabban
                  megtalálja. Záróra után az emberek vagy hazamennek, vagy az Otthonba, vagy az
                  Ujságiróegyesületbe. Máshova nem lehet menni. A Fészek-klub kevéssel záróra után
                  szintén elsötétedik, csak éppen addig van nyitva, mig az előadás után
                  sebbel-lobbal megvacsorázó tagok kifujják magukat egy kicsit.</p>
               <p>- Van házitelefon? - kérdezte az idegen.</p>
               <p>- Van, - felelte a ruhatáros.</p>
               <p>- Akkor legyen szives felszólni Hervay igazgató urnak, hogy Shakespeare
                  keresi.</p>
               <p>A ruhatáros nem értette az idegen nevét. Kétszer is ismételni kellett. Aztán
                  feltelefonozta az üzenetet. Az idegen belesüppedt a hall egy óriási karosszékébe
                  és várt. Kisvártatva a lépcsőn ugy repült le a kis Balla, mintha egy veréb repülne
                  le a második emeleti párkányról a földszinti udvarra.</p>
               <p>- Véletlenül én voltam a telefonnál. Jőjjön fel, majd bevezetem. Megismerkedhetik
                  egypár szinmüiróval és szini kritikussal.</p>
               <p>Ketten haladtak fel a lépcsőn. De alig értek a második emeletre, Ballát már várta
                  a házitelefon egy ujabb izenete: egy szőke hölgy keresi. Ismét megcsapkodta
                  szárnyait és visszarepült a földszintre. Az idegen egyedül maradt. De ahogy
                  szétnézett a helyiség óriási vonalai, a hatalmas szögletek és kőszerü falak
                  között, csupa ismerős arcot látott. Az igaz, hogy csupa ismeretlennel vegyesen. A
                  télizöld növények tövéből egy asztal mellől éppen Tarján Vilmos kelt fel.
                  Barátságosan üdvözölték egymást. Egyik-másik asztaltól kiváncsi pillantások
                  fordultak az idegen felé, de a pillantások kiváncsiságát mindig bizonyos fölény
                  maszkirozta.</p>
               <p>Tarján körülvezette az idegent a termeken. De mindenekelőtt, amint illik,
                  bemutatta egy magas, fekete urnak, akin különösen mélyen ülő árnyékolt szeme volt
                  a figyelemreméltó, meg a szája, amelyet a rézsut álló fogak előre toltak. Ez a
                  kiváló modoru ur Jellinek Aurél volt, az Otthon-Kör háznagya.</p>
               <p>Óriási termek voltak itt. A szőnyeges előcsarnokból három egymásbanyiló templomba
                  lehetett menni. Különféle társaságok üldögéltek itt és beszélgettek, vagy
                  kártyáztak. Az idegen mindig kérdezett, Tarján mindig felelt:</p>
               <p>- Kik azok ott ketten: a magas ur, arcában valami anglikán káplánsággal és vele
                  szemben a partnere, a szőkehaju, vörösarcu uriember?</p>
               <p>- Az egyik Papp Viktor földmüvelési miniszteri fogalmazó és zenekritikus, a másik
                  Kramer Hencsi, a hires butorgyáros, az irók barátja.</p>
               <p>- Hát az a hirtelenfekete haju szinész a csinos szőke fiatalemberrel?</p>
               <p>- A szinész Rózsahegyi Kálmán, a másik Zilahy Lajos iró.</p>
               <p>- Hát az a vörös kefebajszu izomember, aki ugy haragszik?</p>
               <p>- Nem haragszik, csak ugy magyaráz, Grósz Alfréd zeneszerző.</p>
               <p>- És az a nett fiatalember a széles fülekkel, aki a vézna főhadnaggyal beszél?</p>
               <p>- Az Stark, az olajmilliomos, a főhadnagy pedig a drága Brüll.</p>
               <p>- Ott egy vékony, spanyolarcu ember beszélget egy berlini kinézésü nyirott bajszu
                  fess emberrel.</p>
               <p>- Az Halasi Andor kritikus, a másik pedig Déri Imre, a berlini magyar külpolitikai
                  riporter, aki most itthon van szabadságon. De honnan sejtette, hogy berlini?</p>
               <p>- Az meglátszik ezer lépésről. Hát azok ott irók, vagy szinészek hárman együtt?
                  Ott azt a délceg szőkét gondolom a hátul bodros hajjal, meg azt a démoni dörgő
                  hangut, meg azt a kedves karcsu ifjut.</p>
               <p>- Szinészek. Csortos Gyula, Fehér Gyula meg Uray Tivadar.</p>
               <p>- Hát azok ott... nini ott engem rajzolnak! Kik azok ott? Az a gonosz, aki rajzol
                  és az az egykedvü bölcs, aki olyan nyugodt, hogy vagy nagyon szegény, vagy nagyon
                  gazdag?</p>
               <p>- Az első Major Henrik a karrikaturista, a másik Nagy Lajos iró. Ugy látszik, jó a
                  karrikatura, mert nagyon nevetnek rajta.</p>
               <p>Odamentek, megismerkedtek. A karrikatura valóban pokoli volt, találó és rosszmáju.
                  Az idegen elkérte és zsebretette. A szomszéd asztalnál érdekes emberek ültek.
                  Mintegy három amerikai. Az egyik vöröses szőke volt, nyulánk, morbid és elegáns,
                  ajkait olykor összecsücsöritette hosszukás arcában, a kék szemekkel és az előkelő
                  orral. Éppen költészetről beszélt a másik kettőnek:</p>
               <p>- És itt nem szabad igazán tehetségesnek lenni, szépnek és csodálatosnak és
                  minden, én ugy-e olyan vagyok, mint a legjobb franciák holmi gyötrődésekkel
                  ugy-e...</p>
               <p>Ez Szomory Dezső volt. Vele ült egy másik amerikai, ugyszólván a New-York Times
                  munkatársa nagyszerüen fésülve: Szomory Emil, az öccse. És a harmadik
                  tüzrőlpattant, piros-pozsgás, vakmerő: Herczeg Géza.</p>
               <p>Hervay azonban nem volt sehol. Az idegen a jobbra eső termekbe ment. Itt
                  zongoraszó döngött a füstben. A zongora rémes rossz volt, de aki játszott rajta,
                  az ugy belemélázott, mintha a Balestrieri képének ülne modellt. Köpcös, angyali
                  jóságu ember volt, apró kezei tüzzel ugráltak a csontvesztette billentyüsoron,
                  amely olyan volt, mint egy vénasszony szája. Ketten elandalodva hallgatták. Egy
                  vékony, csendes, jól öltözött szőke, - ez egészen a zenének adta magát. A másik
                  már kissé gyanakodott saját müélvezetére, forradalmi sansculotte-arc, mozgékony,
                  heves ember. Mint Tarján magyarázta, a zongorázó ember Reinitz Béla volt, a
                  hallgatók pedig Weisz Rudi háztulajdonos és Göndör Ferenc ujságiró. </p>
               <p>Közben minduntalan jöttek-mentek az emberek, érkezők hirekkel, távozók Gyula, a
                  fizetőpincér után kiabálva, aki mint cigányprimás bukkant fel olykor a konyha
                  felől. Ambrus Zoltán most ült le egy asztalhoz, egy feltünően csinos ember
                  közeledett feléje: Kürthy György szinész. A lépcsőn nehézkes járással jött fel egy
                  katonatiszt, félmellén végig a legkülönbözőbb érmek csillogtak. Egyed Zoltán
                  fiatal iró. Szintén egész gyüjtemény kitüntetéssel sétált egy másik tiszt: ez
                  Balassa Imre volt, ujságiró.</p>
               <p>Ekkor nyilt egy ajtó. Heltai Jenő lépett ki rajta, nyomában kis társaság.
                  Többnyire olyanok, akiket az idegen már ismert, piros arcukon egy heves vita
                  nyomaival. Még egy magas, izmos, de vékony ur, katonás tartásu, erősen fekete. Ez
                  dr. Marton Sándor volt, az ismert szerzőjogi szakértő és ügynökségi főtekintély.
                  Egyszerre három szerző is hivta félre négyszemközti beszélgetésre.</p>
               <p>- Na kérem, - szólt Tarján - most már itt lesz Hervay. A Szinpadi Szerzők
                  Egyesülete most fejezte be igazgatósági ülését, amint látom. Heltai felszabadult
                  mint kártyapartner, most már Hervay is biztosan felbukkan.</p>
               <p>Ebben a pillanatban csakugyan felbukkant Hervay. Az idegen odalépett hozzá, miután
                  Tarjánnak a kalauzolást megköszönte.</p>
               <p>- Kérem, igazgató ur, volna öt perce a számomra?</p>
               <p>- Nagyon szivesen, de sietek. Fontos dolgom van Heltaival.</p>
               <p>- Rövid leszek. Van egy történelmi drámám. Érdekli önt, mint szinigazgatót, a
                  dolog?</p>
               <p>- Én is rövid leszek: nem. János, mehetünk?</p>
               <p>Ezt már Heltai felé kiáltotta, aki igenlően bólintott. Két perc mulva már ültek
                  egy kis asztal mellett és nagy buzgalommal kártyáztak. Az idegen itt maradt
                  egyedül. Észre sem vette, hogy egy nagy, testes ur, aki különféle szakállakat
                  hordott, véletlenül beleütközött. Fel sem nézett, nem is tudta meg soha, hogy ez
                  Béldi Izor volt. Nem figyelt rá senki, azoknak az érdeklődését, akik nem
                  kártyáztak, vagy nem voltak vitába merülve, egy furcsa menet foglalta le. Egyik
                  szobából a másikba mentek éppen: egy gyógyszerész, bizonyos Kiss Károly nevü ur,
                  akinek olyan feje volt, mintha egy gömbre szőke bajuszt tettek volna, ment előre.
                  Kezét egy oliv arcu ember szoritotta a homlokához, ez Fodor Miklós ujságiró volt,
                  aki gondolatátviteli mutatványokkal szórakoztatta társait. Kissnek gondolnia
                  kellett valami feladatot, amit Fodor kitalált. A feladat pajkos lehetett, mert a
                  médiumot és büvészt követő menet visszafojtott kacagással nézett egymásra.</p>
               <p>- Óriási, - mondta egy rokonszenves ur, Neubauer gyermekvédelmi igazgató - ez a
                  Fodor megint miket csinál.</p>
               <p>- Egyszer felléptetem, - szólt mellette Virter Ferenc, a gondozott szőke, az
                  Uránia igazgatója.</p>
               <p>Az idegen csak állt a hóna alatt az irásokkal, csetlett-botlott, ha elsiettek
                  mellette. Felrezzent. Egy fiatalember részvéttel megszólitotta.</p>
               <p>- Korda Sándor vagyok, a Korvin-filmgyár igazgatója. Keres valakit uraságod?</p>
               <p>- Köszönöm érdeklődését, most már nem keresek senkit. Itt van a hónom alatt egy
                  nagy dráma, azzal házaltam, de nem megyek vele semmire. Most már megyek is szépen
                  haza.</p>
               <p>- Dráma? Nem lehetne mozira megcsinálni?</p>
               <p>- Erre nem is gondoltam. Majd gondolkozom. Szóljak önnek, ha kitalálok valami
                  okosat?</p>
               <p>- Hogyne. Ebéd után rendesen a Nyujorkban vagyok.</p>
               <p>Elváltak. Az idegen menni akart, de nini, a kis Balla, aki megint elékerült,
                  lélekszakadva rohant oda.</p>
               <p>- Jöjjön hamar. Pálmai Sári van a telefonnál, akar önnel beszélni.</p>
               <p>Az idegen összerezzent és mélyen elpirult. Elfogódva sietett a telefonhoz, amerre
                  vezették. Balla közben magyarázta.</p>
               <p>- Felhivtam egy képviselő barátomat, annak a lakásán véletlenül éppen nagy
                  társaság van, éppen ott van Sári is, beszéltem vele, mondtam, hogy ön is itt
                  van.</p>
               <p>Az idegen felvette a kagylót. Egy kedves, drága meleg hang csengett feleletül a
                  hallóra.</p>
               <p>- Halló, maga az? Itt én vagyok, Sári. Csak azt akarom mondani, hogy holnapután
                  délután okvetlenül látni akarom a Nyujorkban. Fontos mondanivalóm van. Különben mi
                  ujság? Maga egészen szinmüiró lett, már az Otthonba jár. Na isten vele, pá,
                  okvetlen várom.</p>
               <p>Az idegen kissé megingott, mikor letette a kagylót. Megsimitotta a homlokát, aztán
                  szótlanul kezet nyujtván Ballának, elment. Ekkor fél három volt.</p>
               
         </div>
         <div type="chapter">
            <head>
              HUSZONHARMADIK FEJEZET,
            </head>
               <head>
               amelyben Shakespeare és Krudy, mint barátok, reggelig
                     tartó lumpolás után sétálgatnak mindenfelé.
               </head>
               <p>Nem tudni, honnan jöttek. Az arcukon látszott, hogy egész éjszaka fenn voltak. Hol
                  virrasztottak, hogy kerültek össze az éjszakában? Ki tudná azt megmondani? A
                  záróra után ezer meg ezer titkos kapuja van a városnak, amelyen belül buslakodó
                  emberek könyökölnek neki a pezsgős asztalnak és halkan danolnak az udvari
                  lakásban, kinn a rendőr nem is hall belőle semmit.</p>
               <p>Hatalmas, vadkanfejü, őszülő ember volt az idegen társa. Csendesen mentek az
                  Erzsébetvárosban egymás mellett, hol ide, hol oda fordultak be az utcákon cél
                  nélkül. Csillogó szemüket a földnek szegezték, arcuk piros volt az italoktól. Az
                  idegen és társa, Krudy Gyula, szépen diskuráltak. Az Izabella-téren megállt a
                  magas ember.</p>
               <p>- Isten veled, Hattyu, én visszamegyek, arrafelé van dolgom. Szervusz.</p>
               <p>- Szervusz,- mondta az idegen. Kezet nyujtott. </p>
               <p>- Látlak még?</p>
               <p>Az idegen nem felelt. A Magyar Szinház felé fordult, amelynek frontja mozgalmasnak
                  látszott a besiető emberekkel. Nyilván főpróbára mentek. A Magyarban főpróba volt.
                  Az idegen kiváncsian nézte a sietőket, akik innen-onnan érkeztek és hangyák
                  gyanánt tolulnak befelé.</p>
               <p>- Mondd, - fordult a társa felé - ezek mind céhbeliek?</p>
               <p>- Többnyire, - felelt az megvetően.</p>
               <p>- Sokakat nem ismerek, - mondta az idegen - magyarázd egy kicsit az embereket.</p>
               <p>Krudy magyarázta az egyenként érkezőket. Az idegen hangjában valami elfojtott és
                  tárgytalan nosztalgiával figyelte a jövőket és kérdezett. A másik felelt.</p>
               <p>Sokan jöttek. Kocsiból szállt ki egy pár, nagyon választékosan öltözve és annyira
                  egymáshoz tartozva, mintha egy ember lettek volna. Szalonias, könnyed ember,
                  finom, odaadó nő. Góth Sándor és Kertész Ella. Tündéri szőke, nagyon fehér és
                  kissé hüvös képzőmüvészeti szépség: Kosáry Emma. Mindjárt utána egy másik szőke
                  beauté, magas, délceg, mintegy dallamos: Báthori Giza. Egy kopaszodó, monoklis,
                  borotvált ember, aki raccsolva köszönt az ismerősöknek: Szász Zoltán. Háta mögött
                  kis szininövendékek áhitattal néztek össze. Aztán egy nagyon érdekes hölgy,
                  bundája vagyont érő, ő maga szilárd, karcsu, tökéletes csipőjü: Bázár Gitta. Egy
                  szinész, tréfálkozó hangos Harlequin, kis figura-ember: Sarkadi Aladár. Ismét egy
                  házaspár - a férfi erősen rövidlátó, fekete kefebajszu ember, gyengéden és
                  figyelmesen az asszony mellett utat csinálva, az asszony szőke, gödröcskés
                  menyecske, kedélyes és bursikóz: Márkus Dezső és Szoyer Ilona. Egy operettszépség,
                  feltünő, vadonatuj toalett, hófehér arcon rózsapiros egészség, szép fekete
                  szemöldök: Lábass Juci. Egy kis angol ember, borotvált, fekete, sovány arcu: Relle
                  Pál, a felesége csakugyan angol beauty: daliás, szőke, Gibson-lady. Velük egy
                  másik házaspár, egy szép, meleg tekintetü asszonyka, Pécsi Blanka és annak a
                  férje, nagyon szerény ember, Magyar Lajos, akin nem látszik meg, hogy minisztert
                  eszik. Hát az a nyájas és vicces ezredorvos? Az nem katona, hanem baritonista,
                  Dalnoki Viktor. De itt egy másik katona, szenzációs huszártiszt a kitüntetésekkel,
                  arcán a romantikus tekintettel, oldalán jóságos és nemes asszony, a felesége, - az
                  is szinészpár: Tanay Frigyes és Halmi Margit. Egy érdekes és pompás nő mozdulatai,
                  mint a kigyónak, hajló és ringó termet, Marton Erzsi. Kemény, zömök ember, csupa
                  erő, Attila modern télikabátban, Kürti József. Egy hölgy, akinek igen nyájasan és
                  nagyokat köszönnek az urak, Vizvári Mariska. Vele a lánya is, hamvas, tüzesszemü,
                  fekete kis kópé: Tapolczai Jojó. És még egy Kürti, még pedig Sári, piros arcu
                  boldog mama, büszkén mellette haladó pikáns, őzike-lányára, Jankovich Magdára. Egy
                  furcsa, vékony mókaember, a fekete nyirt bajusz felett hosszu orra messzire
                  nyulik, törzse, mint egy gyereké, Faragó Géza festő. Egy nagyon komoly ember,
                  biztosan kritikus, a felelősséget az arcán hordja, persze, hogy kritikus, Rajna
                  Ferenc. Akivel a bejáratnál kezet fog, cvikkeres, szarkasztikus, az meg Sebestyén
                  Károly a feleségével, két növendéklányával. Egy friss és üde szinésznő, szerény és
                  kellemes, Tisza Karola, vele együtt egy másik, aki roppant jól mulat valamin,
                  bizonyosan mindig ilyen jó kedve van, Szentgyörgyi Ida. Ott meg egy másik
                  Szentgyörgyi, de az Márta, gyengéd, hamvasbőrü, szőke, roppant illedelmes. Éppen
                  azon tiltakozik, hogy egy nyurga égilétra-ember viccel mögötte, az Latabár Árpád.
                  Jaj, de szép nő, ki ez? Dömötör Ilona. Hát ez a házaspár, a férfi kis borotvált,
                  jó melegen öltözve, nagy sálja elegánsan a nyakából a hátára vetve, az asszony
                  pedig, arcáról sugárzó tehetséggel, fájdalmas tekintettel, de Loute-ajakkal? Vámos
                  Árpád és Medgyaszay Vilma. Egy csinos nő, aki nagyon siet, Antal Ella. Egy
                  borotvált kritikus, aki egyáltalán nem siet, fölényesen beszél egyszerre három
                  nőhöz, Lukács Gyula. Egy megnyerő kedves indián két szép nővérrel, Ihász Aladár, a
                  felesége és a kolozsvári Poór Lili. Egy szolgálatkész tenorista, Raskó Géza. Egy
                  házaspár, de nem szinészek, szerényen sodortatják magukat, Benda Jenő és a
                  felesége. Két ujságiró, egy kupléról vitatkoznak, Balassa Emil és Lovászy Károly.
                  Sziklai három is. Kornél, a ligeti direktor, Jenő, a Városi Szinházból és József a
                  Király-Szinházból. Egy tiszteletreméltó uriember, mintha nem is szinész volna,
                  hanem vezérigazgató, Gál Gyula. Egy elkésett szép vörös hölgy, kedves, amint
                  kipirulva igyekszik, biztosan a gyerekei verekedtek: Rigócz Mariska. Három nővér,
                  fiakkeren érkeztek: Gombaszögi Ella, Gombaszögi Irén és asszonynővérük, Margit.
                  Ez már aztán család.</p>
               <p>Most már csak szórványosan jöttek. Benn már bizonyosan elkezdték a főpróbát. A tér
                  üres. Most érkezik egy társaság. Egy szőke istennő, asszonyok asszonya, Márkus
                  Emilia. Vele a barátnője, egyenes tartásu, fekete fiatal hölgy, Acél Ilona. És
                  velük egy elegáns ur, aki mintha itt is parketten lépne és frakkban volna, Herczeg
                  Ferenc. A bejáratnál egy konflis csap fel közéjük, majd elgázolja őket. Szervusz,
                  Irén! - kiáltják hangos örömmel a hölgynek, aki kiszállt belőle. Szolid arcu,
                  elbájoló, bensőséges teremtés, Varsányi Irén. Bementek ők is, a konflis
                  elhajtatott.</p>
               <p>Az idegen megszólalt. Csendesen, kicsit lágy hangon:</p>
               <p>- Még ne menj el. Még járkáljunk. Merre? Mit tudom én. Gyerünk az Opera felé. Azt
                  nagyon szeretem nézni.</p>
               <p>- Rendben van. De onnan kijösz velem a ligetbe. A ligetben van dolgom. A téli
                  liget gyönyörü.</p>
               <p>Elindultak lefelé a Wesselényi-utcán. Szótlanul bandukoltak. A Gambrinus sarkán
                  egy szőke óriással találkoztak, akinek szigfridi sörénye belógott fehér homlokára,
                  kényelmesen ment a szinház irányában és ugy füstölt a cigarettából, mint egy
                  tehergőzös. Ez Márkus László volt. Az idegen és társa mentek az Operaház felé.
                  Közben Krudy egy urra mutatott, aki a másik oldalon ment.</p>
               <p>- Az ott Guthi Soma. Nem láttad az Otthonban?</p>
               <p>- Nem.</p>
               <p>Guthi már jött feléjük, köszönt és megállt velük. Gyorsan mondott három viccet.
                  Aztán odafordult az idegenhez és komolyan megkérdezte:</p>
               <p>- Ráér ma délelőtt?</p>
               <p>- Nincs semmi komolyabb dolgom.</p>
               <p>Guthi odahajolt az idegen füléhez és sugott neki valamit. Aztán elvágtatott. Az
                  idegen csendesen mosolygott. És mentek tovább. Az Operánál megálltak és
                  ácsorogtak az utcán. Nézték az épületet és az Andrássy-ut téli délelőttön való
                  életét. Az Operából most jött le két ur, egyaránt borotváltak és cvikkeresek:
                  Cserna Andor és Sándor Árpád. Az Opera-kávéház előtt megálltak egy harmadikkal
                  beszélgetni, ez Weiner György volt. Mindhárman ujságirók és zenészek lévén, erősen
                  vitáztak. Mignem jött az Operából egy kedélyes táblabiró-szerü fiatalember, Gajáry
                  István, ez lecsendesitette őket.</p>
               <p>A Hajós-utcai bejárathoz egy kocsi állott oda. Kiszállt belőle prémekben, melegen
                  és gondosan öltözve két hölgy, besiettek a házba, csak éppen bucsut intettek
                  vissza. Ez Sándor Erzsi volt és a huga, Sándor Mariska. A kocsi tovább robogott.
                  Egy ur ült benne az ujságját elészedve és lapozgatva, Bosnyák Zoltán.</p>
               <p>Gyalogszerrel három ur tartott a bejárat felé. Három szinész. Egy Petur-szerü,
                  csontos, komoly férfi, egy klasszicista arcu, fehérbőrü, szép drámai hős és egy
                  komor, barna ember. Pataki József, Beregi Oszkár és Pethes Imre.</p>
               <p>- Ez valami küldöttség lesz, - mondta az idegennek a társa - a Nemzetiből mennek a
                  grófhoz.</p>
               <p>Egy házaspár érkezett kocsin. Kényelmes, derék ember és egy asszony, akit
                  megvesztegető báj tett különösen kedvessé. Székelyhidy Ferenc és Marschalkó Rózsi.
                  A kapuban mindjárt megálltak beszélgetni egy urral, akinek diskurzus közben is a
                  kétvonalas kontrahangokon dörgött az orgánuma, Venczell Bélával. A Drexler előtt
                  két nagyon szép lány vált el egymástól. Az egyik Serák Márta, a szinház felé
                  tartott, a másik, Serák Alisz, lement a földalatti állomásra. És ugyanonnan a
                  lépcsőről két tüzér-katona emelkedett ki: Lányi Viktor, az opera-verselő és Fodor
                  Gyula, a zenekritikus, délceg, csinos tisztek. Jöttek-mentek az operaháziak, az
                  idegen bámulta őket. Egy klasszikus szép fej nagyon megragadta a figyelmét, ez
                  Hajdu Ilona volt. Ugyanigy érdeklődött egy másik, meleg, bársonyos arcu hölgy
                  iránt, akit viszont Sebeők Sárinak mondott a társa. Az épületből egy sovány öreg
                  ur jött ki, szőkés és mintegy meggyötört, Ruszt József. Kocsi várta, elment.</p>
               <p>- Hát menjünk a liget felé, - mondta az idegen.</p>
               <p>És a két koncsorgó elindult a liget felé. Nem is beszélgettek, csak ugy
                  mendegéltek. Csak künn az Aréna-uton szólalt meg Krudy egy épületre mutatva:</p>
               <p>- Itt persze nem érdeklődtél.</p>
               <p>- Nem. Mi ez?</p>
               <p>- Ez a Budapesti Szinház. Régebben Borgtheaternek, meg Feldhitelintézetnek
                  csufolták, de most nagyon jól állnak a Feldék. Éppen ott vannak a szinház
                  előtt.</p>
               <p>Apa és fia kinn álltak a szinház előtt. Igen hevesen vitatkoztak. Odahallatszott
                  hozzájuk.</p>
               <p>- Miért? Talán a Csámpáskirályné nem volt egy nagy siker? - mondta a fiu, aki
                  apjának pontos mása volt, csak nyurgában és soványban.</p>
               <p>- Siger, siger, - felelt legyintve Feld papa - mid én pánog asztat!</p>
               <p>Egy kocsi érkezett oda és egy hölgy szállt ki a kocsiból. Szakasztott olyan volt,
                  mint apja és bátyja. Feld Irén volt ez a hölgy. Hárman bementek a deszkakerités
                  ajtaján a szinpad felé.</p>
               <p>Ők ketten álldogáltak ok nélkül. Az idegen megsimogatta égő homlokát. Tegnap
                  reggel óta nem aludt, az éjjel sokat ivott, kissé zugott a feje.</p>
               <p>- Nyugodj bele, - mondta Krudy - nincs piszokabb dolog, mint a szinházi világ, ha
                  az embernek dolga van vele. Csak nézni mulatságos.</p>
               <p>Az idegen némán bökdöste cipője orrával a havat.</p>
               <p>- Csak belenyugodni lehet, - folytatta a társa - most már mit csinálhatsz
                  egyebet?</p>
               <p>- Még egyet lehet.</p>
               <p>- Mit? - kérdezte az riadtan.</p>
               <p>- Mozit.</p>
               <p>Sokáig hallgatott. Végül kezet fogtak és elváltak. Megindult mindakettő. A magas
                  ember eltünt a sétányok havas fái között, mint a bölény a téli rengetegben. Az
                  idegen lassan bandukolt befelé a városba.</p>
               
         </div>
         <div type="chapter">
            <head>
           HUSZONNEGYEDIK FEJEZET,
            </head>
               <head>
                  amelyben Shakespeare Vilmos a történeti tragédiából már
                     mozidarabot is képes volna csinálni.
               </head>
               <p>Közvetlenül ebéd után lépett be az idegen a Nyujorkba. A kávéházban most alig volt
                  nő, csupa férfi ült mindenfelé. Zsivajgó és hangos lármával beszélgettek, az
                  eleven üzleti kiáltozás egy hullámzó tengere torlódott a levegőben, egyenletesen
                  hullámozva minden irányból. Mintha egészen más világba lépett volna az idegen a
                  téli utcáról, valamely különös tőzsdére, ahol a belépő a szédület ellen kissé
                  behunyja a szemét.</p>
               <p>Behunyta a szemét ő is, ott állt egy darabig, hóna alatt a kézirattal. Aztán
                  szétnézett: pillantása Korda Sándort kereste, akivel az Otthonban ismerkedett meg.
                  De nem találta. Egy nagy kerek asztalnál nézett körül először, ott furcsa emberi
                  alakok ültek, bajuszos és borotvált arcok, fantasztikus nyakkendők, különféle
                  hajak, bajuszok, csupa olyan ember, aki mintegy valami hatalmas festő céljaira
                  telepedett ide tanulmányfőnek. A legfurcsább arcok bólintottak, bámultak,
                  büszkélkedtek, vagy enyhe lustasággal hátradőltek itt. Mindnyájan egy harsány és
                  izgalmas emberre pillantottak, egy hosszu, rohanó emberre, akinek becsületes arca
                  mellett ugy festettek a fülek, mint egy fazék fülei. Ez Pallós ur volt,
                  segédrendező, aki drámai izgalommal kérdezte a körasztaltól:</p>
               <p>- Holszekpig harckétvét mgnyolc kméleont?</p>
               <p>Ez magyarra forditva annyit jelentett, hogy: hol szedek holnapig harminckét tevét
                  meg nyolc kaméleont? Az asztalnál értették a kérdést, de nem tudtak rá tanáccsal
                  felelni. Az idegen ránézett Pallósra, tőle akart Korda után kérdezősködni, de az
                  nem várta meg a kérdést, csak ezt a kérdést tette fel:</p>
               <p>- Varkja?</p>
               <p>- Nincs, - felelte ijedten az idegen.</p>
               <p>- Korfjatal! - felelte ő, azt akarván ezzel mondani, hogyha az idegennek nincsen
                  frakkja, akkor fiatal, nem szerződtetheti mozistatisztának. Mert ezt a szándékot
                  nézte ki belőle. Pallós ur tovább vágtatott tevéket keresni, az idegen pedig
                  bátortalanul elindult a Dohány-utcai front felé. Itt kis mozisok és filmügynökök
                  szorongó sokasága terjedt el a füstben. Az idegen tanácstalanul nézegetett
                  jobbra-balra. Egy szőke ur lett rá figyelmes. Áldott kék szemeiből angyali jóság
                  sugárzott, kezében kis bőrkoffert tartott, másik kezével egy szinházi napilapot
                  illesztett éppen a rámába. Látva az idegen segélytelen tekintetét, odalépett
                  hozzá:</p>
               <p>- Pék Dezső hirlapiró vagyok, tetszik valakit keresni?</p>
               <p>- Köszönöm szépen, Korda urat keresem.</p>
               <p>- A Korvin-gyár zseniális igazgatóját tetszik keresni? Nem hiszem, hogy itt volna,
                  de ha itt van, akkor az Erzsébet-köruti fronton van a hölgyteremben.</p>
               <p>És szolgálatkészen megmagyarázta neki az utat. Az idegen csetelve-botolva törte
                  magát végig a kávéházon. Belépett a hölgyterembe. De hiába nézett széjjel, nem
                  találta, akit keresett. Mégsem mondott le jövetele céljáról, némi egyhelyben való
                  topogás után nekidurálta magát és odalépett egy asztalhoz. Bemutatkozott az ott
                  ülőknek. A sors kedvezőnek látszott: ezek az urak külföldi nagy filmgyárak emberei
                  voltak.</p>
               <p>Egy Kovács nevü ur vitte a szót köztük, akinek az élet mintegy gyengéden
                  összelapitotta két oldalt a szőke és jóindulatu fejét. Azt magyarázta, hogy
                  Philipp és Pressburger milyen kitünő márka. Egy roppant tisztán és kecsesen
                  öltözött, cvikkeres, nett, fekete, udvarias fiatalember néha a Gaumont-szót
                  vetette közbe, ez Schuchmann igazgató ur volt. A két Schwarzenberg, apa és fia,
                  valamint egy Guttmann nevü ur, erősen figyeltek. Az idegen tehát ebbe a
                  társaságba szólt bele:</p>
               <p>- Kérem, volna egy óriási történelmi drámám, háborus...</p>
               <p>Ekkor büszkén megszólalt egy Erdős nevü ur, aki szintén ott ült:</p>
               <p>- Menjen a magyar filmgyárosokhoz!</p>
               <p>És megvető fejmozdulattal intett a terem egyéb csoportjai felé. Az idegen ijedten
                  elsompolygott. Egy másik asztalnál megállt. Itt láthatólag igen tekintélyes
                  társaság ült. Egy kis termetü ur, fekete bajszu, domboru homloku, meg a
                  szomszédja, egy gondosan öltözködött, tiszta arcu fiatalember különösen pápai
                  auktoritást élveztek. Ungerleider Mór és Roboz Imre, a Projektográf igazgatói.
                  Óriási vállalatuk gazdagságának ormáról is előzékeny jóindulattal néztek a szőke
                  idegenre, aki az ajánlatot nekik is eldadogta. Az ajánlatra egy jóvállu, lelkes
                  beszédü, kipirult arcu szinész felelt, Kertész Mihály főrendező:</p>
               <p>- Történelmi dráma, az fiatal. Hozzon egy jó detektivszériát.</p>
               <p>- Vagy a Csortosnak valami jó kalandor-ötletet, - füzte hozzá Roboz.</p>
               <p>Ungerleider savanyu arccal legyintett a levegőbe:</p>
               <p>- Nyers filmet hozzon, más semmit.</p>
               <p>Az idegen egy másik asztalhoz fordult, mert érezte, hogy onnan nézik. Itt nagyobb
                  társaság ült együtt, akiknek végig bemutatkozott. Egy piros arcu, fehéresszőke
                  bajszu ur, Szalai Ödön, a Star-filmgyárat képviselte. Egy fiatal, de erősen kopasz
                  szinész, bámulatos banán-orral Balogh Béla volt, filmrendező, mellette a felesége,
                  akit mások mégis Papirné néven emlegettek. Aztán egy testes ember, széles arcu,
                  borotvált bajszának helye szinte kék, fején a brillantinos haj kábitóan, ragyogóan
                  fekete: Oláh Gyárfás Mihály, az Astra-gyár igazgatója, mellette a társa, egy
                  apostoli kinézésü nagy ember, puritán táblabiró-fején ezüstös haj, Komjáthy János.
                  Egy marcona és zord ezredes civilben: Zitkovszky mester, főoperatőr. Egy magas ur,
                  fényképezésre igen alkalmas müvészfejjel: Wilhelm Károly rendező az Uher-gyárból.
                  Mindezek nagy vitában voltak, és mikor az idegen odalépett, éppen Oláh Gyárfás
                  használt fel egy pillanatnyi szünetet, hogy az asztal végéről könnyedén
                  odavesse:</p>
               <p>- Ez a reláció imposszibilis!</p>
               <p>Mikor pedig az idegen nekik is előterjesztette nagy filmtervét, mind
                  elkedvetlenedtek:</p>
               <p>- Beszéljen a Vajda Lászlóval.</p>
               <p>- Dráma? Háborus? Ajvé.</p>
               <p>Ilyen válaszokat kapott egyszerre tizet. Riadtan fordult egy szomszédos asztalhoz,
                  ahol két katonatiszt ült egy nett civillel. A kövér százados Bolgár Samu volt,
                  filmkölcsönző, a főhadnagy Lenkey Zsigmond, szerkesztő, a hóna alatt tiz
                  Mozivilággal, a civil pedig Deutsch Géza, a Mozihét kiadója és nyomdatulajdonos.
                  Itt is lefitymálták egy kissé az ajánlatát. Sőt egyikük egy másik asztal felé
                  mutatva igy szólt:</p>
               <p>- Ott a Falk Richárd, vegye társszerzőnek, igy nem fog boldogulni.</p>
               <p>Az idegen odanézett. De nem is mert odamenni, mert a Falknak nevezett ur igen
                  halkan tárgyalt valamit egy kis fekete bajszu emberrel, Seidner cinkografussal, a
                  plakátkirállyal. Valamint nem mert odalépni ahhoz az asztalhoz sem, ahol ketten
                  igen hevesen és alaposan vitatkoztak. Az egyik egy barna bajszu, hajlott hátu ifju
                  volt, Gál Ernő. A másik egy szőkés, borotvált arcu ur, Siklósi Iván, aki a témák,
                  irodalmi évszámok, római történeti alakok, irodalomtörténeti szempontok olyan
                  ijesztő tengerét zuditotta egyszerre vitázó ellenfelére, hogy az idegen nem mert
                  ebbe a tengerbe belelépni. Lassan kisomfordált a teremből és ime, ismerősöket
                  pillantott meg. Csortos, Pethes és mások ültek egy szinészi törzsasztalnál. Egy
                  fiatal, szép fiu, fekete szemekkel, Kertész Dezső. Egy nőcsábász szőke, Kemenes
                  Lajos. Egy fifikus orru, kis száju, Kardoss Géza. És két áldott, derüs kövér
                  ember. Egyik szelid, csendes, elégedett, mosolygó, a másik offenziv, hangos,
                  vitázó és kacagtató. Amaz Gyárfás Dezső, emez Huszár Pufi. Mintha egy moziképből
                  léptek volna ki ketten derüsen és szélesen.</p>
               <p>Az idegen odalépett az asztalhoz. Akiket nem ismert, azoknak bemutatkozott. És
                  elmondta, hogy a darabját nem tudja filmre elhelyezni.</p>
               <p>- Hej, pedig de kellene nekem egy jó bohózat! Irjon nekem egy jó
                  filmbohózatot!</p>
               <p>Ezt Gyárfás mondta és várakozóan tekintett az idegenre. De az szomoruan és
                  komolyan ingatta a fejét:</p>
               <p>- Nem... előbb ezt... előbb valahogy ezt... </p>
               <p>Elbucsuzott és ment tovább. Megint Pék Dezső állt előtte. A kedves ember, a kis
                  bőrtáskával. Látszott rajta, hogy valamivel kedveskedni akar az elkomorodott
                  idegennek. Megfogta és bemutatta egy urnak, aki gondterhelt, de fenséges Cézár
                  gyanánt trónolt mellettük, nekiülve a márványasztalon heverő kefelevonatoknak.</p>
               <p>- Shakespeare vagyok.</p>
               <p>- Ráskai vagyok. Nagyon örvendek. Üljön le, sokat hallottam már önről. Mi van a
                  darabjával? Már régóta akarok irni a Pesti Hirlapba, de vagy nincs helyem, vagy
                  nem érek rá, vagy nem jut eszembe. Már meséltem Légrádynak is, meg Porzsoltnak
                  is.</p>
               <p>- A darabom nem fog szinrekerülni. Nem fogadták el sehol. Pedig hatalmas dráma. Az
                  egész háborut beleirtam, az életet és a halált, mindent. Nagy és hosszu és
                  megrázó.</p>
               <p>- Kár, hogy olyan hosszu. Nem lehetne megröviditeni? Talán az Intim-Kabaré
                  használhatná.</p>
               <p>- Megröviditeni? Nem lehet.</p>
               <p>- Kinek irta a főszerepet? Eredetileg hova szánta a darabot?</p>
               <p>- Tessék? Sehova. Senkinek. Én csak irtam. Én még itt nem is voltam szinházban.
                  Amig irtam, addig az irástól nem értem rá. Amikor kész lett, az elhelyezéstől nem
                  értem rá. Nem ismerem a szinészeket, csak nappal.</p>
               <p>- Az baj. Lássa, én mindig tudom előre, hol fogják előadni a darabot és a
                  szerepeket testre szabom. Nincs is semmi baj. Tudja, hány vidéki szinház játszotta
                  a Hivatalnoklányt? Hetvennyolc. Tudja hány kiadást ért meg a Budai ház?
                  Rengeteget. Tudja, milyen ragyogó mozidarab lesz a Csodamajom?</p>
               <p>Ekkor az idegen egy kezet érzett a vállán. Mint a villám ugrott fel és fordult
                  meg. Pálmai Sári állott előtte.</p>
               <p>- Jónapot, - mondta a lány és fogai fehéren villámlottak a meleg piros száj
                  mosolyától, - csak maga miatt jöttem be, azt akarom mondani, hogy most nem
                  maradhatok itt. Valami dolgom akadt közben. Ma este még látni akarom magát. Nem
                  baj, akármilyen későn lesz. Ráér?</p>
               <p>Az idegen nem tudott szólni, mert nem találta a szót, de az arcán látszott, hogy
                  mindenre ráér, ha Sári akarja.</p>
               <p>- Tizenkettőkor, - mondta halkan a lány, - várom a budai Lánchidfőnél. Ne
                  csodálkozzék, hanem legyen ott. Pá.</p>
               <p>És már sietett ki a kávéházból. Az idegen forróan és részegen nézett utána. Olyan
                  neveletlen volt, hogy Ráskainak köszönni is elfelejtett. Ment ő is kifelé lassan,
                  hóna alatt a kézirattal. Észre sem vette, hogy beleütközik Pallós urba, aki
                  izgalmasan hajszolta a tanácsot, hol keritsen tevéket. Azt sem vette észre, hogy
                  egy másik urba is beleütközik. Ez cvikkeres volt, tömött világos bajszu, sasorru,
                  piros arcu, gomblyukában kacér piros szekfü jelezte délceg fiatalságát. A pincér
                  mélyen meghajlott előtte és rászólt az idegenre:</p>
               <p>- Jól lesz vigyázni, kérem, meglökte Szoma urat!</p>
               <p>Az idegen felnézett. A szekfüs ur nyájasan szólt hozzá:</p>
               <p>- Nem tesz semmit, kérem, én is meglöktem önt. Szomaházy István vagyok. De mi baja
                  önnek?</p>
               <p>- Semmi, - szólt a sápadt idegen és Szomaházy segitő karjára hanyatlott, - egy kis
                  szédülés, a friss levegő mindjárt segit.</p>
               <p>Szomaházy karonfogta az idegent és kikisérte az utcára. Ott gyengéden szólt
                  hozzá:</p>
               <p>- Hozassak egy konflist? Jó volna ám hazamenni és ledőlni egy kicsit. Ön
                  vékonypénzü legénynek látszik. Vagy talán kihozok önnek a kávéházból egy pohár
                  konyakot.</p>
               <p>- Ön nagyon kedves, - mondta az idegen hálásan, - de nem szeretném terhelni.</p>
               <p>Kezet szoritott és tovább ment. Szomaházy csodálkozva nézett utána. Különös,
                  érdekes, igen figyelemreméltó embernek találta. Aztán megfordult ő is és bement a
                  kávéházba.</p>
               
         </div>
         <div type="chapter">
            <head>
               HUSZONÖTÖDIK FEJEZET,
            </head>
               <head>
                  amelyben Shakespeare már egy külföldi szinigazgatóval is
                     összetalálkozik, viszont Pálmai Sári elhatározza, hogy a belföldi
                     fakereskedővel nem találkozik többet.
               </head>
               <p>Ködös tél a Gizella-téren, a háborus világitás halovány és alélt fényfoltjai
                  itt-ott, a régi fiakkerek helyén üresség, szürke semmi, amelyből, mintegy szinpadi
                  illuzió-felhőből, gyalogos járókelők bukkannak elő és tünnek el ismét köhögve
                  zsebredugott kézzel.</p>
               <p>Ebből a ködből egy emberpár lépett elő. Csendesen lépegettek egymás mellett,
                  holott izgatottak voltak mindaketten. Pálmai Sári volt az egyik, Kern fakereskedő
                  volt a másik. A fakereskedő reszketve és kikelve kérlelte a lányt; a lelke a
                  száján lebegett, amint érzelmesen, a szavakat huzva könyörgött. A lány pedig
                  vállát vonogatva, türelmetlenségén erőszakot téve hallgatta, csak néha szólt
                  egyet-egyet, jó hangosan, hogy a fakereskedő meghallja. A földalatti lejárójánál
                  megálltak.</p>
               <p>- Hát én most itt lemegyek, - mondta a lány.</p>
               <p>- Ez az utolsó szava? És még kezet sem nyujt?</p>
               <p>A lány kelletlenül nyujtotta a kezét és mentegetődzött.</p>
               <p>- Az előbb találkoztam Villányi Andor nevü hirlapiróval és az kezet nyujtott.
                  Olyan erősen izzad a keze, hogy kin vele kezet fogni. Most egy időre irtózom
                  minden emberi kéztől.</p>
               <p>De azért kezet nyujtott. Isten vele, mondta sürgősen és már haladt is lefelé a
                  lépcsőn. A süket utána lépett, kétszer utána szólt, de a harmadik lépcsőfokon
                  megállt, mélyen sóhajtott és megfordult. Kilépett a térre és sirva, rázkódó
                  vállal elindult a Hangli felé.</p>
               <p>Sári már váltotta lenn a szakaszjegyét és nem sejtette, hogy néhány lépésnyire
                  tőle két lázas szem oktalan tekintete milyen éhes figyelemmel keresi őt. Ez az
                  idegen volt, aki benn állt a Zserbó hosszu pultjai előtt, lökdöstette magát a
                  minyonok közt válogató bundás asszonyoktól, a tálcákkal siető kisasszonyoktól. És
                  nézett, nézett a sokaságban, de akit keresett, noha semmi oka sem volt, hogy itt
                  keresse, azt nem találta meg. Csetlett-botlott az emberek közt a
                  kéziratcsomaggal. És többek között beleütközött egy feketebajszos, berlini
                  kinézésü emberbe. Megismerte, kezet fogtak. Ez Déri Imre volt, akit az Otthonból
                  már ismert.</p>
               <p>- Mit csinál errefelé? - kérdezte Déri.</p>
               <p>- Keresek valakit, valami ismerőst. Önnél mi ujság?</p>
               <p>- Semmi különös. Leszerződtem. Az Esthez berlini tudósitónak. Kit keres?</p>
               <p>- Mindegy. Egy hölgyet. Csak ugy.</p>
               <p>Ketten vergődtek most már befelé a nagy zsufoltságban, amely akkora volt, hogy egy
                  vörös szakállu ur, aki három nagy politikussal konferált egyszerre és tüzesen
                  magyarázott nekik, - Singer Artur volt ez, Neues Budapester Abendblatt
                  főszerkesztője - odaszorult a teájával a pult mögé, ott szorongott egy széken
                  ülve, kisasszonyok szendvicses tálakkal nyultak át a feje felett, egyszersmind
                  átnyulva egy szálas, délceg, fekete ur orra előtt, aki állva teázott, arcán
                  párbajból eredő sebhely mutatta a bácskai gavallért, a nők leplezetlen
                  pillantásokat küldtek feléje. Ez Dungyerszky Gyókó volt, a szenttamási nábob.
                  Három lépcsőfokkal lejebb, a nagy teremben, mozogni alig lehetett. Egy mélabus,
                  kedves szőke hölgynek alig tudtak kitérni, aki drága prémjeiben kifelé igyekezett,
                  ez Bánki Judit volt. Viszont egy másik hölgynek átléptek lábán, olyan szük volt a
                  járás; ez a láb megérdemelte azonban a figyelmet, mert egy fiusan jókedvü, merész
                  és huncut girl lába volt, a Somogyi Nusié. A tolongásban egy pillanatra megállt
                  az idegen és szájtátva bámult egy eszményi szőke fejre, amely a legszebb
                  akvarellszinek gyöngéd gyönyörében pompázott, mellette néhány évi korkülönbséggel
                  ugyanaz a fej. Lenkeffy Ica és a mamája. Aztán tovább furódtak a tömegben Déri,
                  meg az idegen, aki kémlelve kutatott a fejek, frizurák, kalapok sürü és
                  őserdőhöz hasonlatos zsufoltsága tömegében egy ismerős szempárt.</p>
               <p>Beértek a dohányzóba. Ott egy alacsony, borotvált, monoklis ur bólintott,
                  franciás, ideges és kedves, a konyakos üveggel maga előtt: Lázár Leó. Egy másik
                  asztalnál egy magas, angolszerü ur uzsonnázott, világutazó a pesti háborus
                  rabságban, Winterberg Rudi. A kis asztaloknál démonok, aranyifjak, huszártisztek,
                  de köztük egy gyalogos altiszt is, rövidlábu, köpcös, kissé rekedt, nézésében éles
                  ész és müvészi fürgeség. Róbert Jenő volt ez, a berlini Residenztheater magyar
                  igazgatója. Déri idevezette az idegent. Összeismerkedtek és Róbert az első két
                  perc banális mondatai közben már a kéziratot kihuzta az idegen hóna alól.</p>
               <p>- Darab?</p>
               <p>- Darab. Történelmi tragédia, amely ma történik. Erősen háborus.</p>
               <p>Róbert visszaadta a kéziratot és fáradtan legyintett.</p>
               <p>- Részemről a háboru már tulsokat szerepel. Nagyon él nekem ez a háboru.</p>
               <p>Egy kurtát sóhajtott, aztán odafordult a helyes, finom kisasszonyhoz, aki elegáns,
                  tiszta sötétkékben és előkelő sárga cipőben ott forgolódott az asztalok
                  körül.</p>
               <p>- Kérek még szendvicset, Zsófika.</p>
               <p>Zsófika ment és ekkor az ablakon át, amelyen a nagy szalont lehetett látni, a künn
                  ülő tenger hirtelen dagályát lehetett látni. A szalon ugy ahogy volt, felállott és
                  a tömeg utat nyitván a sorfalak között egy fenséges lépésü hölgy vonult be
                  ápolónői dresszben, mögötte egy másik hölgy. Leültek a jobboldali sarok
                  ablakasztalához. A sokaság is leült.</p>
               <p>- Ki ez? - kérdezte élénk figyelemmel az idegen.</p>
               <p>- Auguszta főhercegasszony és az udvarhölgye.</p>
               <p>- Ah, - mondta az idegen, - ez érdekel. A koronás fők érdekelnek.</p>
               <p>És sokáig nézett ki az elválasztó üvegablakon. De ugy látszik, mást is keresett a
                  sokaságban. Mert egyszer csak visszafordult és ideges lemondással szólott.</p>
               <p>- Isten önökkel, akit én keresek, az nincs itt.</p>
               <p>Az idegen elment, keresztülfurván magát a sokaságon. Utközben rálépett egy hölgy
                  lábára és hallotta, amikor a sziszegő hölgyet megnevezték mögötte: Komlóssy Emma.
                  Künn, az elárusitó teremben egy pillanatra forró villám futotta végig, amikor egy
                  nyulánk, szőke nő elegáns sziluettjét meglátta, de aztán egy fordulásnál meglátta,
                  hogy az nem Pálmai Sári, hanem Varga Nusi, aki tortát vásárol.</p>
               <p>Az ajtónyiláson alig tudott kijutni, mert mindig szembe jöttek vele befelé
                  igyekvők. Végre kijutott a kéziratcsomóval az utcára. Ott hosszasan megbámulta az
                  udvari automobilt a cilinderes soffőrrel és lakájjal, hátul a büszke, zárt tetejü
                  koronával. Aztán minden ok nélkül sietni kezdett, maga sem tudta, hová. Ahol órát
                  látott, mindenütt megnézte, messze-e még az éjfél. Még az utcán is azzal a
                  lehetetlen reménységgel nézett szét, vajjon meglátja-e a járókelők között, akit
                  keres. Mert, hogy éjfélig várni kell, az lehetetlennek tetszett. Még nem volt
                  egészen vacsoraidő, céltalanul bolyongott tehát az utcákon. Egy óra mulva azon
                  kapta magát, hogy a Klauzál-utcai ház előtt járkál. Elrestelte a dolgot és
                  nekivágott a Dob-utcának. Egy pár lépés mulva a Fészek előtt állott.</p>
               
         </div>
         <div type="chapter">
            <head>
               HUSZONHATODIK FEJEZET,
            </head>
               <head>
                  melyben Shakespeare Vilmos felkeresi a Fészek-klubot és
                     mindenkit ott talál, csak azt nem, aki kellene neki, de legalább a darabját még
                     itt is refüzálják.
               </head>
               <p>Valami furcsa szeszély hajtotta, bolond kis reménység, amelynek gyerekes voltán
                  maga is mosolyogni próbált, ahogy a kézirattal a hóna alatt belépett a
                  Kertész-utca és a Dob-utca sarkán a nehezen nyiló, mázsás sulyu kapun. Nem a
                  kéziratra gondolt, titkos és naiv reménykedésének tárgya nem valamely
                  szinigazgató vagy más, döntő befolyásu szinházi hatalmasság volt. A szőke idegen
                  most már egészen más valakire gondolt, türelmetlen gondolatvillanásai ezt a
                  másvalakit keresték a világban, az életben, az időben, amik forró kék szemei előtt
                  mintegy összeomlottak egy kicsit.</p>
               <p>Felment egy lépcsőn és találomra bement egy nyitott ajtón. Ott ruhatárat talált.
                  Kicsit habozott. Jól tudta, hogy zárt klubban van, ahová idegen szó nélkül nem
                  mehet fel. Megszólalt tehát.</p>
               <p>- Van itt valaki az ujságiró urak közül?</p>
               <p>A ruhatáros elgondolkozott és végignézett a kabátokon.</p>
               <p>- Itt van a Faragó Jenő ur. Talán lekéressem a házitelefonon?</p>
               <p>- Legyen szives, - szólt az idegen. - Valójában maga sem tudta nyugtalanságának
                  mámorában, hogy mit akar Faragótól. De a telefon megtörtént és ő alig várakozott
                  pár percet, egy tömzsi, tiszta, borotvált ember lépett be, kopaszodó és őszülő, de
                  friss, ruganyos és elszánt. Ez volt Faragó.</p>
               <p>- Parancsol?</p>
               <p>- Bocsánat, Shakespeare Vilmos vagyok. Ne haragudjék, szerkesztő ur, de nincs itt
                  senki ismerősöm...</p>
               <p>- És ön meg szeretné tapasztalni a fészket. Nagyon szivesen, legyen a vendégem.
                  Ámbár egy kissé sértve vagyok öntől.</p>
               <p>- Tőlem?</p>
               <p>- Igen, öntől. Itt járkál a városban, mint rejtélyes egyéniség, akiről senki sem
                  tudja, kicsoda voltaképpen és eddig még nem jutott eszébe, hogy a lapomnak valami
                  érdekes fényképet vagy cikket adjon.</p>
               <p>- Ó szerkesztő ur, - szólt az idegen melankólikus mosollyal - fényképem nincs,
                  amit pedig irok, azzal nem tudok zöld ágra vergődni. Itt nem lehet szinre
                  kerülni.</p>
               <p>Ezenközben felértek a második emeletre, ahol képzőmüvészeti pompa tárult az idegen
                  elé. Mindenütt szobrok, képek, szép butorok. Beléptek egy nagy terembe, ahol
                  balról egy valóságos kis szinpad virult. Faragó megfogta az idegen karját:</p>
               <p>- Lássa, ez egy önnek való szinpad. Itt mi szoktunk entre nous koncerteket
                  rendezni. Volt már koncert itten, amelyen Roland Ida szavalt és Lhévinne
                  zongorázott. Talán meg lehetne csinálni itt az ön dolgát. Majd beszélünk Tolnay
                  Ákossal. Ha szinházi ötlet kell, csak hozzám jőjjön.</p>
               <p>És mielőtt az idegen megakadályozhatta volna, már intett egy urnak, aki
                  előzékenyen ugrott fel a társaságból, melynek körében ült. Magas, sovány ur volt
                  ez, nyakában jellegzetes écharpe-nyakkendővel, diplomatikus fellépésü, kicsit
                  raccsoló, finom ember. Faragó bemutatta neki, mint háznagynak a vendéget, aztán
                  előadta neki a különös szinielőadás tervét. Tolnay, igen udvariasan bár, a fejét
                  rázta.</p>
               <p>- Hallottam már a darabról. Hallom, hogy háborus tragédia. A mi embereink
                  felejteni jönnek ide a háborut. Nem tartanám ajánlatosnak, hogy éppen a klubjuk
                  juttassa erőszakkal eszükbe.</p>
               <p>Az idegen elmosolyodott.</p>
               <p>- Itt nem is lehetne előadni, tulkicsi a szinpad. De mindenesetre érdekes, hogy
                  már nemcsak a szinigazgatók refüzálnak, hanem a klubok is.</p>
               <p>Ezen nevettek mindahárman. Az idegen kissé idegesen. Nem figyelt soha egy fix
                  pontra, tétován bámult a teremben ide-oda. Mintha keresett volna a nézése valakit.
                  Faragó mutogatta neki azokat, akiket még nem ismert. Egy nagy asztalnál két szép
                  asszony ült. Egy nagyon finom, előkelő arcu lornyonos fiatal hölgy, tartózkodó és
                  disztingvált, meg egy jókedvü, kicsattanó, takaros fekete menyecske. Az előbbi
                  Nádayné Tasnády Ilona, az utóbbi Bánóczi Dezső szinész felesége. Ide ült vissza
                  Tolnay és itt ült még egy cvikkeres ur, gondosan hullámozott szőke hajjal, igen
                  nagyon elegáns cipővel, Bruchsteiner Rezső. Ott ült egy szinész is, aki éppen
                  valami zenetréfát adott elő, hangszereket utánzott bámulatos muzsikalitással és
                  közben villámcsapásszerüen maga kacagott fel harsány nevetéssel a mókákon, ez
                  Náday Béla volt. Ekkor lépett oda éppen egy ujonnan érkezett társaság. Egy bájos
                  fiatal hölgy, Mátrai Erzsi, két borotvált arcu férfival, mindakettő szinész és
                  mindakettő Fenyő, Emil és Aladár, az egyik a hölgy ura. Egy másik asztalnál a
                  feketeszemü, filigrán, asszir arcu hölgyet, Rácz Enát, két ur mulattatta, a
                  müvészhaju, magas, nyájas, nagyorru férj, Dienzl Oszkár és egy pirospozsgás,
                  kipedrett szőke bajuszkáju ember, Polónyi Elemér, mindketten zongoramüvészek.
                  Másutt egy rövidre nyirott koponya bukkant fel, amely alatt bikanyak és dagadó
                  váll árulta el a vivó-matadort: ez Hajdu Marcell volt, nyilván mint igazgatósági
                  tag tárgyalt valami klubügyet Győző Lajossal, a titkárral és Werner urral, a
                  főkönyvelővel. Egy teljesen kopasz, szerfelett nyájas piktor állt oda hozzájuk a
                  vitában segiteni, Németh Lala. Nem messze tőlük egy fekete, csinos óriás meredt az
                  asztal mellől, mint egy hegy, Lányi Dezső szobrász, mellette a jókedvü kis
                  felesége és még két érdekes hölgy. Az ajtók nyiltak itt is, ott is, hol jött, hol
                  ment valaki, a középen Steiner Gyula, az orvos, a szivarok miatt veszekedett az
                  egyik pincérlánnyal. Egy elegáns, magas, nyugodt szőke ur most ment az olvasószoba
                  felé, Littke Ernő, pezsgőgyáros. Egy kis asztalnál ketten beszélgettek,
                  társaságbeli urak, az egyik gondosan öltözött falkavadász, Gara Illés, a másik
                  izmos, érvelő és ellenvető: Kiss Muki. A terem közepén egy feltünően megnyerő és
                  elegáns urifiu, Kandó László, fogott kezet a kollégájával, Pólya Tiborral, aki
                  aztán egy fiatal lány felé sietett, de ez nem leány volt, hanem a felesége,
                  nagyobb bizonyság okáért ott állt mellette a legfiatalabb após, Arányi Dezső is.
                  Egy egészen korrektül öltözött fess fiu, Feiks Alfréd, az ajtónál vallatott egy
                  másikat, Wolfner Györgyöt, aki nyilván koncertből vagy szinházból jött. Egy
                  rózsapiros arcu, fehérhaju, igen kedves és mosolygós ur, Szerémy Zoltán, egy kissé
                  hajlott, kopaszodó, jó magyaros táblabiró, Molnár Jebi fejtegetéseit hallgatta. És
                  egy asztalnál a klub két igazgatója tárgyalt a főpincérrel: Hegedüs Gyula,
                  tekintélyes, méltóságos viselkedésü, rendkivüli arcvonásokkal eleven fejü müvész
                  és Róna József, egy apostoli szobrász, Szent Péter civilben.</p>
               <p>Az idegen a többi termekre is kiváncsi volt. Benyitottak egy kis sarokajtón, de
                  ezt az ajtót megint becsukták, mert a különszobában társaság üldögélt. Az idegen
                  egy szempillantással megnézte őket, aztán sorra kérdezte valamennyit Faragótól.
                  Kiderült, hogy a szemüveges ur a szőke kecskeszakállal Diósy Béla, a mozgékony,
                  olivarcu, érdekes gnóm az olasz orral Tango Egisto, a cvikkeres, szelid ur Péterfi
                  István, a szőke szépség Máthé Rózsi. Még többen is voltak benn, de ezeket Faragó
                  nem látta. És amint ezekről beszélgetett, egy feltünően széles ur lépett hozzájuk.
                  Kék zakója kifogástalan, arca frissen borotvált, szemében kaján elmésség.
                  Faragótól kérdezett valamit. Aztán az idegennel bemutatkoztak egymásnak.</p>
               <p>- Nem tud szinrekerülni a darabjával, - magyarázta Faragó.</p>
               <p>- Én mindig rendelkezésére állok, - vágta rá rögtön a kövér ur és már ment is
                  üdvözölni egy ujonnan érkezett házaspárt, Péter Sándor müépitészt a
                  feleségével.</p>
               <p>- Ki volt ez? - kérdezte az idegen.</p>
               <p>- Kálmán Jenő Ákos, vagyis Ubul, - felelte Faragó - a zöldségközpont
                  vezérigazgatója.</p>
               <p>Az idegen elnevette magát, aztán szomoruan legyintett a kezével. Az egyetlen hely,
                  ahol a darabját értékesithette, bizony a zöldségközpont maradt.</p>
               <p>- A zöldségről jut eszembe, - mondta Faragó - menjünk le az első emeletre
                  vacsorázni.</p>
               <p>Ekkor vette észre az idegen, hogy olyan éhes, mint egy farkas. Lementek az
                  étterembe. Ott is sokan voltak. Egy hosszu asztalnál egymástól független
                  legényemberek ettek. Egy asztalnál egy müértő, borotvált ur, Lázár Béla, a fess
                  feleségével és a leányával. És egy asztalnál valóságos csoda: Bródy Sándor
                  sajátmagának öt csalódásig hü másolatával. A fiai vacsoráztak vele, szép
                  Bródy-gyerekek, mint az orgonasip, Hunyady Sándor civilben, aztán Bródy Bandi,
                  Bródy Pista, Bródy Jancsi és Bródy Illés. Apjuk ugy ült köztük, mint király egy
                  fantasztikus országban, ahol csak Bródy-gyerekek vannak.</p>
               <p>Faragóék helyet kerestek és éppen le akartak ülni egy sovány, fekete ur, Keményffy
                  Jenő és érdekes, ideges, finom felesége szomszédságába, mikor a főpincér zavartan
                  sugott valamit Faragónak, aki erre haragosan felfortyant:</p>
               <p>- Shakespearet elküldjem egy müvészklubból?</p>
               <p>A főpincér zavartan vállat vont. Faragó pedig az idegenhez fordult:</p>
               <p>- Kérem, őszintén zavarban vagyok. A főpincér most értesit, hogy a választmány
                  legutóbbi ülése megszüntette a vendégvacsorákat.</p>
               <p>- Nem baj, - szólt szeliden az idegen.</p>
               <p>És már ment is lassan, de nyugtalanul és idegesen kifelé.</p>
               
         </div>
         <div type="chapter">
            <head>
              HUSZONHETEDIK FEJEZET,
            </head>
               <head>
                 amelyben semmi a világon nem történik.
               </head>
               <p>Nem tudta, hova megy. Nézte az órákat, amelyeket itt-ott meglátott kávéházi
                  ablakon keresztül vagy hirdetőoszlop tetején. És ugy tünt fel, mintha minden óra
                  megállt volna, vagy legalább is valami nyomasztó erő tartaná vissza őket attól,
                  hogy rendes tempójukban mozgassák előre mutatóikat.</p>
               <p>Cél nélkül, vagy legalább is maga elől rejtegetve ennek a koncsorgásnak a célját,
                  befordult a Royal-szálló kapuján. Sietve végighaladt a hallon és bebámult az
                  étterembe. Egy pincér megkérdezte a furcsa embert, kit keres. Ő azt felelte -
                  kissé vontatottan, - hogy szinházi társaságot. És a pincér sorra mutogatta neki a
                  sajtóhoz, vagy szinházhoz tartozókat, akik ott vacsoráztak a nagyteremben, az
                  óriási ezüst-arranzsmánon tul. Egyik asztalnál egy csendes, előkelően nyugodt,
                  borotvált ur: Szakács Andor. Másutt egy kivágott szőke szépség, tánc-csillag:
                  Krisztinkovics Jenny. Másutt négy fiatalember, egy oliv-arcu napkeleti herceg
                  olyan fekete hajjal, amely már kéknek tetszett, Kónyay Elemér; egy párisias
                  külsejü vékony fiu, eleven nézéssel, kurta göndör hajjal, Dezső Alajos
                  karrikaturista; egy komoly, zárkózott, müvészarcu ember, Kerpely Jenő gordonkás;
                  és egy hirtelen, ideges, lázas, rajongó ifju, Ábrahám Pál zeneszerző. Másutt egy
                  asztal, amelynek beszélgetésére a szomszéd közönség feszülten és mosolytól
                  ragyogva figyelt: itt vitte a szót egy kedves és ellenállhatatlan ur, Nagy Endre,
                  mellette eleven és helyreasszony felesége, velük egy láthatóan boldog ifju
                  házaspár, Zerkovitz Béla és a felesége.</p>
               <p>Az idegen megfordult és tovább ment. Az utcán mint egy konstantinápolyi kóbor
                  kutya oldalgott iránytalanul. Fény csapott feléje a Royal Orfeumból, bement. Le a
                  söntésbe. Ott szétnézett a vacsorázók között, maga sem tudta miért. Egyik
                  asztalnál egy csinos fiatalember hadarta a szavakat, a mondatokat összerántva és
                  gesztikulálva a kezével, amelyen gyönyörü rubingyürü diszlett: Papp Jancsi. Két
                  hölgynek magyarázott, akik már ki voltak festve a szinpadra és már a kosztümöt is
                  felvették, de egyelőre itt vacsoráztak az állatszeliditő és két akrobata asztala
                  között: Szász Ilona és Sándor Stefi.</p>
               <p>Itt is visszafordult az idegen. Át a zsufolt nézőtéren, ki az utcára és ott
                  tovább. Az idő olyan nehezen mulik. A Nyújorkba csak ugy az ablakon át nézett be
                  és mikor pillantása arra a helyre esett, ahol legutóbb Sári beszélt vele,
                  összerázkódott egy kicsit. Behunyta a szemét és igy indult tovább. Neki is ment
                  megint valakinek. A Nemzeti Szinház sarkán egy csoport beszélgetett. Egy nagyon
                  testes, egy nagyon sovány és egy nagyon fiatalnak látszó. A testes Horváth Jenő,
                  lóversenyt magyarázott a másik kettőnek, Hajdu Józsefnek és Mészáros Alajosnak. A
                  kis ajtó nyilott és kilépett rajta egy heves, tünődő ember, óriás Dorian Gray,
                  dult férfiszépség, Somlay Artur. És az ajtónyiláson át látszott, hogy két hölgy
                  beszélget egymással: Nagy Terus és Kelemen Mária.</p>
               <p>Mindez csak tovatünő kép volt az idegen szemében, már baktatott tovább le a
                  Rákóczi-uton. A Balaton-kávéházba öntudatlanul és találomra benyitott. A Borsszem
                  Jankó szerkesztősége ült ott együtt. A két szerkesztő, az amerikai arcu Bér Dezső
                  és az energikusan szóvivő Molnár Jenő éppen egy levelet olvastak és nevettek,
                  amelyet Weigl Géza küldött Dalmáciából. A levélben a munkatárs jó vicceket
                  irhatott, mert a magyar bajszu Mühlbeck Károly és a pelyhedző Vértes, mint elegáns
                  önkéntes, igen jól mulattak rajta. Az idegen szétnézett és tovább sietett.
                  Öntudatlanul benézett az Otthonba. Ott csak a ruhatárig jutott, ahol egy
                  szerkesztőnek köszönt éppen nagyot a portás, Rotter Lajosnak, egy apró, öreg ur,
                  mintegy szegény Tamás, éppen a kabátjába dugta az ujját: Erős Gyula, a lépcsőn
                  pedig három ur jött lefelé: egymással beszélgetve egy jóindulatu Mefisztó-arc,
                  Vidor Dezső, meg egy bölcs és derüs bácsi, Alszeghy Kálmán, mögöttük pedig a
                  legszebb katona a világon: Báttaszéki Lajos. Az idegennek eszébe jutott, hogy az
                  Otthonba nem járnak hölgyek. Máris megfordult és ment tovább. Beszédelgett a
                  Pannóniába. Ott egy vörösarcu szőke ur ült a sarokban, az utca felőli kis
                  teremben, mágnásnak vagy kuriai birónak vélnéd, de lapszerkesztő: Csajthay Ferenc.
                  Egy sovány, szőke, rapszódikus ember magyarázott neki valamit, ifjabb Hegedüs
                  Sándor. Másutt egy csendes, finom ember vacsorázott egy érdekes szőke beautéval:
                  Puszta Béla és a felesége.</p>
               <p>Mint valami nekikeseredett, szótlan lumpoló, ugy ment az idegen innen is tovább.
                  Kit keresett? Mit akart? Az Astoriában megbámult egy szépséget, akinek tüneményes
                  szőke haja volt, a ruhatáros árulta el, hogy Bánhidy Ilonának hivják. A Magyar
                  Világ-kávéházba is bekukkantott, ott viszont egy szénfekete tüneményt bámult az
                  egész kávéházzal együtt: Igalits Sandyt. A Belvárosi Kávéházban kabaré-társaság
                  ült, azokat egy derék fiatalember kivételével, aki egy kedves bernáthegyihez
                  hasonlitott leginkább és akit Orbók Attilának hivtak, ismert mindenkit. Hamar
                  tovább futott tehát, nem akart most senkivel beszélni. Kis, sötét utcákon
                  keresztül ismét vendéglőhöz jutott, a Kovácshoz. Benn boldogan és meghitt
                  kettesben vacsorázott egy pár; az idegen megismerte az illusztrált lapokból:
                  Lengyel Menyhért és a felesége. Tovább, tovább. Lement a Duna-partra és az alsó
                  rakodóparton baktatott tovább. A Petőfi-térnél felment a korzóra. Bement a
                  Hungáriába. Ott ismerőst talált, Kálmán Ubult, aki meg is szólitotta és mindjárt
                  elmondta neki, hogy az a szép hölgy ott Szentpályné, műkedvelő moziszinésznő, a
                  lengyel barátnőjével, az az áldott jó szőke ember, Lehár Ferenc, a szép vöröshaju
                  hölgy a felesége. Az idegen bucsuzott máris és kutató szemmel egyenesen a Ritzbe
                  szaladt. A hallban itt is ismerőst talált, Winterberg Rudit, aki egy szelid,
                  hirtelenszőke ember, Hein piktor és egy gyermeteg lelkü, kedves őrnagy, Rab Ákos
                  társaságában hallgatta a zenét. Mikor az idegen éppen mellettük állott meg és
                  reménytelenül sóvárgón, kutatva nézett körül, Winterberg magyarázta neki a
                  jelenlevőket. Az az érdekes hölgy Polláknak, a bécsi multi-milliomosnak a
                  felesége, egyébként szinigazgatónak a leánya: Mariházy Kövér Miklósnak. Az idegen
                  hóna alatt ismét megrezzent a kézirat. És az a két mélyen dekoltált kábitó hölgy
                  Kálmán Rózsi és Vidor Zseni. Aki a másik asztalnál háttal ül feléjük, a bársonyos
                  fekete szemü, az Sugár Teri. Amott együtt ül két bübájos lény, angolkéz festette
                  Gibsongörlök: Wood Lucy és Rónai Alisz.</p>
               <p>- Ha még akar nagyon szépet látni, nézzen be az étterembe, - mondták az idegennek.
                  És mikor benézett és visszajött, megmagyarázták neki, hogy az a nagyon szép
                  asszony a szinműiró báróné: Beckné Hatvany Lili, az a másik nagyon szép asszony
                  nem szinműirónő, hanem szinmüiróné, maga pedig szobrász: Hatvanyné Winsloe
                  Kriszta, az a harmadik nagyon szép asszony pedig Paulay Erzsi. A társaságban az a
                  borotváltarcu ur nem szinész, hanem Herz Heini vezérigazgató, viszont az az
                  őszülő, magas, bajszos ur pedig szinházi szaktekintély: Márkus Miksa, az ujságirók
                  elnöke, nagyon befolyásos ember és nagyon szivesen segit mindenkinek a baján. Az
                  idegennek ismét a szivébe nyilallott a hóna alól a kézirat. De erőt vett magán és
                  tovább hallgatta, hogy az a magas gavallér, aki most ül le a Vázsonyi Vilmos
                  asztalához, Hédervári Lehel, az a két ur pedig, aki most jön be, az iróvilágból
                  való: a fekete nyirott bajszu Fenyő Miksa, a fekete szemüveges pedig Kállay
                  Miklós. És az a szép szőke hölgy a lornyonnal, aki most lép be egy társaság
                  körében, az Faludi Sándorné. És egy fiatal házaspár kedvesen, karonfogva, a
                  hidegtől kipirulva: Lázár Miklós és a felesége.</p>
               <p>Az idegen hirtelen valami lázas türelmetlenséggel vett bucsut és futott ki. Ez
                  azért történt, mert eszébe jutott, hogy a Lánchid tőszomszédságában van. Az utcán
                  csakugyan felmeredt előtte a nemesen ivelt hid. Kétszer is nekiindult a hid felé,
                  de mégis csak meggondolta. Még nagyon messze volt az éjfél, haladt tehát a
                  Margithid felé. A Lipót-körut legelején egy kapu előtt egy hölgyet látott, akinek
                  prémjeiből csak a feltünő finom lába látszott ki. Éppen jött ki a házmester a
                  csengetésre és mikor a hölgy belépett a kapun, az idegen egy pillanatra látta az
                  arcát: Gazsi Mariska volt. Félálmodó, de feszült idegzetü baktatásában a
                  Teréz-körutra ért az idegen, ott belépett a Britanniába. Szépen szólt a cigány,
                  egy asztalnál ott ült, akit ő már ismert: Ráskai Ferenc. Nem magányosan ült. Egy
                  kedves, egyszerü hölgy ült mellette, a másik oldalon pedig egy zömök, alaposan
                  megépitett, keménykötésü ur, nagy szőke bajuszszal és nagy, omló hajjal. Ez Móricz
                  Zsigmond volt és nyilván egy darabtémát magyarázott, a hölgy, Molnár Aranka, nagy
                  figyelemmel hallgatta. Az idegennek eszébe jutott, amiket Ráskai a Nyújorkban
                  mondott neki. Mélyen sóhajtott és ment tovább, sürgető nyugtalanság üldözte tovább
                  az utcán. A nagykörútról egy boldog pár fordult be előtte az Andrássy-útra,
                  szapora léptekkel, egymáshoz simulva: a magas, karcsu hölgy Adler Adelina, az erős
                  szemü, érdekes arcu ur pedig Szende Ferenc, a vőlegénye. „Szerelem”, - mondta
                  magában tünődve az idegen. Ugyanekkor az Andrássy-útról, a Világ szerkesztősége
                  felől, egy csoport jött hangosan vitázva. Purjesz Lajos vitte a szót, Barta Lajos
                  csendesen ellenvetést tett, majd Bede Jób szólt valamit, ezen mindnyájan nevettek.
                  „Lapok és szinház” - mondta ugyanugy az idegen, mint előbb a szerelmet.</p>
               <p>És ment tovább, szinte lihegve, képtelenül idegesen lelkendezve és mintegy
                  üldöztetve. Az éjszakában csak a lassan haladó óramutatókat látta, az arcok,
                  amelyekkel találkozott, ugy suhantak el előtte, mint a laterna magika képei.
                  Valahol Kész Rózsit látta budai villamosra szállni, másutt a kis Patat Leó tünt
                  tovább mellette lógó fejjel és dudolva, ki tudja, hol pedig egy büszke és szálas
                  művész lépései kopogtak az idegen előtt tovább, ez Szemere Árpád volt. Valahol a
                  Kossuth Lajos-utcán egy kicsit megint megdobbant a szive: Herczeg Ferenc ment ott
                  egy urral, akinek megismerte az arcát: Karczag Vilmos volt, a bécsi szinigazgató.
                  De csak baktatott sietve tovább az éjszakában a különös, szédült ember, a hóna
                  alatt a kézirattal.</p>
               <p>Féltizenkettő volt, mikor már ott állt végre dobogó szivvel a budai Lánchidfőnél.
                  És mikor egy távoli toronyóra éjfelet ütött, az ajkát rágta az idegességtől.
                  Emésztő és borzasztó várakozás volt. De egyszerre gyors, szinte surranó léptekkel
                  jött prémekben egy nő. Sári volt. Az idegen boldogan és megváltva felkacagott.</p>
               <p>Sári nem szólt semmit. Némán karonfogta és sietett vele előre. Mentek ketten
                  Budán, sötét éjszaka és a szivük dobogott.</p>
               
         </div>
         <div type="chapter">
            <head>
             HUSZONNYOLCADIK FEJEZET,
            </head>
               <head>
               amelyben elmondatik, hogy a szinrekerülésnél fontosabb
                     dolgok is vannak egy férfi számára, ha mindjárt Shakespeare is.
               </head>
               <p>A Fő-utcán egy házba csengettek be. Szótlanul mentek fel a lépcsőn. Elől a
                  sötétben Sári, utána az idegen, mint tétován lépkedő gyermek. Egyszer megszüntek a
                  sötétben a lépcsők. Sári homályos alakja befordult a folyosón, az ujjával
                  tapogatva megkeresett egy kulcslyukat. A Wertheim-zár csendesen csettent és az
                  idegen megfogta a finom, hüvös kis kezet, amely vezette befelé.</p>
               <p>Végre egy szobában voltak. Sári felgyujtotta a villanyt. Pompás, gazdag szoba volt
                  ez. Nagy szőnyegek, antik butorok, képek, vitrinek, tükrök. Egy kerevet leboritva
                  óriási jegesmedvével.</p>
               <p>- Hol vagyunk?</p>
               <p>- Nálam vagyunk. Mivel kináljam meg? Akar konyakot vagy pezsgőt? Vagy valami
                  édességet? Vagy cigarettát?</p>
               <p>- Semmit. Talán legfeljebb egy pohár pezsgőt.</p>
               <p>Sári egy asztalkát huzott a kerevet mellé, szervirozta és ügyesen tartotta a
                  pezsgőt. Felgyujtotta a kerevet mellett az álló lámpát, a nagy villanyt pedig
                  eloltotta. Ott ültek ketten a nagy sötét szoba közepén a lámpa kis piros
                  fénykörében. Koccintottak. Az idegen ránézett a lányra, akinek könyes volt a
                  szeme.</p>
               <p>- Mi baja? - kérdezte nem is meglepetve, inkább nyugalmas szeretettel.</p>
               <p>- Éppen azt akarom elmondani. Holnap délelőtt férjhez megyek.</p>
               <p>- Kihez?</p>
               <p>- Langer vesz el feleségül. Itt fogunk lakni. A lakás már az enyém. Holnap a ház
                  is az enyém lesz. Ma még a házmester nyitott kaput, holnap már kapukulcsom
                  lesz.</p>
               <p>Sári nagyot, mélyet sóhajtott és maga elé nézett a földre. Aztán összeborzongott
                  egy kicsit. És ránézett könyben uszó szemekkel az idegenre.</p>
               <p>- Milyen különös ez. Kicsoda maga, itt éjfélkor a lakásomon? Furcsa. De magával
                  most kellett beszélnem. Maga mindig zavart engem, sokat gondoltam magára. És
                  holnap férjhez megyek. Nem tudom, mit akarok magától. Ugy éreztem, hogy ha magával
                  beszélek, valahogy valami segitséget kapok. Pedig - hiába - holnap ez meglesz.</p>
               <p>Megint összerázkódott. És felállott. A nagy, zöld diszes cserépkályhához
                  lépett.</p>
               <p>- Hideg van. Persze. Kialudt a tüz. Tüzet kellene gyujtani.</p>
               <p>Szétnézett. Gyufát vett elő egy dohányzóasztalról. De nem talált papirost.</p>
               <p>- Kellemetlen. Volt itt ujság, de ugy emlékszem, a nappaliban hagytam. Ott pedig
                  most Braunné alszik, a pótanyám. Emlékszik rá? Az a néni, akivel a Nyújorkban
                  látott először. Erőnek-erejével itt maradt ma éjjel a nyakamon, holnap segiteni
                  akar a költözködésnél és készülődésnél. Honnan vegyek most papirost?</p>
               <p>Az idegen kék szemében különös fény villant fel. Az arca pedig egy kicsit
                  elsápadt.</p>
               <p>- Hagyja csak, majd én tüzet gyujtok.</p>
               <p>Odament a kályhához és letérdelt. Benézett, piszkálta. Aztán a hóna alól elővette
                  a kéziratot, amelyről csak most tünt ki, hogy nincsen odanőve. Reszkető kézzel, de
                  határozottan letépett belőle egy marék papirt, összegyürte és benyomta a kályhába.
                  Aztán figyelmesen nézte, hogyan lobban lángra. Lassanként rárakta a többi
                  kéziratot is.</p>
               <p>Sári mindebből nem látott semmit. Nekitámaszkodott egy vitrinnek és csendesen maga
                  elé bámult. Még fel is rezzent, mikor az idegen felállott és a kályhában vigan
                  lobogott a tüz. Sári megdöbbent. Az idegen mintha megnőtt volna egy fejjel. Erős
                  volt, büszke és hibátlan, nyugodt és férfias. Mint egy ellenállhatatlan vezér,
                  biztos lépésekkel jött a lány felé. A vitrinnél megfogta a Sári vállát és
                  egyszerüen, erősen magához vonta.</p>
               <p>Sári két áldott, erős kar forró szoritását érezte. És egy szájat érzett a száján.
                  Hirtelen, mintha valami angyali ujjongás szabadult volna fel benne. Eszeveszett
                  hévvel viszonozta a csókot és ugy érezte, mintha csodálatos szárnyak valami
                  képtelenül boldog lebegésbe ragadnák fel. A szeme lecsukódott és csetlő-botló
                  lábbal engedte magát vinni. Leültek a kerevetre. Ott a lány lassan felnyitotta a
                  szemét. Éppen a férfi szemébe nézett bele és a bámulatos szemek nézése mint a sors
                  borult reá. Érzékei mintegy elolvadtak. Ismét lecsukódott a szeme, a karjai fojtó
                  szoritással fonódtak a férfi nyaka köré. Alig hallhatóan sugta:</p>
               <p>- Drága... drága...</p>
               
         </div>
         <div type="chapter">
            <head>
              HUSZONKILENCEDIK FEJEZET,
            </head>
               <head>
                 amelyben Shakespeare, nem tudván Pesten egy darabját
                     elhelyezni, angolosan, sőt rejtélyesen távozik, az Akadémia pedig
                     felébred.
               </head>
               <p>Szürkülő, didergő reggelen a szőke idegen lépdegélt a Fehérvári-uton. Régóta ment
                  már a hajnalban, baktatott az érthetetlen vándor. A Gellérthegy alatt egy kóbor,
                  zsemlyeszőrü kis kutya csatlakozott hozzá. A kutyus szorgalmasan ment mellette,
                  néha el-elszaladt pár lépést, hogy itt-ott megszaglásszon valamit, aztán hűséges
                  és rajongó pillantással megint csatlakozott hozzá. Már kinn jártak messze a
                  városon túl, ahol földek között hébe-hóba emelkedik csak meztelen hátsó falával
                  egy nagy bérház. Mélységes csend volt köröskörül, távolról pályaudvari füttyök és
                  villanyos-csengések hallatszottak.</p>
               <p>Egyszer csak a kis kutya megállt, megdermedt és velőtrázó vonitásban tört ki.
                  Egész testében reszketett. Borzasztónak és természetellenesnek tünt fel előtte,
                  ami történt. Az az ember, akihez csatlakozott, egyszerre csak mintha levegővé
                  vált volna: nem volt. Ment az uton teljes testi mivoltában és egyszer csak nem
                  volt többé. Szempillantásszerüen tünt el. A kis kutya rémülten ugatta saját
                  ijedtségét a szürkülő hajnalban a néptelen út közepén. Majd fülét lekonyitva és
                  farkát bekapva eszeveszetten menekült vissza a város felé.</p>
               <p>A város már ébredt. Lassanként egészen felkelt a háborus Pest, kireggeledett. Az
                  emberek dideregve és kis gőzfelhőket lehelve mentek az utcákon. A Ferenc
                  József-téren egy autó állott meg a főkapitányság előtt. Tarján ugrott ki belőle és
                  sietett egyenesen a főkapitányhoz.</p>
               <p>Sándor László, a mosolygós, nyilt, kedves székely gavallér már munkában volt.
                  Mikor Tarján belépett hozzá, éppen egy nagypecsétes boritékot bontott fel.
                  Elolvasta, mosolyogva csodálkozott és szó nélkül átnyujtotta Tarjánnak. Az is
                  elolvasta. Átirat volt a Magyar Tudományos Akadémiától és igy hangzott:</p>
               <p>„Több oldalról azt a figyelmeztetést kaptuk, hogy Shakespeare Vilmos neve alatt
                  egy lélektani rejtelmet képező egyén tartózkodik fővárosunkban. Felkérem az
                  igazgatótanács megbizásából Méltóságodat, hogy az illető egyén hollétéről és
                  személyes adatairól nekünk hivatalos felvilágositást küldeni méltóztassék, mert
                  Akadémiánk az illetőt nyomban tudományos vizsgálat tárgyává óhajtja tenni. Teljes
                  tisztelettel Heinrich Gusztáv főtitkár.”</p>
               <p>- Csakugyan volt ilyen ember Pesten, - mondta Tarján - jól ismertem. Nagyon furcsa
                  ember volt, nem is voltam vele tisztában. Szinházi társaságokban mászkált, de mint
                  fantasztikus pitiánert mindenütt kinevették. Benne volt a Langer-féle
                  házbéruzsora-lázadásban is, de csak mint belekeveredett járókelő. Most nem tudom,
                  mi van vele.</p>
               <p>- Hát Langerral mi van? - kérdezte a főkapitány.</p>
               <p>- Langer ma délelőtt házasodik. Elvesz egy Pálmai Sári nevü kis szinésznőt. Az
                  majd elveri a húsz millióját. Nagyon szép nő. Olyan finom lába csak még Váradi
                  Arankának van Pesten.</p>
               <p>A főkapitány és az ujságiró még valami szakszervezeti dologról beszélgettek, aztán
                  Tarján átment az útlevél-osztályba. Itt Ballával találkozott. A kis Balla nevetve
                  ujságolta:</p>
               <p>- Te Vili, tudod mi ujság? Kern fakereskedőt, azt az alakot a Nyújorkból, aki a
                  Pálmai Sárit főzte, az éjszaka a Dunából halászták ki. Öngyilkos akart lenni a nő
                  miatt.</p>
               <p>- Meghalt.</p>
               <p>- Fenét halt meg. Ivott egy kicsit és megfázott. Beszéltem is vele. Azt mondta,
                  hogy rém sokat ivott fuldoklás közben és ez teljesen kiábránditotta a nőből. Na
                  szervusz.</p>
               <p>- Szervusz.</p>          
         </div>
         <div type="chapter">
            <head>
              HARMINCADIK FEJEZET,
            </head>
               <head>
                  amely egy, az olvasó számára elérhetetlen világban
                     játszik és a regényt igen röviden befejezi.
               </head>
               <p>Ugyanekkor két lélek beszélgetett a csillogó homályban, messze túl a számokkal
                  kifejezhető dimenziókon.</p>
               <p>- Mit láttál?</p>
               <p>- Semmi érdekeset. Minden olyan, amilyen volt.</p>
               <p>- Milyen?</p>
               <p>- Kicsinyesek, önzők, mulatságosak, kedvesek. De nagyon buták.</p>
               <p>- Mondtam, hogy inkább a Napba menj. Ezek nem érdekesek.</p>
               <p>- Mégis ide mentem.</p>
               <p>- Hát érdemes volt?</p>
               <p>- Ó, nagyon érdemes volt. Az utolsó hajnalér érdemes volt.</p>
               <p>Az irizáló ködfoltok, mint a tengeri aktiniák fénye, tovább gomolyogtak a
                  végtelenségben.</p>
         </div>
      </body>
  </text>
</TEI>