<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU20594" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
   <teiHeader>
      <fileDesc>
         <titleStmt>
            <title>Colibri</title>
            <author>
               <persName>
                  <surname>Vándor</surname>
                  <forename>Kálmán</forename>
               </persName>
               <date from="1998" to="1945">1998-1945</date>
               <idno type="VIAF">121460386</idno>
            </author>
            <respStmt>
               <resp>ELTeC conversion</resp>
               <name>
                  Palkó Gábor
                  <ref target="https://viaf.org/viaf/086484"/>
               </name>
               <name>Fellegi Zsófia</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">11413</measure>
            <measure unit="pages">35</measure>
            <measure unit="vols">1</measure>
         </extent>
         <publicationStmt>
            <p>Published as part of ELTeC and ELTE Novel Corpus</p>
         </publicationStmt>
         <sourceDesc>
            <bibl type="digitalSource">
               <title>Colibri</title>
               <date>2021-12-01</date>
               <publisher>Magyar Elektronikus Könyvtárért Egyesület</publisher>
               <ref target="https://www.mek.oszk.hu/20500/20594/"/>
               <respStmt>
                  <resp>Original Electronic Edition</resp>
                  <name>Lipták Éva</name>
                  <name>Borcsiczky Krisztina</name>
                  <name>Molnár Éva</name>
               </respStmt>
            </bibl>
            <bibl type="printSource">
               <title>Colibri</title>
               <author>Vándor Kálmán</author>
               <pubPlace>Gong / Révész Géza</pubPlace>
               <publisher>Budapest</publisher>
               <date>1933</date>
               <ref target="https://www.mek.oszk.hu/20500/20594/"/>
            </bibl>
            <bibl type="firstEdition">
               <title>Colibri</title>
               <author>Vándor Kálmán</author>
               <date>1909</date>
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu">Hungarian</language>
         </langUsage>
      </profileDesc>
      <xenoData>
         <ns1:eltec>
            <ns1:authorGender key="M"/>
            <ns1:size key="short"/>
            <ns1:canonicity key="low"/>
            <ns1:timeSlot key="T5"/>
         </ns1:eltec>
      </xenoData>
      <revisionDesc>
         <change when="2025-01-22"/>
      </revisionDesc>
   </teiHeader>
   <text>
      <body>
         
         <div type="chapter">
            <head>
               Tom King és barátnője.
            </head>
            <p>Tom King jókedvű fütyörészéssel állott a Washington Square-on egy öreg, vörös
               téglaház tövében, amikor felcsendült egy üde, fiatal leányhang:</p>
            <p>- Hallo, boy!</p>
            <p>A derék fiatalember szeme felcsillant.</p>
            <p>Valaki ugyanis hátulról a vállára csapott és vidáman kiáltotta:</p>
            <p>- Nagyon megvárattam?</p>
            <p>- Hátha három évig kellett volna várnom! Sokallnám-e? - nevetett fel Tom és csillogó
               szemekkel nézte azt a karcsú, nagyszerű figurájú lányt, akinek a kezét
               szorongatta.</p>
            <p>- Három év nagy idő, Tom! Ne dobálódzék az esztendőkkel! - kacagott a leány. - Inkább
               menjünk valamerre, ahol levegőt árulnak, mert ez az árucikk ezen a környéken
               ugyancsak kifogyott!</p>
            <p>Patricia Cold csakugyan gyönyörű volt. Ez most látszott csak igazán, amikor kilépett
               a sötét kapualjból. Ragyogó szőke haja, hibátlan bársonyos fehér bőre, remekbe
               formált lábai és hosszú vékony ujjai karcsú termetével arányosan a modern lány
               szépségideálját adták máskor is, de most, hogy a strandok homokján barnára égett,
               olyan volt, mint egy csodálatos bronzistennő. Még pedig egy jókedvű, pajkos istennő,
               aki minden lelkiismeretfurdalás nélkül kész arra is, hogy Jupiter fehér szakállát
               meghuzgálja.</p>
            <p>Az egész lányról sugárzott a jókedv, a gondtalanság és az életöröm.</p>
            <p>Intett egy taxinak, gyorsan beleültek s már repültek is kifelé a városból, hogy
               valahol lombos fák alatt, víz közelében költsék el vacsorájukat.</p>
            <p>- No, Tom - nevetett rá a lány - mi újat tud ma mesélni nekem?</p>
            <p>- Hogy imádom! - hangzott gyorsan a válasz.</p>
            <p>- Ezt mintha már hallottam volna néhányszor!</p>
            <p>- De nem elég sokszor! Pedig ma különösen sok okom van, hogy ismételjem!</p>
            <p>- No mondja, mondja öreg fiú! - sürgette a lány, de Tom megrázta a fejét.</p>
            <p>- Ezt nem lehet így robogó autóban és sivár házak között. Majd a kertben, ahol hold
               is van!</p>
            <p>- All right! - bólintott Patricia. - Megvárjuk Tom a holdat.</p>
            <p>És közben, titokban, hogy a fiú észre ne vegye, melegen mosolygó szemmel nézte
               becsületesen nyilt arcát, tiszta tekintetét, szálas figuráját. Négy hét óta ismerte
               ezt a derék, lelkes fiút, aki a Harrington kávébehozatali iroda íróasztala mellett
               kereste meg heti negyvenöt dollárját, melyből a világ leggazdagabb emberének érezte
               magát. Tom ugyanis hasznát vette a háborúnak, melyből Flandriában kapott kóstolót.
               Megtanulta, hogy kis örömök sorozata az élet, és kár a holnappal sokat bíbelődni.</p>

         </div>
         <div type="chapter">
            <head>
             Eltűnik egy nő.
            </head>
            <p>Amikor Patricia és Tom először találkoztak, a derék fiú pillanatnyilag pofozkodással
               és bokszolással foglalkozott. Mint utólag kiderült Tom King azon az estén éppen
               egészségügyi sétáját végezte a néger negyed egyik nem éppen előkelő utcájában. Hogy a
               séta mennyiben volt egészségügyi, egészségre hasznos, az mélységes titok, mert olyan
               bűz és mocsok foglalta keretbe azt a tájékot, hogy orvos recepten aligha rendelte
               volna. Tény azonban, hogy Tom King mégis ott sétált és eközben lett figyelmes arra,
               hogy az egyik üres telek tövében néhány feketeképű ifjú azzal szórakozik, hogy
               baseballt játszik. A játék a másik csapat tér felében folyt s az egyik kapus
               unatkozott. Unalmát tehát oly módon próbálta elűzni, hogy a halomban fekvő kabátok
               zsebeiben tartott házkutatást. És amit talált azt gyorsan a saját zsebébe csúsztatta
               át. Amikor a meccs véget ért és Tom derűsen tovább indult, izgatott ordítást
               hallott.</p>
            <p>- Ellopták az órámat!</p>
            <p>Tom kíváncsian megfordult. Most kerül sor a kitűnő kapusra. De a következő
               pillanatban a mosoly eltűnt a képéről. A kapus ugyanis egy ugrással ott termett egy
               ártatlan kis négergyereknél, aki a játékot nézte, durván odavágta a tumultus
               közepébe.</p>
            <p>- Itt a tolvaj! - kiáltotta. - Láttam, folyton itt ólálkodott a kapu körül.</p>
            <p>Tom King arcát elfutotta a düh pirossága. Halk káromkodás csúszott ki a száján és
               gyors léptekkel megindult a csoport felé.</p>
            <p>A kis kölyök arcán irtózatos pofon csattant el.</p>
            <p>- Add elő az órát! - üvöltött a kapus.</p>
            <p>- Én nem loptam el, én nem vagyok tolvaj - sírt a szerencsétlen gyerek és csakúgy
               patakzott a könnye. A csirkefogó pedig neki esett és ütötte, rúgta, verte, ahol érte,
               csakhogy elterelje a gyanut magáról.</p>
            <p>Tom King lába alatt egyszerre forró lett a talaj. Nekilendült, odaugrott a néger
               állathoz és öklével olyat vágott a szeme közé, hogy menten elterült a földön. Egy
               pillanattal később már csak egy gomolyog látszott, öten is körülvették és a közelharc
               egyre vadabb és veszedelmesebb méreteket öltött. Tom vitézül állta a helyét, vad
               erővel osztogatta az ökölcsapásokat, négyen is vonaglottak már a földön és pont
               akkor, amikor már csak egy ellenféllel, egy Herkules termetű négerrel kellett
               megküzdenie, egyszerre életveszélyessé vált a dolog. Az egyik néger ugyanis magához
               tért, óvatosan kést rántott elő és hátulról Tom hátába vágta. Illetve: vágta
               volna.</p>
            <p>De ekkor a levegőbe lendült egy karcsú, fehér leánykéz és olyat vágott az orvtámadó
               lapos orrára, hogy menten visszafeküdt a fűbe. A kéz után most egy karcsú női láb
               jelent meg. Ez a gyönyörű láb viszont gáncsot vetett a néger Herkulesnek, aki a fején
               keresztül sietett mielőbbi érintkezést keresni az édes anyafölddel. Még egy pillanat
               és egy apró női revolver csöve villant meg a levegőben.</p>
            <p>- Kezeket fel!</p>
            <p>A néger kezek villámgyorsan emelkedtek a magasba, Tom King csodálkozva pillantott a
               revolver felé, melynek végén egy gyönyörű leány: Patricia Cold állott.</p>
            <p>Ismét egy perc és a derék kapus zsebéből elővándorolt a lopott óra. Ami ezután
               következett az szintén megfelel a verekedés fogalmának. Helyesebben azonban verésről
               kell beszélni, mert a dolog túlságosan egyoldalú volt. A betört orru csatárok ugyanis
               neki estek a kitűnő kapusnak.</p>
            <p>Hogy ez az ütközet miképpen végződött, azt sem Tom, sem Patricia nem várták meg.</p>
            <p>- Tom King, Harrington kávébehozatali - mondta Tom - köszönöm a segítséget!</p>
            <p>- Patricia Cold, Long női ruhaszalon - mondta Patricia - örülök, hogy
               segíthettem.</p>
            <p>Aztán megindultak.</p>
            <p>- Tudja, hogy maga nagyon szép? - kérdezte Tom.</p>
            <p>- Tudom! - felelte Patricia egyszerűen.</p>
            <p>- Megengedi, hogy elkísérjem?</p>
            <p>- Ha jobb dolga nincs!</p>
            <p>- A világon semmi!</p>
            <p>- Akkor gyerünk!</p>
            <p>- All right!</p>
            <p>És ekkor Tom hirtelen megállott.</p>
            <p>- Vár egy pillanatig?</p>
            <p>- Miért ne?</p>
            <p>Tom elszaladt. Másfél perc mulva, amikor visszatért, valami csomagot hozott az
               ölében. A még mindíg zokogó kis néger gyerek volt. A nagy darab ember pedig észre sem
               vette már Patricia Cold észvesztő szépségét, csak selypített, gügyögött a néger
               apróságnak.</p>
            <p>- Ne sírj gyöngyöm - gügyögte neki. - Nem enged a bácsi! Hogy hívnak téged?!</p>
            <p>- Sam! - zokogta a gyerek.</p>
            <p>- Hova vigyelek haza, hol az apád?</p>
            <p>- Ni - incs!</p>
            <p>- Hát az anyád?</p>
            <p>- Ni - incs.</p>
            <p>Patricia csodálkozva nézett a kis kölyökre.</p>
            <p>- Hát kinél vagy otthon?</p>
            <p>- Mi - hin - dennap más - hol - zokogta a kicsi.</p>
            <p>- Ejnye! - ráncolta össze homlokát a lány. -Már most mit csináljunk veled?</p>
            <p>- Istenem, itt csak egyet lehet csinálni!</p>
            <p>Patricia csodálkozva nézett a fiúra.</p>
            <p>- Mit?</p>
            <p>És Tom King mosolyogva mondta:</p>
            <p>- Haza viszem!</p>
            <p>- Bravo Tom King! - kiáltott fel Patricia Cold és felvillant a szeme. - Barátságunk
               megpecsételődött.</p>
            <p>Ez négy hét előtt történt. Tom megtudakolta, hogy hol lakik s minthogy a lány meg is
               mondta, nincs benne semmi csodálatos, hogy másnap Patricia a saját kapujában
               találta.</p>
            <p>- Hát maga mit csinál itt?</p>
            <p>- Egyik lábamról a másikra állok.</p>
            <p>- Vár valakit?</p>
            <p>- Ördöge van!</p>
            <p>- S ki a szerencsés?</p>
            <p>- Találja ki!</p>
            <p>Patricia karcsú kis kezét beletette a fiú hatalmas tenyerébe.</p>
            <p>- Kitaláltam!</p>
            <p>- Akkor minden rendben! Hova menjünk?</p>
            <p>- Szeretem a detektívfilmeket!</p>
            <p>- Nemkülönben. Minket az Isten is egymásnak teremtett.</p>
            <p>És nevetve elindultak. Ettől kezdve minden este hat órakor odaállott Tom King a
               Washington Square-on Patricia Cold kapuja elé. Harmadik nap Tom közölte a lánnyal,
               hogy úgy véli bizonyos szimpátiát érez iránta. Negyedik nap közölte, hogy reméli nem
               közömbös számára. Ötödik nap úgy nyilatkozott, hogy kedveli. A hatodik napon ezt
               módosította. Nem kedveli, hanem szereti. A hetediken pedig, ez vasárnap volt és
               délután négy órakor, egy rendkívül elegáns ifjú gentleman társaságában jelent meg. Az
               ifjú gentleman cilinderben és etoni diákruhában volt és Tom King így mutatta be:</p>
            <p>- Sam Brown, ifjú barátom. Sam, mert ő mondja, hogy az, Brown, mert egyéb híján a
               színéről magam voltam kénytelen elnevezni.</p>
            <p>Mr. Sam Brown előkelő nyugalommal megemelte cilinderét és az érdeklődésre úgy
               nyilatkozott, hogy új atyjával meg van elégedve, csak a szag ellen lehetne tenni
               valamit, mert a fehér embereknek korántsincs olyan megejtően kellemes és jó illatuk,
               mint ami neki a néger negyedekben már annyi gyönyörűséget szerzett.</p>
            <p>Patricia csendes mosolygással nézte a nagy darab fiút, míg a taxi elhagyta már a
               várost és kint robogott a nyaralók tájékán. Végre az autó lassított és aztán megállt.
               Árnyas kerthelyiség előtt voltak. Kihallatszott a jazz, táncoló párok látszottak a
               színes villanylámpák alatt. Tom gyorsan kifizette a soffőrt, azután beléptek a kertbe
               és egy asztal mellé ültek.</p>
            <p>A jazz éppen egy tangóba kezdett. Patricia ekkor úgy érezte, hogy egy nagy férfikéz
               símul lágyan az övére. A fiú felé fordult. Egy pillanatig mosolyogva nézte, aztán
               odabiccentett.</p>
            <p>- Feljött a hold?</p>
            <p>- Patricia - mondta elfogódottan a fiú. - Valamit szeretnék magával megbeszélni!</p>
            <p>A leány bátorítóan intett:</p>
            <p>- Beszéljen, öreg fiú.</p>
            <p>- Nézze, kislány, ma bent voltam az öreg Harringtonnál és szóltam neki, hogy
               negyvenöt dollár nem a világ!</p>
            <p>- Mr. Harrington nem tudta ezt?</p>
            <p>- Úgy látszik, nem. Legalább is úgy látszott, mintha csodálkozna a közlésemen.
               Megmagyaráztam neki, hogy ilyen jóravaló fiatalembernek, mint magam is vagyok,
               legalább ötvenöt dollárt illik fizetni.</p>
            <p>- És Mr. Harrington?</p>
            <p>- Azt mondta, hogy egye fene. Legyen ötvenöt dollár.</p>
            <p>Patricia a kezét nyujtotta:</p>
            <p>- Gratulálok!</p>
            <p>Tom nem engedte el a kicsi kezet.</p>
            <p>- Patricia! Én sokáig számoltam és kiszámítottam, hogy ez bizony egy hónapban
               kétszázhúsz dollár. Kétszázhúsz dollár pedig sok egy ilyen magamfajta fiatalembernek.
               Nem is tudnám beosztani. Arra gondoltam, hogy megkérném, segítsen nekem. Úgy
               gondoltam, hogy maga otthagyná azt a ruhaszalont, eljönne velem valami papféléhez,
               aztán eljönne a lakásomra és - ott maradna!</p>
            <p>- Tom! - nézett rá melegen a lány. - Hiszen maga most megkért engem!</p>
            <p>Tom ijedten kapta fel a fejét.</p>
            <p>- Úgy hívják ezt?</p>
            <p>- Körülbelül!</p>
            <p>Megcsóválta a fejét.</p>
            <p>- Ejnye, ejnye! Dehát ha már megtörtént, mit csináljak. Nem igaz? - Szép csendesen
               magához vonta a lány remegő kezét és nagyon melegen, hosszan megcsókolta. - Kislány!
               - nézett fel rá csillogó szemmel. - Mondja meg nekem, volna kedve hozzá? Lenne az én
               feleségem?</p>
            <p>Patricia hallgatott. Mikor a hallgatás kicsit hosszúra nyúlt, lassan felemelte a
               fejét. A leány szeméből akarta a választ kiolvasni.</p>
            <p>A leány szemét azonban nem találta. Patricia kitágult szemmel, összeráncolt homlokkal
               valahova a távolba nézett. S ahogy Tom a szeme irányát követte, egy másik asztalt
               látott. Az asztal mellett pedig egy nagyon elegáns fiatalembert.</p>
            <p>- Patricia! - csattant a hangja.</p>
            <p>A lány kicsit izgatottan kapta feléje a tekintetét és hirtelen felállt:</p>
            <p>- Rögtön, Tom! - a szeme ismét a másik asztalnál volt. - Rögtön válaszolok. Előbb
               azonban legyen olyan kedves, menjen a telefonhoz, hívja fel a B. 33-55-66-ot és
               mondja meg, hogy Patricia Cold izeni, azonnal jöjjenek ide, nagyon fontos.</p>
            <p>- Patricia, ki ez a szám?</p>
            <p>A leány azonban idegesen dobbantott.</p>
            <p>- Menjen, már, Tom!</p>
            <p>S a fiú elindult.</p>
            <p>Pontosan két percig tartott a telefonálás. Azután Tom King kilépett a fülkéből. Első
               pillantása az ellenfél asztalára irányult. Az asztal üres volt. A férfi nem ült már
               ott, a második pillantás saját asztala felé irányult. Patricia nem ült az
               asztalnál.Gyors lépésekkel odasietett. Az asztalon ott feküdt a leány kézitáskája.
               Megkönnyebbülten felsóhajtott. Nem ment hát el. Biztosan ismerősre akadt, akivel
               beszélnie kell.</p>
            <p>Leült és várt türelmesen. Elmult tíz perc. Egy negyedóra. Aztán félóra is. Kezdett
               ideges lenni. Hol az a leány.</p>
            <p>Egymásután teltek a negyedórák, a közönség egyre gyérült, szállingóztak vissza a
               város felé.</p>
            <p>Egyszerre csak Tom maga ült a helyiségben.</p>
            <p>Elmult éjfél és Patriciának nyoma veszett.</p>
            <p>Patricia eltünt a holdvilágos éjszakában.</p>
            <p>Kábultan állt fel az asztal mellől. Mi történt itt?</p>
            <p>Megszökött a válasz elől? Megsértette valamivel? Vagy valami szerencsétlenség! Az
               Istenért, hol az a lány. Már az ajtó előtt volt. Fáradtan felemelte a kezét, hogy
               autóért intsen.</p>
            <p>Ebben a pillanatban egy ököl villant meg a szeme előtt, az állkapcsán egy ütést
               érzett, aztán hangtalanul végig bukott a földön. Tom King elvesztette az
               öntudatát.</p>

         </div>
         <div type="chapter">
            <head>
              Kellemetlen fogadtatás.
            </head>
            <p>Hajnal felé szemezni kezdett az eső és Tom King arra ébredt, hogy csuromvíz a ruhája.
               Tom King egy árok mélyén feküdt és ahogy az állkapcsát megmozdította, nyilaló, éles
               fájdalmat érzett. Egyszerre eszmélni kezdett. Riadtan felugrott.</p>
            <p>- Patricia! - jutott az eszébe. - Mi van Patriciával?</p>
            <p>Most már tisztán állottak előtte az események. Patricia eltünt s amikor ő éjféltájt
               kilépett a kapun, leütötték. De ki? És miért? A pénze megvolt, semmije sem hiányzott.
               Miért ütötték le?</p>
            <p>Gyorsan a fülkébe lépett és járműért telefonált. Azután kiállt a kapu elé, hogy
               megvárja a taxit. Hajnali négy óra volt. Talán öt percig várhatott, végre tülkölés
               hangzott s a távolban feltünt a jármű.</p>
            <p>Egy órával később Tom King ott állott az ajtaja előtt és azzal bajlódott, hogy
               bedugja a kulcsot. Mielőtt azonban ez sikerült volna, kinyilt az ajtó és fekete
               arcocskából egy aggódó szempár ijedt tekintete meredt rá.</p>
            <p>- Tomy bácsi, én úgy féltem!</p>
            <p>Sam volt, hosszúnadrágos pizsamában.</p>
            <p>Tom zsörtölődve kiáltott rá:</p>
            <p>- Nem mész rögtön aludni!</p>
            <p>De Sam komolyan megrázta a fejét.</p>
            <p>- Sam-nek most itt a helye!</p>
            <p>Tom elmosolyodott.</p>
            <p>- Gyerek! Te szeretsz engem!</p>
            <p>Sam rávigyorgott.</p>
            <p>- Talán bizony meg is védenél engem, ha valaki bántani akarna?</p>
            <p>A gyerek szeme megvillant.</p>
            <p>- Azt merje valaki!</p>
            <p>- Merte fiam! Csak tudnám, hogy ki! Megropogtatnám kicsit a csontjait.</p>
            <p>Tom bement a fürdőszobába, pár percig élvezte a meleg víz simogatását, de aztán
               egyszerre elkomorodott.</p>
            <p>- Hogy leboxoltak, azt nem bánom! - mormogta. - Biztosan az a néger fickó lesett meg,
               akinek a kezéből Sam-et kiütöttem. De hogy Patricia itt hagyott.</p>
            <p>Nagyot sóhajtva kilépett a kádból.</p>
            <p>- Csak nem fáj a gyomrod, Tomy bácsi? - ijedt fel a gyerek és Tom megrázta a
               fejét.</p>
            <p>- Nem a gyomrom, Sam. Valamivel feljebb és a baloldalon.</p>
            <p>Sam egy pillanatig gondolkozott.</p>
            <p>- Mi van ott?</p>
            <p>- Idejekorán te is megtudod. Ráérsz még vele! - mélységes szomorúsággal egyetlen
               falásra bekapta az egész vajaskenyeret, aztán nagyot sóhajtva átölelte az öklömnyi
               kis néger nebulót s a szeme fénylett. Lehet, hogy valami tükör tette, de az is lehet,
               hogy könnyek voltak.</p>
            <p>- Patricia néni, kis öreg, jobb pajtást talált az esti sétáihoz.</p>
            <p>Sam csodálkozva nézte.</p>
            <p>- Szebbet? Erősebbet?</p>
            <p>- Fene tudja, Sam. Ahogy néztem, mindenesetre gazdagabbat. S az elvitte.</p>
            <p>Sam elégedetlenül nézte. Aztán egyszer csak megszólalt.</p>
            <p>- Tomy bácsi!</p>
            <p>- No!</p>
            <p>- Nekem egyszer volt egy labdám. Egy másik gyerek el akarta venni tőlem. Én azt a
               gyereket úgy pofonvágtam!</p>
            <p>Tom King ránézett.</p>
            <p>- Pofonvágtad?</p>
            <p>- De még hogyan!</p>
            <p>- És visszaadta?</p>
            <p>Sam kidüllesztette a mellét.</p>
            <p>- Harcban visszaszereztem!</p>
            <p>- Csakhogy az nem olyan egyszerű ám, kis öreg! - magyarázta Tom - képzeld el, hogy
               nem a labdát lopja el tőled a másik gyerek, hanem mondjuk a kiskutyádat.</p>
            <p>Sam megrázta a fejét.</p>
            <p>- Az nem lehet!</p>
            <p>- Miért?</p>
            <p>- Mert kis kutyám nincs.</p>
            <p>- De mondjuk, hogy van!</p>
            <p>- Hiába mondjuk.</p>
            <p>Tom igyekezett rábeszélni a logikus ifjút.</p>
            <p>- Próbáld elképzelni mégis. És ezt a kis kutyádat elveszik tőled. Te utána mész,
               leboxolod a tolvajt.</p>
            <p>- Az biztos! - hagyta helyben Sam.</p>
            <p>- Na! - folytatta Tom. - De mondd csak nekem, mit használ, ha le is boxoltad a
               tolvajt, amikor a te volt édes, drága, egyetlen szerelmed, akarom mondani kutyácskád
               még sem akar hozzád visszajönni, hanem a tolvaj mellett marad?</p>
            <p>Sam egy ideig gondolkozott.</p>
            <p>- Tomy bácsi! Megpróbáltad?</p>
            <p>- Mit?</p>
            <p>- Hogy a kutya nem akar-e visszajönni!</p>
            <p>- Nem próbáltam én semmit, fiam! - sóhajtott Tom.</p>
            <p>- Hát akkor próbáld meg! A kutya mindíg visszamegy a gazdájához.</p>
            <p>Tom szeme felcsillant. Megkapta a gyerek vállát!</p>
            <p>- Sam! Azt hiszed? Visszajön?</p>
            <p>- Vissza. Mert megszokta már a gazda szagát. A kutya mindíg szagra megy. Néger kutya
               jó szagra megy, fehér kutya rossz szagra megy.</p>
            <p>Isten tudja, mi történhetett, hiszen nyilvánvaló, hogy Tomtól kutyát nem loptak el,
               de tény, hogy azonnal eliramodott. Meg sem állott Patricia kapujáig.</p>
            <p>Szédült fejjel kopogott a házgondnok ajtaján.</p>
            <p>- Kérem mister, - kérdezte alig forgó nyelvvel - hányadik emeleten találom meg miss
               Patricia Coldot?</p>
            <p>A gondnok összeráncolta a homlokát.</p>
            <p>- Miss Patricia Cold? - csóválta meg a fejét. - Ilyen nevű miss ebben a házban nem
               lakik. Nem is lakott.</p>
            <p>Tom maga sem tudta, hogyan jutott ki a kapun. Szédülten támolygott a Fifth Avenue
               forgatagában, míg egyszerre csak azt vette észre, hogy ott áll a rendőrfőnökség
               hatalmas épülete előtt.</p>
            <p>Talán itt! - ötlött fel benne a gondolat. - Talán itt megtalálja a címét és
               felkeresheti Patriciát.</p>
            <p>Aztán egyszerre bent állt egy hatalmas teremben egy szikár rendőrtisztviselő
               előtt.</p>
            <p>- Kérem, felügyelő - mondta kicsit zavartan - egy hölgy iránt érdeklődöm. A
               lakáscímét szeretném megtudni.</p>
            <p>- Hogy hívják a keresettet? - kérdezte az irnok.</p>
            <p>- Patricia Cold! - mondta Tom.</p>
            <p>A rendőrtiszt egyszerre felkapta a fejét.</p>
            <p>- Nem értettem jól - szólt az irnok - szabad mégegyszer a nevet?</p>
            <p>- Patricia Cold! - mondta Tom.</p>
            <p>A rendőrtiszt kezében hirtelen revolver villant.</p>
            <p>- Kezeket fel!</p>
            <p>Tom meglepetten emelte fel két kezét.</p>
            <p>- Megőrült maga, felügyelő? Mit akar tőlem?</p>
            <p>- A törvény nevében letartóztatom!</p>

         </div>
         <div type="chapter">
            <head>
             Ki az a Patricia Cold?
            </head>
            <p>Tom King még magához sem tért meglepetéséből, amikor máris egy cellában találta
               magát. Még hozzá nem is egyedül, mert a cellának volt már egy lakója. Abban a
               pillanatban aludt éppen. A priccsen a fal felé fordult s a rácsos ajtó csapódása sem
               zavarta meg édes szendergésében.</p>
            <p>Tom egészen kábult volt a váratlan meglepetéstől.</p>
            <p>- Ez aztán sikerült - mormogta - Patricia eltűnt, engem leboxoltak, Harringtont
               megüti a guta, hogy ma nem voltam irodában, sőt valószínűleg a fizetésemelést is
               visszavonja s a végén engem is lakat alá tesznek. Csak tudnám, hogy miért?</p>
            <p>A kérdések csak úgy kergetődztek agyában. Ki ez a Patricia Cold? Hogy a
               leggyönyörűbb, legédesebb kislány, az bizonyos. De miért hazudott? És, ha nem lakik
               abban a házban, hogyan van, hogy mégis mindíg onnan jött ki? Feleletet azonban nem
               talált. Talán félóra hosszat ült így gondolkozva, mikor egyszerre vakító világosság
               támadt benne. Amint kimondta Patricia nevét, azonnal letartóztatták, a leányt tehát
               jól ismerik a rendőrségen.</p>
            <p>- Gangster! - sikoltott fel benne a fájdalom. - Bandita ez a gyönyörű lány és róla
               úgy látszik azt hiszik, hogy a banda tagja!</p>
            <p>Szeme előtt szörnyű képek száguldoztak. Azok a karcsú ujjak talán már öltek,
               gyilkoltak is! Azok a gyönyörű lábak vérben gázoltak s azok a melegtekintetű, szép
               szemek, melyekből ő a mennyországot akarta kiolvasni, a pokol tüzét sugározzák.</p>
            <p>- Ó! Biztos! Biztos! - ordított fel és egyszerre ott volt szemei előtt az a jelenet a
               négernegyedben, ahol Samet megmentette és a néger fickókkal verekedett. Milyen
               biztonsággal lépett fel ott Patricia.</p>
            <p>Mint a kísértet hangzott fel ebben a pillanatban a néger káromkodás, mely Sam
               megkínzója száján szakadt a horogütésre.</p>
            <p>Tom ijedten kapta fejét a priccs felé. S a priccsen ott ült a derék néger, a kitűnő
               base-ball kapus! Egy pillanatig egyik sem tudott szólni, csak nézték egymást
               meglepetten. De a következő pillanatban Tomnak az állkapcsa jutott az eszébe és az
               az ütés, amit ez a fickó az elmult éjjel adott neki ott az országúton. A szeme
               egyszerre szikrázni kezdett.</p>
            <p>- Te csirkefogó - sziszegte és a keze a magasba lendült. - Neked revans kellett?
               Leselkedtél rám? Leütöttél orvul?</p>
            <p>A néger, akinek élénk emlékezetében volt még a négy hét előtti csata, szűkölve
               húzódott a fal mellé.</p>
            <p>A következő pillanatban elcsattant a fekete képén egy pofon és felsivított a
               néger.</p>
            <p>- Mi van itt? - dörrent meg az őr hangja a rács előtt. - Majd adok én rögtön
               verekedést!</p>
            <p>- Ez a gyalázatos fickó az éjtszaka leütött az országúton! - méltatlankodott Tom.</p>
            <p>Az őr azonban dühösen ordított rá.</p>
            <p>- Ne hazudozz fickó! A néger már második napja lakat alatt van! És most
               szedelődzködj, megyünk a felügyelő elé.</p>
            <p>A felügyelő szobájában már hárman is várták.</p>
            <p>A felügyelő egy pillanatig erősen a szemébe nézett, aztán elhangzott a kérdés:</p>
            <p>- Mi van a Colibrivel?</p>
            <p>- Mivel? - kérdezte Tom csodálkozva.</p>
            <p>- A Colibrivel!</p>
            <p>Tom nevetni kezdett.</p>
            <p>- Mit tudom én! Soha életemben nem volt kolibrim!</p>
            <p>- Ez nem vicc! - förmedt rá a felügyelő. - Mit tudsz a Colibriről? Hol van a
               Colibri?</p>
            <p>Tom csodálkozva nézett rá.</p>
            <p>- Mit tudom én?</p>
            <p>Most a másik rendőrtiszt szólalt meg.</p>
            <p>- Hallottál már valamit fiam a harmadfokú vallatásról?</p>
            <p>Tom kezdte nem jól érezni magát.</p>
            <p>- Hát akkor ajánlanám, hogy ne tedd magad hülyének. Nagyon jól tudod te, hogy a
               Colibri jelen esetben nem egy madár! Nos! Hova tettétek a Colibrit? Megöltétek vagy
               fogságban tartjátok?</p>
            <p>- Az Isten áldja meg felügyelő - szólt Tom. - Én minderről semmit sem tudok. Én egy
               békés ember vagyok, aki gyanutlanul eljöttem ide, hogy egy lány lakáscíme után
               érdeklődjek.</p>
            <p>- Úgy van fiam. Alibi látogatás a rendőrségen. Nehogy rád terelődjék a gyanú.</p>
            <p>- Milyen gyanú?</p>
            <p>- Hogy te ölted meg!</p>
            <p>Tommal forogni kezdett a világ.</p>
            <p>- Hogy én megöltem valakit?</p>
            <p>A felügyelő egy darab papírt vett fel az asztaláról.</p>
            <p>- Ezt a levélkét fiam, ma reggel hozta a posta. Gyengül a szemem, nem olvasnád fel
               nekem?</p>
            <p>Tom olvasni kezdett.</p>
            <p>„Jelentkezni fog a rendőrségen egy fiatalember, aki Tom Kingnek mondja magát és
               Patricia Cold címe után érdeklődik. Ez az ember ölte meg a Colibrit.”</p>
            <p>Tom sápadtan nézett a felügyelőre.</p>
            <p>- Nos, - kérdezte az. - Beismered a gyilkosságot?</p>
            <p>- Én semmiféle gyilkosságot nem ismerek be! Én nem vagyok gyilkos!</p>
            <p>- Néhány óráig gondolkozhatsz van-e kedved önként vallani. Majd éjféltájban párnázott
               falak között fogunk érdeklődni az elhatározásod felől! - Intett az őrnek. - Külön
               zárkába a fickót!</p>
            <p>És Tomot elvezették.</p>

         </div>
         <div type="chapter">
            <head>
              Két villogó szem.
            </head>
            <p>- Ez sikerült öreg fickó - veregette meg a saját vállát Tom, amint egyedül maradt a
               cellában. - Csak tudnám mi az az átkozott Colibri!</p>
            <p>De a saját sorsán nem sokat töprengett. Nem csinált semmit, előbb-utóbb csak kiderül,
               hogy valami tévedés történt, aztán az útjára eresztik.</p>
            <p>Más volt az, amitől nagyon sajgott a melle. Patricia. Hogy ez a jobb sorsra érdemes,
               kedves kislány, gonosztevő. Tom nagyon keveset foglalkozott a világ dolgával, heti
               negyvenöt dollárral a zsebében úgy érezte eddig, hogy mellőzhető a gondolkodás. Most
               nyomban csunya átkozódásba tört ki.</p>
            <p>- Hogy a fene ette volna meg azt is, aki a háborút kitalálta - szitkozódott - ha ez
               az ostoba háború nem lett volna, akkor ez a kislány sohasem lett volna Gangster.</p>
            <p>Dühösen járt fel-alá cellájában. Odakint már este volt, a folyosókon villany égett.
               Maga sem tudta mennyi ideig robogott két lépést előre, két lépést hátra. Egyszerre
               csak egészen sötét lett. Eloltották a villanyokat. Ez pontosan abban a pillanatban
               történt, amikor Tom egyszerre felkiáltott.</p>
            <p>- Nem! - kiáltotta Tom - nem hagyom el! Becsületes asszonyt csinálok belőle.</p>
            <p>Ebben a pillanatban, de az elhatározástól függetlenül oltották el a villanyokat.
               Mintha pontot akartak volna tenni egy gondolatmenet után.</p>
            <p>Ekkor történt, hogy egyszerre csak meglepetten ült fel Tom a kemény priccsen. Szeme
               az ablakra meredt.</p>
            <p>Az ablakon a rácsok között ugyanis két villogó szem merült fel. A következő
               pillanatban pedig halk pisszegés hallatszott.</p>
            <p>- Pszt! Itt vagyok!</p>
            <p>Tom óvatosan felállott és lábujjhegyen az ablakhoz ment.</p>
            <p>- Ki az? - aztán meglepetten leesett a szája. - Sam! Hogy kerülsz te ide éjnek
               idején?</p>
            <p>A kis kölyök szeme villogott a sötétben.</p>
            <p>- Ne olyan hangosan Tomy bácsi!</p>
            <p>- Nem mész ágyba! Mit keresel itt?</p>
            <p>- Már reggel óta kereslek Tomy bácsi!</p>
            <p>- És hogyan találtál rám?</p>
            <p>- A szép néni háza előtt. Láttam, mikor kijöttél a kapun, de úgy siettél, hogy nem
               értelek utól. Láttam, mikor bejöttél ide és én kint vártam rád! Nem akarnak
               kiengedni?</p>
            <p>- Azzal te most ne törődj. Szaladj haza és feküdj az ágyba. Egyáltalán büntetést
               érdemelnél, amiért utánam jöttél.</p>
            <p>- Tomy bácsi - suttogott a gyerek. - Tudod miért szaladtam utánad?</p>
            <p>- Mondd gyorsan és szaladj haza!</p>
            <p>- Amikor elmentél csengettek az ajtón. Tudod ki volt? A szép néni!</p>
            <p>- Mi? Mi? - kapta meg Tom a rácsot - ki volt ott?</p>
            <p>- A szép néni. De te már nem voltál otthon és ő nem várhatott. Én utánad szaladtam,
               hogy megmondjam neked!</p>
            <p>- Kölyök! - csillant fel Tom szeme. - Igaz ez?</p>
            <p>- Sam mindíg igazat mond! - jelentette ki komolyan a gyerek. - Sam azt hiszi, hogy a
               szép néninek valami baja volt!</p>
            <p>- Mi?</p>
            <p>- A szép nénit valaki bántani akarja.</p>
            <p>- Honnan veszed ezt?</p>
            <p>- Láttam. Nagyon sietett. Samnak jó szeme van. Nem akarsz neki segíteni?</p>
            <p>- Mit csináljak, ha nem engednek - csikorgatta Tom a fogát.</p>
            <p>- Gyere közelebb - súgta Sam.</p>
            <p>Tom odahajolt. A rácson benyult két kis meleg, fekete kéz és magához húzta Tom
               arcát.</p>
            <p>- Emeld ki a rácsot!</p>
            <p>- Olyan erős én nem vagyok, pajtás!</p>
            <p>- Húzd lefelé, aztán lökj egy nagyon nagyot rajta kifelé!</p>
            <p>- Csacsi vagy, Sam! - súgta Tom szeretettel. - Megmutatom neked, hogy nincs
               igazad.</p>
            <p>Azzal teljes erővel lefelé húzta a rácsot, majd hatalmasat lökött rajta.</p>
            <p>- Tyűh, az anyád! - horkant fel. A feje úgy nekiszaladt a falnak, hogy azt hitte,
               kettéreped. A két keze pedig a ráccsal együtt valahol az udvarban volt.</p>
            <p>- Látod! - állapította meg Sam. - Úgy-e, mondtam!</p>
            <p>Nagy fujtatással kivette Tom kezéből a rácsot.</p>
            <p>- Most ugorjál ki!</p>
            <p>Tom kábultan állt a cellában. No tessék. Reggel még semmi baja sem volt s ebben a
               pillanatban szökevény lesz. Még inkább megerősíti a gyanút. De eszébe jutott
               Patricia és hatalmas lendülettel a párkányon volt.</p>
            <p>Két huppanás és Tom King egy Sam Brown nevű igen tájékozott gentleman társaságában a
               néptelen utcán állott.</p>
            <p>- Te gyerek! - nézett rá Tom. - Honnan tudod te mindezt?</p>
            <p>Sam fölényesen legyintett:</p>
            <p>- Ezt csak a rendőrök nem tudják. A néger utcákban mindenki tudja!</p>
            <p>- Bravó! - bólintott Tom. - Talán bizony nem is elsőízben csinálod végig?</p>
            <p>- Nem! - hagyta rá Sam. - Egyszer már voltam itt. De nem egyedül. Akkor tanultam meg
               a rácsot.</p>
            <p>- És akkor kit szöktettetek?</p>
            <p>- Egy négert - válaszolt Sam. - Nagyon jó néger volt. Samnak mindíg megsimogatta a
               fejét. Jó néger volt.</p>
            <p>A rácsos folyosó felől zavaros hangok hallatszottak. Tom gyorsan ölébe kapta a fiút.
               Néhány gyors lépés következett a következő utcasarkig, aztán egy fütty. Az
               autóstandról egy taxi gördült eléjük. Beugrottak.</p>
            <p>- Hova megyünk, mister?</p>
            <p>Tom riadtan nézett Sam-re.</p>
            <p>- No most, pajtás?</p>
            <p>Sam belenyult a nadrágzsebébe. Kivett hat gombot. Egy darab spanyolviaszkot, egy
               darab kötelet, hat szöget, három golyót. Azután egy összegyűrt papirszeletet.</p>
            <p>Tom elolvasta, aztán gyorsan az órájára nézett. Féltíz mult nyolc perccel.</p>
            <p>- A Broadway és a 34. utca sarkára. Amilyen gyorsan csak tud!</p>
            <p>A papírszeleten ugyanis ezt olvasta:</p>
            <p>„Este tízkor a Mc. Alpin szálló szomszédságában várom. XV. emelet 34. Broadway és 34.
               utca sarkán szálljon le. Bejárat a 34. utcából. Ne csengessen, csak nyomja be az
               ajtót. Patricia.”</p>
            <p>- Very good! - bólintott a soffőr és már repültek is.</p>
            <p>Végre a taxi nagyot zökkent. Ott álltak a Broadway és 34. utca sarkán, a Mc.
               Alpinnél. Hét perccel voltak tíz óra előtt.</p>
            <p>- Te itt maradsz a kocsiban! - kiáltott Samnek s már hatalmas lépésekkel sietett a
               lift felé.</p>
            <p>- XV. emelet! - kiáltott a boynak s a lift már zúgott is. Hatalmas, előkelő bérpalota
               emeletei surrantak el a szemei előtt, aztán a boy kitárta az ajtót.</p>
            <p>Rögtön a lifttől jobbra megtalálta az ajtót. XV. emelet 34. szám. Oldalt kis
               márványlap húzódott meg:</p>
            <p>
               <hi rend="bold">John Rydell</hi>
            </p>
            <p>Tom King keze a csengő után nyult, de eszébe jutott, hogy nem kell csengetni. Az ajtó
               gombjára tette a kezét. Kicsit megnyomta. Valami pattant s az ajtó nyitva volt.</p>
            <p>Tom fejcsóválva lehajolt a földre és egy apró bádoglemezt vett fel. Ez a két ajtó
               szárnya közé volt dugva, hogy - ne záruljon.</p>

         </div>
         <div type="chapter">
            <head>
               Merénylet a garzonlakásban.
            </head>
            <p>A hall sötét volt. A lépcsőházból ugyan szűrődött be valami fény, de meg kellett
               állnia, míg szeme a homályhoz hozzászokik. Kint búgott a lefelé ereszkedő lift s a
               hallban lassankint kezdtek kibontakozni a körvonalak. Tom King elég tágas
               négyszögletes helyiségben állott. Már látta a tárgyakat, a bútorokat. Halkan,
               elismerően csettintett a nyelvével.</p>
            <p>- Ez igen - gondolta - aki itt lakik, nem heti negyvenöt dollárból él.</p>
            <p>Tom igen halk, diszkrét zenét hallott. Valami meleg, érzéki tangó hangjai szűrődtek a
               becsukott ajtók mögül.</p>
            <p>Elfogódottan megnyomta az egyik ajtó kilincsét. Az ajtó kinyilt. A villany itt sem
               égett, de a szemben lévő felhőkarcolón narancssárga fényreklámok voltak és a szobát
               is megvilágították.</p>
            <p>Tom most már halk füttyöt volt kénytelen megereszteni.</p>
            <p>- Úgy látszik, ez a kislány nem Gangster - gondolta - hanem valami olaj- vagy
               halzsírkirálynak a lánya s csak azért mondta magát dolgozó nőnek, hogy meg ne
               ijedjek.</p>
            <p>Innen már erősebben hangzott a zene. Tom King az egyik ajtó alatt fényt látott
               beszűrődni. Óvatosan az ajtóhoz állt és rászorította a fülét. Hangokat hallott. De a
               beszélgetők nem lehettek a szomszéd szobában, még egy üres szobának kellett közben
               lenni.</p>
            <p>Először egy férfihangot hallott. Kétségtelenül fiatalember hangja volt, azután
               egyszerre akkorát dobbant a szíve, hogy a kezével kellett kifogni, hogy ki ne
               ugorjon. A második szobából ugyanis gyöngyöző kacagást hallott, s ezt a kacagást
               Patricia ajkáról ismerte jól.</p>
            <p>Nagy lélekzettel kinyitotta az ajtót.</p>
            <p>Hatalmas teremben állott, melyet középen üvegfal választott ketté. Az üvegfal most
               nyitva volt és azon túl egy állólámpa színes, hangulatos világítása mellett ketten
               ültek. Tom csak a hátukat látta. Patricia meztelen, gyönyörű háta villant a szemébe.
               A leány derékig dekoltált estélyi ruhájában egy puffon ült, két gyönyörű karját
               karcsú ujjai a térdénél szorították össze. Hátradőlve kacagott.</p>
            <p>Közvetlenül mellette nagyon elegáns férfi ült. Mélyen a leány arcába hajolt. Tom
               döbbenten kapott egy szék után. Ez a férfi ült tegnap éjszaka ott a kerthelyiségben a
               másik asztal mellett.</p>
            <p>Most a lány arcába mélyen belehajolt. A szemében égett az elfojtott vágy.</p>
            <p>- Hallgasson rám! - mondta és Tom hallotta minden szavát. - Úgy élhet, mint egy
               királynő, ha én rám hallgat! - Keze a leány karjára csúszott és a hangja rekedten
               súgta - csak egy kicsit szeressen! Vagy bánom is én, ne is szeressen, csak a szeretőm
               legyen.</p>
            <p>Tom kezében a szék hirtelen magasra, ütésre lendült.</p>
            <p>De ebben a pillanatban Patricia hangja csendült, kacéran, csábítóan:</p>
            <p>- Ékszere nincs?</p>
            <p>Tommal forogni kezdett a világ! Hát ezért a lányért fájt az ő szíve? Ennek akarta
               felajánlani az életét? Ennek a lánynak, aki rongyos ékszerekért annak dobja oda
               magát, aki megkívánja.</p>
            <p>A férfi két tele marokkal ékszereket öntött a lány ölébe.</p>
            <p>Patricia mohó szemekkel esett az ékszereknek, tíz ujjal túrkált bennük, aztán
               valamennyit a táskájába zárta. Újra a hangja hallatszott.</p>
            <p>- Nincs több? Más nincs?</p>
            <p>- Van! - Csillant a szeme - de csak akkor adom, ha megcsókolhatom.</p>
            <p>Patricia szeme becsukódott, a szája kéjesen megvonaglott és a két karját kitárta:</p>
            <p>- Csókoljon meg!</p>
            <p>- Oh, - hördült fel a férfi, átkapta a karcsú leánytestet, amíg a szájára tapadt,
               kezével a meztelen hátába markolt.</p>
            <p>Patricia gonosz nevetéssel hirtelen elkapta az arcát.</p>
            <p>- Ne, ne! - hörögte a férfi - még egyet.</p>
            <p>- Majd, ha láttam az ékszereket.</p>
            <p>A férfi odarohant a vasszekrényhez, két hatalmas tálcán villogó brilliáns garmadáját
               öntötte újra Patricia ölébe. A leány felcsillanó szemekkel túrta fel a brilliáns
               halmot, mely ölében dudorodott.</p>
            <p>Tom King belesápadt az undorba s a szégyenkezésbe. Megrázkódott, azután fordult, hogy
               itthagyja ezt a házat.</p>
            <p>De ekkor a férfit hallotta. Idegesen csattant a férfi hangja.</p>
            <p>- Azt nem!</p>
            <p>Tom visszafordult.</p>
            <p>Patricia egy vékony gyűrűt nézett, melyet már felhúzott az ujjára. Csodálkozva
               kérdezte:</p>
            <p>- Miért nem?</p>
            <p>- Csak ezt az egyet nem! - mondta rekedten a férfi. - Mást mindent, amit csak
               akar.</p>
            <p>- De nekem ez is kell!</p>
            <p>- Hiszen ez egészen értéktelen! - próbálta rábeszélni a férfi. - Pár dollár az egész,
               minden kis irodistalánynak ugyanez van. Konfekció!</p>
            <p>A lány csalódottan lebiggyesztette az ajkát.</p>
            <p>- Azt akarja, hogy a magáé legyek és ilyen értéktelen kis holmit is megtagad
               tőlem?</p>
            <p>- Nézze - magyarázott a férfi - nem akartam erről beszélni magának. Kedves emlék
               nekem ez a gyűrű. Egy lányé volt, akit nagyon szerettem. Meghalt. Halott ujjáról
               húztam le, hogy eltegyem magamnak.</p>
            <p>- Annál inkább kell nekem!</p>
            <p>- Ne legyen csacsi!</p>
            <p>Patricia megmakacsolta magát.</p>
            <p>- Kell!</p>
            <p>Felállt és kéjesen vonagló mozdulatokkal végig ment a szobán.</p>
            <p>A férfi szeme kigyulladt.</p>
            <p>- Megőrülök magáért! Gyönyörű szép.</p>
            <p>- Tudom! - mondta a lány és gyönyörű karjaival nyujtózkodva kellette magát. - Már
               máskor is mondták az urak!</p>
            <p>Cigarettára gyujtott. Mint egy grand kokott kifújta a füstöt.</p>
            <p>- Ismerek egy kedves fiút - mondta. - Tegnap felajánlotta, hogy a Fifth Avenuen egy
               palotát ajándékoz, ha a barátnője leszek. - Azt hiszem ma éjtszaka meghallgatom. Az
               övé leszek.</p>
            <p>A férfi felordított.</p>
            <p>- Nem engedem! Senkié sem lesz! Csak az enyém! Te gyönyörű! - vad erővel magához
               rántotta.</p>
            <p>Patricia kiszámított nyugalommal eltolta magától.</p>
            <p>- A gyűrű az enyém?</p>
            <p>A férfi arca megvonaglott.</p>
            <p>- Kérem - lássa be - ez az egy - ezt az egyet ne akarja!</p>
            <p>- Akarom!</p>
            <p>- Adja vissza!</p>
            <p>- Nem! - kezét a kilincsre tette.</p>
            <p>- Kérem Patricia - a férfi hangja most erélyes volt s az arca sápadt - azt a gyűrűt
               vissza kell adnia!</p>
            <p>Ebben a pillanatban a lány kezében revolver csillant.</p>
            <p>- Kezeket fel!</p>
            <p>Tom szédülten nézte a jelenetet.</p>
            <p>- Gangster - motyogta - banditalány.</p>
            <p>Patricia szeme jéghideg volt. Karcsú kezében megremegés nélkül csillogott a
               revolver.</p>
            <p>- Egy!</p>
            <p>A férfi nem mozdult.</p>
            <p>- Kettő!</p>
            <p>A férfi szeme megvillant.</p>
            <p>- Vagy úgy! - kiáltott. - Hát azért kell a gyűrű! Most már tudom ki vagy, bestia!</p>
            <p>Villámgyors mozdulattal a hátsó zsebe felé kapott.</p>
            <p>- Három! - csattant a hang. Ebben a pillanatban egy dörrenés és egy ordítás:</p>
            <p>- Patricia!</p>
            <p>S a csillár egyik karja csörömpölve zuhant a parkettre.</p>
            <p>Tom pedig, aki Patricia kezét felütötte, irtózatos erővel megcsavarta a lány
               csuklóját, hogy a revolver kihullott belőle.</p>
            <p>- Szerencsétlen! - kiáltotta. - Rongy kövekért gyilkolni akart!</p>
            <p>- Hands up! - hangzott hirtelen.</p>
            <p>Két revolver meredt rájuk. A férfi kezében csillogtak. Gúnyosan nézte őket.</p>
            <p>- Lám, lám, miss Patricia Cold - gúnyolódott. - A maga fajta leány okosabban teszi,
               ha mellőzi a szerelmet. Vagy, ha nem tudja, mondja meg őszintén, hogy kicsoda.</p>
            <p>- Mit akar tőlem! - csattant Tom hangja.</p>
            <p>- Köszönetet mondani, hogy megmentette az életemet!</p>
            <p>A revolver csövét egy pillanatra sem véve le róluk, az íróasztalhoz hátrált, ahol a
               csengő állott. Ráült a csengőre. Vad berregés hangzott fel.</p>
            <p>A következő pillanatban két inas lépett a szobába.</p>
            <p>A férfi Tom felé intett.</p>
            <p>- Kötözzétek meg ezt a kolibri-tojást.</p>
            <p>Tom kénytelen volt tűrni, hogy kezét-lábát megkötözzék. Mikor kész volt, felkapták és
               a pamlagra dobták.</p>
            <p>A férfi gúnyosan közeledett Patriciához.</p>
            <p>- Meg fog bocsátani, hogy ilyen erőszakos eszközökre van szükségem!</p>
            <p>Az inasokhoz fordult.</p>
            <p>- A leányt törülközőkkel kötözzétek, a kötél nyomot hagy a testen s az éjtszaka,
               amikor ruha nélkül fogok gyönyörködni őnagyságában, nem szeretném, ha a szépérzékemet
               kötelek nyomai megzavarnák!</p>
            <p>Vad vággyal beleharapott a megkötözött Patricia arcába:</p>
            <p>- Mert úgy-e nem kell mondanom kicsikém, hogy még ma éjjel a szeretőm leszel!</p>
            <p>A férfi gúnyosan meghajolt Patricia előtt, aztán röhögve Tomba rúgott.</p>
            <p>- Köszönöm fickó ezt az élvezetes éjtszakát, amit a menyasszonyoddal fogok
               eltölteni!</p>

         </div>
         <div type="chapter">
            <head>
           Hedda Silver és négy elődje.
            </head>
            <p>Az ajtó becsapódott. Tom King és Patricia Cold egyedül maradtak. Tom a pamlagon,
               Patricia pedig a kis szalondívánon feküdt összekötözve.</p>
            <p>- Na Tom - szólalt meg nyugodtan a leány - ezt jól megcsinálta!</p>
            <p>Tom haraggal elfordította a fejét.</p>
            <p>- Szégyellem magamat! - mondta.</p>
            <p>- Szégyellheti is! Biztos vadat ütött ki a kezemből! Még pedig igen nagy vadat.</p>
            <p>Tom vörös lett az arcába szökött vértől.</p>
            <p>- Nem restelli, hogy így beszél? Azt hittem, hogy csak a körülmények áldozata, de úgy
               látszik züllött a lelke mélyéig!</p>
            <p>Patricia önkéntelenül elmosolyodott.</p>
            <p>- Mondja Tom! - kérdezte aztán. - Maga még sohase gondolkozott azon, hogy ki is
               vagyok én tulajdonképpen?</p>
            <p>- Sajnos. Tudom! - keserűen dobta oda a szót. - Gangster! Bandita! Ez a fickó pedig
               most elcipel magával a rendőrségre és nyakig benne ülök én is a mocsokban.</p>
            <p>Patricia mosolygott.</p>
            <p>- Nem kell félnie, nem viszik a rendőrségre... Egészen máshova visznek bennünket.
               Hallott már maga valamit Jack Quick-ről, a banditáról?</p>
            <p>- Még nem volt hozzá szerencsém!</p>
            <p>- Dehogy nem volt. Most rúgott az oldalába.</p>
            <p>Tom King úgy nézett a lányra, mint aki nem jól hallott.</p>
            <p>- Hogyan mondta?</p>
            <p>- Jól hallotta. Ez volt Jack Quick!</p>
            <p>- Dehát - dadogta Tom - ha ez volt Jack Quick, kicsoda maga?</p>
            <p>Patricia szeretettel a fiúra nézett.</p>
            <p>- Detektív, Tom.</p>
            <p>Tom hirtelen laposakat kezdett pislogni. - Detektív? - dadogta - maga detektív?</p>
            <p>- Két éve, Tom!</p>
            <p>A fiú egy pillanatig bután a lányra nézett, aztán egyszerre ragyogni kezdett az
               arca.</p>
            <p>- Patricia! Igaz ez? Nem gangster? Nem bandita? Mindez játék volt? Trükk?
               Detektív-trükk?</p>
            <p>- Az volt, Tomy! S amikor megvolt a madár, amikor megvolt a bizonyíték is, a gyűrű,
               hogy Hedda Silvert ő hurcolta el, maga kiütötte kezemből a revolvert.</p>
            <p>Ha előbb vörös volt Tom képe, hát most égett a szégyenkezéstől.</p>
            <p>- Patricia, mi lesz már most?</p>
            <p>- Hát, ha valamit ki nem találok, alighanem rossz vége lesz. Magát nem sajnálom, mert
               magával hamarosan végeznek. Lepuffantják vagy leütik, aztán vége. De engem fájdalom
               életben hagynak egyelőre, hogy Jack a szenvedélyét kiélhesse velem. Engem csak akkor
               ölnek meg, amikor muszáj lesz már. Mert hogy jószántukból és többé az életbe vissza
               nem kerülök, arra mérget vehet! - megrázkódott. - De nem is akarok. Miután ennek a
               banditának az áldozata voltam, nem tudnék tovább élni!</p>
            <p>Tom erei majd szétpattantak.</p>
            <p>- Hát mit csináljak, mit csináljak?</p>
            <p>- Egyelőre semmit. Talán egy autóban úgy kerülünk egymás mellé, hogy valamelyikünk a
               fogaival ki tudja bontani a másikat. Most csak nyugodtan beszélgessünk. Nyugodt
               idegekre van szükségünk, nagyon nem szeretnék Hedda Silver sorsára jutni.</p>
            <p>Tom megrázkódott. Hedda Silver elrablása, mely két héttel ezelőtt történt, egész
               Newyorkot megdermesztette. De, hogy valójában mi is történt, azt a tetteseken kívül
               csak egy ember tudta: Patricia Cold, aki titokban hónapok óta ebben az ügyben
               dolgozott.</p>
            <p>- Hedda Silver, mint bizonyosan tudja az újságokból, az ötödik áldozata volt a
               banditának - mondta gyorsan a lány. - A mult év elején történt az első eltűnés. Magda
               Brocklin, a dúsgazdag cipőgyáros leánya résztvett az Alpin álarcosbálján. A gyönyörű
               leányt hajnali két órakor még a táncteremben táncolni látták. Félháromra nyoma
               veszett és két hét mulva véres ruháját a tengerparton találták meg. A ruha mellett
               kis papirlap és egy név: Jack Quick. A nyomozás nem tudott eredményt produkálni.</p>
            <p>- A második egy filmszínésznő. Lya Car. Pompázó vörös szépség, a filmek ragyogó
               vampja. A Park Avenuen épült palotájában adott álarcosbált. Kitűnő hangulat volt, Lya
               Car mint bajadér jelent meg, egy kis aranyöv és a keblén két aranykosár volt minden
               öltözete. Néhány perccel éjfél után a vöröshajú bajadérnak nyoma veszett. Hat hét
               mulva a Hudsonból halászták ki bajadér kosztümjét, melyen a vegyvizsgálat vérnyomokat
               talált. A nyomozás ismét eredménytelen maradt.</p>
            <p>A harmadik eset Palm Beachban történt, a milliárdosok telelőjén. Lili Revillon, az
               ismert szenátor leánya volt az áldozat. A különös déli szépség ruhátlan holttestét az
               East side-en találták meg egy régi ház kapualjában, ahol csupa orosz zsidó lakott.
               Revillon tömte a pénzt a rendőrségbe, de a tettes nem került meg.</p>
            <p>- A negyedik ismét színésznő volt. Megint álarcosbál, eltűnés és néhány hét mulva
               véres ruhák s a név: Jack Quick.</p>
            <p>- Az ötödik volt Hedda Silver, akinek eddig sem holttestét, sem ruháját nem tudták
               megtalálni. A hetedik - ha valamit ki nem találok - én leszek.</p>
            <p>- Az nem lehet! - hördült fel Tom.</p>
            <p>- Én is remélem! - mondta nyugodtan a lány. - Nekem ugyanis egy előnyöm van a
               szerencsétlenekkel szemben. Én tudom, hogy erre a sorsra szántak.</p>
            <p>- Dehát a rendőrség! - kiáltott fel Tom. - A rendőrség semmit sem tud?</p>
            <p>- De igen. Tudja azt, hogy mindegyik esetben feltűnt a bálon egy rendkívül elegáns
               férfi, természetesen maszkban s az áldozat eltűnése előtt vele táncolt. A hatalmas
               vonzóerejű férfi úgyszólván egy forduló alatt elcsavarta a kiválasztott szépség fejét
               és a hajnali órákban eltüntette.</p>
            <p>- És a rendőrség nem tudja, ki ez az állat?</p>
            <p>- Maga mindenesetre jobban tudja. Magát már oldalba rúgta.</p>
            <p>Tom hirtelen a fejét kezdte csóválni.</p>
            <p>- Szavamra, marhák!</p>
            <p>Patricia csodálkozva nézett rá.</p>
            <p>- Kik?</p>
            <p>- A rendőrök. Ma délben engem tartóztattak le!</p>
            <p>- Letartóztatták?</p>
            <p>- Le. Úgylátszik, engem gyanusítottak az ötszörös széplány gyilkossággal. - Egyszerre
               felkiáltott: - mit ötszörös! Hatszoros gyilkossággal!</p>
            <p>Patricia meglepetten nézett rá.</p>
            <p>- Tessék? Hatszoros?</p>
            <p>- Igen, igen. Amíg maga ezzel a banditával bajlódott, egy hatodik gyilkosság is
               történt.</p>
            <p>- Az nem lehet - mondta riadtan a lány - ki volna a hatodik áldozat?</p>
            <p>- Fene ismeri. A rendőrségen valami „colibrit” emlegettek.</p>
            <p>Ebben a pillanatban kivágódott az ajtó és útrakészen a szobába lépett Jack.</p>
            <p>Gúnyos udvariassággal meghajolt:</p>
            <p>- Bocsánat, hogy ilyen hosszú ideig kellett várakoztatnom, gyönyörű Patricia. De
               tudja, én szeretem az alapos előkészületeket.</p>
            <p>Lassan, nyugodtan cigarettára gyujtott.</p>
            <p>- Csak néhány perc türelmet kérek. Azonnal itt lesznek az embereim s aztán
               indulhatunk. Nagyon szép az éjszaka, telihold van, azt hiszem, nagyon fogják élvezni
               a kirándulást. Ó, már itt is vannak, indulhatunk.</p>
            <p>A két inas lépett a szobába.</p>
            <p>Jack rendkívül udvariasan két narancsot vett fel az asztalról.</p>
            <p>- Nehogy az úton megéhezzenek. - Tomhoz lépett: - Nyisd ki a szádat.</p>
            <p>Tom összeharapta a fogait, hogy csikorogtak. Jack jókedvűen felnevetett és két
               ujjával befogta az orrát, hogy ne kapjon lélekzetet. Tom erőlködött, amíg bírta,
               aztán csak kinyílt a szája. Jack egyetlen mozdulattal beleszorította a narancsot.</p>
            <p>- Kicsit kemény - mondta - úgy hallom, a bele fából van.</p>
            <p>Patricia jól tudta, hogy hiábavaló az ellenállás. Sokkal jobb, ha csak betömik a
               száját és nem kábítják kloroformmal. Minden ellenállás nélkül szétnyitotta a fogait
               és hagyta, hogy a férfi a fanarancsot beszorítsa.</p>
            <p>Jack elégedetten bólintott.</p>
            <p>- Okos kislány. - Megveregette az arcát. - Szinte kár, hogy a végén meztelenül fog
               úszkálni a tenger alatt. No de addig van még időnk.</p>
            <p>Tom ordítani szeretett volna, ütni, rúgni. De nem lehetett. Az egyik inas magára
               kapta a magával tehetetlen férfitestet, a másik Patriciát vette az ölébe, aztán
               elindultak.</p>
            <p>- Jer! - mondta Jack. - Az erkölcsi érzéküket ne bántsa, hogy egymás mellett fognak
               feküdni. Álmodják, hogy már megesküdtek.</p>

         </div>
         <div type="chapter">
            <head>
               Sam kalandos utazása.
            </head>
            <p>Amikor Tom King tíz óra előtt hét perccel kiugrott az autóból és Sam egyedül maradt,
               filozófus nyugalommal hátradőlt a párnázott ülésen és előkelő helyzetéből figyelte a
               fényreklámok játékát.</p>
            <p>Az idő azonban múlott és a soffőr aggodalmasan nézte az óráját. Mát elmult egynegyed
               tizenegy, aztán fél és utasa még mindíg nem jött. Tom King a priccsen töltött nap
               után nem volt olyan megnyugtató jelenség, hogy aggódása a fuvardíj miatt oktalannak
               lett volna mondható. A soffőr tehát kiszállt a kocsiból és aggodalmasan a bejárat
               felé indult. Ott szaglászva álldogált egy ideig, aztán fejcsóváló sétát kezdett.
               Mikor már tizenegy felé járt, odament a kocsihoz.</p>
            <p>- Mit csinál itt ennyi ideig a gazdád?!</p>
            <p>- Biztosan dolga van! - nyilatkozott Sam.</p>
            <p>- De én nem érek rá ennyi ideig álldogálni. Fizessen ki, aztán ha tovább megy, vegyen
               más kocsit magának.</p>
            <p>Sam nem is válaszolt a soffőr bizalmatlanságára, méltóságán alulinak érezte.</p>
            <p>- No mozogj! - förmedt rá a soffőr. - Eredj érte és mondd meg neki!</p>
            <p>Sam, aki előbbi életéből emlékezett arra, hogy a finomság szobrát a legritkább
               esetben mintázzák taxisoffőrökről, méltatlankodva felkelt és elindult a kapu
               felé.</p>
            <p>A néger portás vigyorgó képpel nézte cilinderes fajtársát. Sam azonban rendkívül
               előkelő volt, mondhatni rezervált.</p>
            <p>- Tizenötödik emelet! - mondta kurtán és már bent is állott az elevátorban. A lift
               indult és Sam megállapította, hogy valahogy sokkal kevésbbé fárasztó, mint a
               gyalogjárás. De amikor az ajtón a lakásba lépett, a szája mégis tátva maradt.</p>
            <p>Az előszoba egyik falán ugyanis hatalmas, kiterjesztett szárnyú sast látott. A sas
               ugyan ki volt tömve, Samben mégis rendkívüli tiszteletet ébresztett. Eleinte alulról
               szemlélte tágranyilt szemekkel, azután, minthogy meggyőződött róla, hogy a
               helyiségben nem igen járnak, széket tolt a falhoz, felkapaszkodott rá s így
               közelebbről csodálta az egykori ragadozót. Sajnos azonban a beható vizsgálatra kevés
               ideje maradt. A szomszéd szobából lépteket hallott, majd beszédet is s a léptek
               határozottan közeledő tendenciát mutattak. Sam gyorsan leugrott a székről, de
               fájdalom, a sas szárnyát elmulasztotta elengedni, s így nem üres kézzel, hanem egy
               sasszárnnyal érkezett a földre. Sam tapasztalt ifjú volt és így tudta, hogy a
               közeledő léptek tulajdonosai azonnal ellenséges hadmozdulatokra vetemednek, amint a
               szituációt felfedezik.</p>
            <p>Kis szíve úgy vert, mint az ébresztőóra, de az agya sem pihent. Villámgyorsan
               búvóhely után nézett és ilyent talált is rövidesen. A hall közepén hatalmas bőrönd
               állott, melynek egyik végében takarók voltak. Csak egy pillanat telt el a felfedezés
               óta és Sam már a bőröndben kuporgott, még pedig a takarók alatt. Onnan figyelt
               hegyezett füllel, hogy mi történik a külvilágban.</p>
            <p>Először is ajtó nyílását hallotta, azután a nehézkes léptek a láda felé közeledtek. A
               pillanat kritikus volt: felcsapták a bőrönd tetejét? Néhány másodperc mulva Sam
               nagyot nyekkent. Valamit rádobtak s ez a valami nem volt éppen légies. Ismét néhány
               másodperc és újabb terhet kapott. De ezt már nem dobták, ezt óvatosan helyezték el.
               Hangokat is hallott, de az izgalomban nem értette őket. Azután újra csapódás, a
               bőröndöt, mely szekrénynek is elég nagy volt, bezárták.</p>
            <p>Sam óvatosan lapult, érezte, hogy a nehéz alkotmányt káromkodva fölemelik, érezte a
               liftet, végül azt vette észre, hogy autón van s az autó indul.</p>
            <p>Óvatosan kikecmergett a teher alól s a fejével megpróbálta feltolni a bőrönd fedelét.
               A fedél engedelmeskedett. Egy pillanattal később a kis nyílásban fekete szempár
               csillogott ki az éjtszakába.</p>
            <p>Látta, hogy hatalmas túraautóban van s a soffőr mellett még egy férfi ül. A Fifth
               Avenuen robogtak lefelé a Washington Square irányában. Látta a Waldorf Astoria
               szédületes pompájú éttermeit.</p>
            <p>Az autó elszáguldott a Washington Square diadalíve alatt, befordult a Macdougal
               Streetre, aztán a Greenwich Village-en át egyre sötétebb részekre értek, végül
               teljesen elmaradt mögöttük a város.</p>
            <p>A sötétben Sam kezdte bizonytalanul érezni magát. Tom King jutott az eszébe.
               Didergősen visszabújt a kofferbe és szeméből az ijedtség könnye kezdett szivárogni.
               Sam a zsebkendője után nyúlt, de félúton hirtelen megállott a keze. Sam Brown, aki
               csak a kellemes négerszagot kedvelte, szimatolni kezdett. Valami ismerőset érzett.
               Honnan ismeri ő ezt a szagot.</p>
            <p>Ebben a pillanatban halk nyögést hallott. Mi az! Nincs egyedül a bőröndben? Gyorsan
               kutatni kezdett a zsebében. A spárgák, szögek, bélyegek gyors egymásutánban
               vándoroltak a másik zsebébe, aztán köszörülésféle hang hallatszott s a bőröndben
               egyszerre egy öngyujtó lángja lobbant.</p>
            <p>Sam először is egy női lábat látott. Elkezdte tapogatni. Mindíg feljebb kúszott,
               aztán csak kiesett kezéből az öngyujtó. Ez akkor történt, amikor két fejhez érkezett
               el. S az egyikben Tom, a másikban pedig a szép néni fejét ismerte meg.</p>
            <p>Fürge ujjacskáival megkereste az öngyujtót, újra lángra lobbantotta.</p>
            <p>- Tomy bácsi! - súgta. - Mit csinálsz te itt?</p>
            <p>Tom kétségbeesett fintorokkal magyarázta a fiúnak, hogy nem tud beszélni.</p>
            <p>- Hát minek veszed a narancsot egyszerre a szádba! - feddte Sam - köpd ki!</p>
            <p>Újabb fintorok következtek és Sam úgy látta, hogy a felnőttek rendkívül buta emberek,
               akik nem tudják, hogy bizonyos esetekben mit kell tenni. Vékony ujját bedugta hát Tom
               szájába, beleakasztotta begörbülten a narancsba és kirántotta.</p>
            <p>- Tyűh, az anyád! - hallotta Tom kacskaringós káromkodásának a legelejét. - Téged a
               jó Isten küldött.</p>
            <p>- Nem! - mondta Sam, aki szerette a korrekt dolgokat - engem a taxisoffőr
               küldött.</p>
            <p>Tom King első pillantása Patricia felé irányult.</p>
            <p>- Gyorsan vedd ki a narancsot a szép néni szájából is! - hallatszott az utasítás és a
               készséges ujj már a lány szájába hatolt. Tíz másodperccel később Patricia hangja
               hallatszott.</p>
            <p>- Tartsd ide azt a kis fekete pofádat.</p>
            <p>Sam odatartotta s a bőrönd mélyén Tom egy pillanatra féltékenységet érzett. Sam
               csokoládé képén csók csattant el. - Ehhez mit szól? - nevetett Tomra Patricia. - Azt
               hiszem, kincsesbányát szerzett, mikor ezt a kis fickót magához vette!</p>
            <p>- Úgy látszik, - bólintott Tom - ma már a fickó másodszor szabadít ki a
               legkellemetlenebb szituációból!</p>
            <p>- Sam! - szólt a lány. - A rossz bácsik mindkettőnket megkötöztek. Bontsd ki szépen a
               köteleket.</p>
            <p>Sam már dolgozott is. Először Patriciát szabadította ki a hurokból. A lány vidáman
               nyujtózkodott.</p>
            <p>- Patricia! - súgta Tom. - Nálam van revolver és van egy boxer. Egy-két percig
               pihenünk még, aztán munkához látunk.</p>
            <p>- Csak ketten vannak - súgta Sam. - A soffőr és mellette egy másik bácsi!</p>
            <p>- Bravó! - mondta Tom. - Én a revolvert magának adom, Patricia, nekem elég lesz a
               boxer. Szép óvatosan kimászunk a bőröndből, én hátulról leboxolom azt a „másik
               bácsit”, maga pedig revolverrel kényszeríteni fogja a soffőrt, hogy visszaforduljunk!
               All right?</p>
            <p>Patricia megrázta a fejét.</p>
            <p>- Ennek a banditának van annyi esze, hogy nem ül ezen az autón. Mi tehát két
               gazembert a maga terve alapján be tudunk szállítani a rendőrségre, de huszonnégy óra
               mulva következik a megtorlás. Nekünk a banditát kell elcsípni.</p>
            <p>- Tehát?</p>
            <p>- Tehát a revolvert adja Samnek. Én meg fogom megint kötözni magát és megkötözöm
               magamat is. Előbb azonban megtanítom arra, hogy egyetlen mozdulattal hogyan tudja
               magát kiszabadítani abból a kötözésből. Mikor mindez meglesz, szépen visszafekszünk
               előbbi helyzetünkbe, Sam pedig visszabújik a takaró alá. Ha megérkezünk a
               kastélyba...</p>
            <p>- Miféle kastélyba?</p>
            <p>- Mr. Rydell, a kaucsukgallérkirály kastélyába.</p>
            <p>- De hát mit keresünk mi Rydell kastélyában?</p>
            <p>- Idejekorán rájön még, Tom. Szóval megérkezünk, a bőröndöt felviszik majd valami
               szobába és bennünket szépen kicsomagolnak. Sam alkalmas pillanatban egy szekrényben
               helyezkedik el és ha szükség lesz rá, jelentkezik a revolverrel. Néhány őrizetlen
               perc a mi számunkra is akad és azt arra kell felhasználni, hogy fegyvert és -
               bizonyítékokat szerezzünk Jack Quick ellen.</p>
            <p>- De mi kerülő utakon jöttünk s a bandita már várni fog bennünket!</p>
            <p>- Téved, Tomy! Jack Quick e pillanatban még a Kaucsuk-Compagnie igazgatósági ülésén
               tanácskozik.</p>
            <p>Két perccel később mindketten újra megkötözve feküdtek. Az utolsó pillanat volt, mert
               a bőrönd zökkent, az autó megállt.</p>
            <p>Patriciának igaza volt, a kaucsukkirály Long Island-i nyaralójának kapuja előtt
               állottak.</p>
            <p>Érezték, hogyan emelik magasra a bőröndöt, hallották a cipelkedők halk szitkozódását,
               aztán Tom tengeri betegségre gondolt. A bőrönd ugyanis ferde helyzetet vett fel és
               lépcsőkön imbolygott felfelé.</p>
            <p>Végre ismét helyreállt az egyensúly, a ládát a földre eresztették és a tetejét
               felcsapták.</p>
            <p>Egy pillantással meggyőződtek, hogy mind a ketten megvannak még, aztán morogva
               becsapták maguk mögött a szoba ajtaját.</p>
            <p>Hallatszott, hogy két kattanással kulcsra zárták.</p>
            <p>Egyedül voltak.</p>

         </div>
         <div type="chapter">
            <head>
             Mr. Rydell nyaralója a Long Island-en.
            </head>
            <p>Patricia érdeklődve kidugta fejét a ládából. Gyorsan körülnézett, azután
               megelégedetten bólintott. A fal mellett hatalmas szekrény állott.</p>
            <p>- Sam! - intett. - Gyorsan be a szekrénybe.</p>
            <p>Sam fürgén kimászott a bőrönd takarója alól és besurrant a szekrényajtón.</p>
            <p>Patricia egy mozdulattal kibújt kötelékeiből és már a szobában tájékozódott. A
               szobából egy ajtó nyílt. Óvatosan lenyomta a kilincset. Pompával berendezett
               hálóterembe lépett. Innen már nem volt tovább kijárat. Gyorsan kinézett az ablakon.
               Rácsok zárták el.</p>
            <p>Visszament Tomhoz.</p>
            <p>A fiú érdeklődve nézte a szobát.</p>
            <p>- Tetszik, Tomy?</p>
            <p>A lány mosolygott. Izgalomnak nyoma sem volt rajta.</p>
            <p>- Hogyan tud ilyen nyugodt lenni? - kérdezte Tom. - Hát magának nincsenek idegei.</p>
            <p>S míg Tom kikászolódott a kötelekből, nyugodtan magyarázta:</p>
            <p>- Szépen elhelyezkedünk itt az ajtó mellett és amikor a bandita belép...</p>
            <p>- Leütjük! - fejezte be lelkesen Tom.</p>
            <p>- Nem ütjük le! Csak a revolverrel megadásra kényszerítjük s ha ő már meg lesz
               kötözve, majd csak megtaláljuk az utat visszafelé. Utóvégre revolver lesz az ő
               zsebében is, két fegyver pontosan a tízszerese egy fegyvernek. A legkitűnőbb kulcsnál
               is jobban nyitja az ajtókat.</p>
            <p>A szekrényhez lépett, az ajtaját kicsit kinyitotta.</p>
            <p>- Sam! Add csak ide azt a revolvert!</p>
            <p>A kezét a nyíláson benyujtotta.</p>
            <p>- No! - szólt aztán. - Elaludtál?</p>
            <p>A szekrényben semmi sem mozdult. Riadt mozdulattal sarkig tárta az ajtót.</p>
            <p>- Sam!</p>
            <p>A szekrényben néhány ruha lógott.</p>
            <p>Sam nem volt a szekrényben.</p>
            <p>Patricia sápadtan nézett Tomra.</p>
            <p>Ebben a pillanatban éles reflektorsugár vágódott be az ablakon, autótülkölés
               hangzott. A bandita megérkezett.</p>
            <p>Mintha megdermedtek volna. Tom is, a lány is ugyanazt a képet látta. Jacket, amint
               mohó szemmel, állati vággyal a másik szobába cipeli Patriciát. De a dermedt
               mozdulatlanság csak egy pillanatig tartott. Az ajtó előtt a lépcsőn hallatszottak már
               a közeledő férfiléptek.</p>
            <p>Tom kirántotta boxerét és Patricia kezébe nyomta.</p>
            <p>- Fogja!</p>
            <p>Ő pedig felkapott egy nehéz széket.</p>
            <p>- Le kell ütni, nem segít más!</p>
            <p>Összeszorított fogakkal, kezében a magasba lendített nehéz székkel állt az ajtó
               mellett.</p>
            <p>- Isten segíts! - mormolta és hallották, amint az ajtóba bedugták a kulcsot.</p>
            <p>- Most! - súgta és irtózatos erővel megforgatta a levegőben a széket.</p>
            <p>Azután a kilincs lenyomódott és egy férfi hangja felüvöltött.</p>
            <p>- Kezeket fel!</p>
            <p>A szék kihullott Tom kezéből, amint megfordulva a kezüket felemelték. Hátuk mögött a
               hálóterem ajtajában elegánsan, ironikus mosollyal állott a bandita. Kezében
               csillogott a revolver.</p>
            <p>- Az anyád! - kezdte Tom, de nem jutott tovább. Hatalmas ütést érzett és mint egy
               zsák esett végig a padlón.</p>
            <p>- A misszel csak barátságosan! - hallotta Patricia az utasítást s a férfi, aki
               csalétekül az ajtón lépett be, vigyorogva kivette Patricia kezéből a boxert.</p>
            <p>- És most mehetsz!</p>
            <p>A lány és Jack Quick egyedül voltak a szobában. Tom öntudatlanul feküdt a földön.</p>
            <p>A bandita gúnyosan közeledett.</p>
            <p>- Túlságosan ostobának tartottál, kicsikém!</p>
            <p>Azután a szem felcsillant, fellobogott valami nyers, állati láng, felkapta a
               tehetetlen, magárahagyott lányt és megindult vele a szobája felé.</p>

         </div>
         <div type="chapter">
            <head>
              A szekrény titka.
            </head>
            <p>Sam Brown edzett ifjú volt, ám mégis csak nyolcesztendős.</p>
            <p>Mikor elfoglalta helyét a szekrényben, még nem érezte, de mikor a levegőtlen
               sötétségben főni kezdett, Sam szeme is kezdett lezárulni. Eleinte hősiesen küzdött az
               álom ellen, vitézül szorongatta zsebében a revolvert, de csakhamar lebillent a feje,
               Sam elszunnyadt. Egy dobozon ülve bóbiskolt, hol jobbra, hol balra billent, míg
               egyszer a billenés hátrafelé történt. Sam kis háta a szekrény hátsó falának
               támaszkodott. Minthogy így kényelmes volt a pozíció, Sam már öntudatlanul egész
               súlyával nekitámasztotta testét.</p>
            <p>A kitűnő támaszték azonban hirtelen csúszni kezdett hátrafelé és Sam arra ébredt,
               hogy a fejét kegyetlenül beütötte valamibe. Két szeme ijedten villant és a következő
               pillanatban messze szaladt tőle az álom.</p>
            <p>Az ajtón kibukfencezett egy másik nagy szobába. És ez a szoba mindenképpen alkalmas
               volt arra, hogy Sam érdeklődését felkeltse maga iránt, de egymagában nem lett volna
               elegendő arra, hogy Sam kötelességéről elfeledkezzen. Volt azonban valami a szobában,
               ami a reményteljes ifjúnak régi gyöngéjeként szerepelt.</p>
            <p>Egy fehér cica volt a szobában. Sam pedig zsenge gyermekkora óta ellenállhatatlan
               kényszert érzett, hogyha macskát lát, annak meghúzza a farkát.</p>
            <p>És most a macska farka ott billegett kényesen Sam felcsillanó szeme előtt. Lehet-e
               ennek ellenállni? Sam ravasz taktikával barátságos érzületet mímelt. Leült a
               szőnyegre és halkan rákezdett a régi dalra.</p>
            <p>- Cic! cic!</p>
            <p>A macska eleinte gyanúperrel nézegette Sam fekete képét, aztán lassan közeledni
               kezdett. Végre ott állt Sam előtt, érdeklődve félrehajtotta a fejét s megnézte a
               fekete arcot. Sam nagy lélekerővel fékezte mindeddig bűnös szenvedélyét, akkor
               azonban nem birta tovább. Fürge kézzel a macska farka után kapott. Sajnos, a macska
               még fürgébb volt s a szoba másik végéről, az ajtóból nézett vissza gúnyosan a
               csalódott macskafarokvadászra.</p>
            <p>- C, c, c! - kezdte Sam újra a nótát, a macska azonban nem mozdult. Sam erre
               közeledni kezdett. A macska viszont hátrálni. Egyszerre csak a macska kint volt a
               folyosón, Sam pedig az ajtóban állott. Nem állította ugyan határozottan, de az az
               érzése volt, hogy a macska röhög rajta. Gúnyosan röhög rajta. És ezt tűrheti-e olyan
               önérzetes és komoly gentleman, amilyennek Sam Brown volt ismeretes. Rajtaütésszerűen
               nagyot ugrott a macska felé, de a kísérlet ismét kudarccal végződött. A fehér macska
               eltűnt, mintha a föld nyelte volna el.</p>
            <p>Sam azonban nem az az ember volt, aki egykönnyen feladja a harcot. Lábujjhegyre
               emelkedett és útnak indult, hogy a macskát megtalálja. Lapulva surrant a folyosón,
               nesztelen lépésekkel lopakodott egyre előre, míg egyszerre jónak látta, ha megáll. A
               folyosóról ugyanis egy ajtó nyílott és az ajtó mögül hangokat hallott. Ezek a hangok
               pedig valamiképpen ismerősök voltak.</p>
            <p>Nem annyira a kíváncsiság, amely rút hiba, mint inkább a tudásszomj volt az, ami
               Samet arra késztette, hogy a kulcslyukon betekintsen.</p>
            <p>A szobában két férfi állt és Sam elégedetten állapította meg, hogy ismeri őket. Az
               egyik a soffőr volt, a másik pedig, aki az autón mellette ült. Sam azonnal tisztában
               volt vele, hogy ezek kötözték meg és gyömöszölték ládába a szép nénit és Tom
               barátját.</p>
            <p>Egyideig figyelte őket. Nagyon dühösek voltak.</p>
            <p>- Mit cicázik annyit? - mondta az egyik. - Ha a nő kell neki, hát tartsa meg, de
               ezzel a fickóval jó lesz mielőbb végezni. Nem szeretnék miatta villanyszékbe
               kerülni.</p>
            <p>A másik is morgott.</p>
            <p>- Mióta így megbolondult a nőkkel, se éjjelem, se nappalom. Mindenkit eltávolított
               innen, éjjel-nappal dolgozom! Ekkora ház és kettőnknek kell minden munkát elvégezni!
               És milyen átkozott munkát! A fene ette volna meg, valahány nyavalyás vászoncseléd a
               világon van!</p>
            <p>Sam két nagy karbunkulus szeme villogni kezdett. Óvatosan megfogta a nehéz, megvasalt
               ajtó hatalmas kulcsát és nagy lélekzettel kísérletet tett, hátha rájuk tudja
               fordítani. Kis képe vigyorgásra húzódott. A kulcs zajtalanul, könnyen fordult.
               Elégedetten megnézte mégegyszer a vastag ajtót és foglyairól már meg is
               feledkezett.</p>
            <p>Nagy gonddal a macska keresésére indult. A folyosó kanyarodott, majdnem körbe ment,
               csak kicsi részét látta egyszerre s a macska, úgy látszik, mindíg a hajláson túlnan
               lépdelt. Egyszer csak a folyosó végére ért. Ott két ajtót látott. Megpróbálta az
               egyiket. Zárva volt. Megpróbálta a másikat. Ez kinyílt. Sam fejét kezdte csóválni.
               Hát már megint hogyan került ide az a furcsa szekrény, amelyikből kipotyogott?</p>
            <p>Még egy utolsó pillantást vetett hátrafelé, nem tűnik-e fel valahol egy macska,
               amelyiknek meg lehetne húzni a farkát, aztán ismét elfoglalta helyét a
               szekrényben.</p>
            <p>Egy darabig csak üldögélt, aztán, hogy a szekrényajtón fény szűrődött be, megint csak
               eszébe jutott a macska. Hátha erre szökött ki?</p>
            <p>Óvatosan kidugta a fejét. Aztán a szája nyitva maradt. Egészen más szobát látott,
               mint ahonnan a szekrénybe bújt Ebben a szobában pedig egy idegen férfi volt s ez a
               férfi megfeszített erővel viaskodott valakivel. Sam éppen kényelmesen el akart
               helyezkedni, hogy a küzdelemben gyönyörködjön, amikor hirtelen azt látta, hogy az
               idegen férfi győz s akit őrjöngő dühhel a pamlagra csap, az a - szép néni.
               Patricia!</p>
            <p>- Hát, ha tudni akarod, - kiáltotta őrjöngve a férfi - igazad van! Rydell, a
               milliárdos és Jade Quick bandavezér egy személy. Én vagyok az! De ezt rajtad kívül
               soha senki meg nem tudja! Most a szeretőm leszel és amire hajnalodik, azzal a
               fickóval együtt úszni fogtok!</p>
            <p>Sam kis szíve nagyot dobbant és a következő pillanatban egy vékony hang
               hallatszott:</p>
            <p>- Kezeket fel!</p>
            <p>Jack Quick meglepetten fordult hátra. Sam állott ott.</p>
            <p>- Nézze bácsi, mi van nekem! - szólt vészjóslóan és kezében csillogott a
               revolver.</p>
            <p>Halk szitok s a hatalmas férfi eszelős dühhel a kisfiúra vetette magát. De ugyanakkor
               egyetlen ugrással talpon volt a lány, egy nehéz görög korsó a levegőbe lendült és
               irtózatos erővel Jack Quick fejére sujtott.</p>
            <p>Jack felordított, egyet fordult maga körül, azután eszméletlenül végigvágódott a
               földön. Másfél perccel később pedig betömött szájjal, megkötözve feküdt. Patricia már
               ekkor Tom Kinget élesztgette, aki jókora ütést kapott s nehezen akart e világra
               visszatérni.</p>

         </div>
         <div type="chapter">
            <head>
              A newyorki tőzsdén a kaucsuk-papírok meginganak.
            </head>
            <p>Félórával azután, hogy Sam Brown kilépett a szekrényből és revolverét Jack Quick
               koponyája irányában megcsillogtatta, a közlekedés motoros rendőreinek hirtelen igen
               sok dolguk akadt. A Fifth Avenue, a Park Avenue s általában a milliárdosok utcáiból
               veszett tempóban száguldó, minden közlekedési szabályt félrerúgó automobilok
               indultak a Long Island felé. Ugyanekkor autó indult a Broadwayről s egy másikon az
               American Film Corporation elnöke és rendezője is száguldott veszett tempóban
               ugyanide. Az csak természetes, hogy ezúttal fütyült saját rendszabályaira a rendőrség
               is. Riadóautója hatalmas készültséggel száguldott a Rydell-palota felé, ahonnan
               telefonon mindannyiukat Patricia Cold hangja szólította.</p>
            <p>A divatos night clubokból speakeasykból kiözönlő közönség meglepetten nézte a robogó
               rendőrséget.</p>
            <p>Kint a Long Island-i nyaralóban ezalatt Tom csillogó szemmel gondolt a holnapra,
               amikor Patriciát oltár elé vezetheti. Legsürgősebben a kezét szorongatta volna, de a
               lány most nem volt mellette, a palota átkutatására indult.</p>
            <p>Jack Quick alias Rydell, a milliárdos még mindíg öntudatlanul feküdt és töltött
               revolverrel Sam virrasztott az álma fölött.</p>
            <p>Végre a város minden részéről szinte egyidőben érkeztek meg a kapu elé az
               automobilok.</p>
            <p>Az első Mr. Revillon volt, az ismert szenátor, akinek lányát az East side-en találták
               meg holtan, ruhátlanul. Közvetlenül utána érkezett az American Film Corporation
               elnöke, akit Lya Car, a híres filmsztár ügye érdekelt. A harmadiknak Brocklin, a
               dúsgazdag cipőgyáros futott be. Az ő Magda lánya volt az első áldozat. Max Silver, az
               utolsó áldozat édesapja feleségét is magával hozta. Ez az autó együtt érkezett a
               rendőrség riadókészültségével. Pár pillanattal később utolsónak ért a kapu elé a
               Broadway Színház autója. Smith felügyelő, a rendőrségi készültség vezetője az
               izgatott szülőket, barátokat a bejárat előtt visszatartotta.</p>
            <p>- Első a rendőrség! - kiáltotta. - Nem tudhatjuk, milyen odabent a szituáció! A
               rendőrség nem engedheti, hogy bárki is az életét veszélyeztesse! - ingerülten tette
               hozzá: - Miss Patricia Cold a gyermekeik életét úgysem tudja visszaadni, a
               gonosztevőt pedig ráérnek a tárgyaláson megszemlélni. Leghelyesebb volna, ha
               mindannyian visszafordulnának.</p>
            <p>Azzal a kaput becsukatta az orruk előtt.</p>
            <p>A következő pillanatban egy szakasz rendőr robogott fel a lépcsőn.</p>
            <p>Tom King csak arra ébredt álmosságából, hogy az ajtót hirtelen felszakítják, négy
               rendőr nekiugrik és úgy lefogja, hogy mozdulni sem tud.</p>
            <p>- Meg vagy, bandita! - ordított diadalmasan Smith felügyelő. Tom elképedve ismerte
               fel a rendőrtisztet, aki reggel lefogatta.</p>
            <p>- Az Isten áldja meg! - ordított dühösen - mit akar már megint tőlem?</p>
            <p>- Mit? - diadalmaskodott a felügyelő. - Hol a Colibri?</p>
            <p>- Már megint az az átkozott Colibri! - hördült fel Tom. - Értse meg, hogy én
               semmiféle Colibrit nem ismerek!</p>
            <p>- Nem? - kiáltott a felügyelő vésztjóslóan. - Hát majd felfrissítjük a memóriádat.
               Vigyétek! - kiáltott oda a rendőröknek.</p>
            <p>- Kezeket fel! - süvöltött ekkor egy hang és Smith felügyelő egy szakasz rendőr élén
               ijedten emelte magasba a kezét.</p>
            <p>Huszonhat férfi riadtan nézett a másik szoba irányába, feje fölé emelt kézzel. S ott
               az ajtóban villámló szemekkel, kezében mennykő nagy revolverrel Sam vetette meg a
               lábát.</p>
            <p>- Tom bácsit pedig nem engedem!</p>
            <p>Aztán meglepett csengő hang hallatszott.</p>
            <p>- Mi történik itt?</p>
            <p>Patricia állott a bejáratnál és elképedve nézte, hogyan áll felemelt karral huszonhat
               marcona rendőr egy nyolcéves kis fekete emberke előtt.</p>
            <p>- Tom bácsit bántották! - kiáltotta Sam haragosan.</p>
            <p>- Mi történt itt, felügyelő?</p>
            <p>Tom Smith felé intett.</p>
            <p>- Mikor lefogtam ezt a banditát...</p>
            <p>Patricia Cold viharos nevetésbe tört ki.</p>
            <p>- Tom! - kacagott. - Magát nézték banditának!</p>
            <p>- Azt az átkozott Colibrit keresték megint rajtam.</p>
            <p>- Nos, felügyelő - fordult a leány Smith-hez - ez a derék fiú nem azonos a
               banditával!</p>
            <p>- Hát kivel azonos? - kérdezte mogorván Smith.</p>
            <p>Patricia a szemével végigsimogatta Tomot.</p>
            <p>- A vőlegényemmel, felügyelő!</p>
            <p>Smith kezdte kényelmetlenül érezni magát.</p>
            <p>- Hát akkor hol a bandita?</p>
            <p>Patricia a másik szoba felé intett.</p>
            <p>- Ott fekszik összekötözve!</p>
            <p>Smith gyorsan odasietett. Egy pillanatig nézte, aztán ijedten fordult meg.</p>
            <p>- Tyűh, a mindenségét! Maga jó kis kellemetlenséget csinált itt! Ez nem Jack Quick, a
               bandita! Ez Rydell, a kaucsukkirály.</p>
            <p>- Ami egyet jelent - bólintott a leány. - És hol hagyta az áldozatok
               hozzátartozóit?</p>
            <p>- A kapu előtt - mondta a rendőrtiszt.</p>
            <p>- Csak engedje be őket.</p>
            <p>Tíz perc mulva izgatott emberek ülték körül a hatalmas hall nagy asztalát. S az
               asztalfőnél Patricia Cold állott.</p>
            <p>- Hölgyeim és uraim! - mondta. - Jack Quick, aki gyermekeiket elrabolta, e
               pillanatban már ártalmatlanná téve, rendőri őrizet alatt van. Jack Quick, alias
               Rydell, a kaucsukkirály.</p>
            <p>Irtózatos hangzavar tört ki e szavakra.</p>
            <p>- Lehet ez? Lehetséges? A milliárdos kaucsukkirály?</p>
            <p>- Igen! - mondotta nyugodtan Patricia. - Ő rabolta el gyermekeiket. Leányaik
               valamennyien ennek a szatirnak az áldozatai lettek - rövid szünetet tartott. -
               Áldozatai lettek de - valamennyien élnek!</p>
            <p>Kitárt egy ajtót; felzaklatott, boldog zokogásban ott állott Magda Brocklin, akinek
               véres ruháját megtalálták, ott állt Lya Car, a diadalmas filmsztár, ott állt a
               Broadway kis színésznője, ott állt Heda Silver és ott állt Lili Revillon, akinek
               meztelen holttestére az East side egyik öreg házának kapualjában akadtak rá.</p>
            <p>Percekig tartott, míg az egymásra talált szülők, barátok és gyermekeik viharzása
               lecsillapodott.</p>
            <p>Smith felügyelő, Tom és a rendőrök mind bambán bámultak Patriciára, aki mosolyogva
               állott a boldog hálálkodók gyűrűjében.</p>
            <p>- De hát mi történt itt? Hogyan lehet? - lelkendeztek és Patricia csendesen
               mondta:</p>
            <p>- Ha megengedik, nagyon egyszerű volt!</p>

         </div>
         <div type="chapter">
            <head>
             Lehullik a lepel.
            </head>
            <p>S a meglepetten, ámultan hallgató emberek között Patricia csendes mosolygással
               beszélni kezdett:</p>
            <p>- Magda Brocklin iskolatársam volt és meghívott arra a bálra is, amelyen a tragikus
               eltűnés történt. Láttam azt a férfit, akivel azon az estén táncolt. Az arcát
               természetesen nem láthattam, mert álarc födte. Akkor lett számomra gyanús az az
               ember, amikor a második eltűnésről szóló újságokat elolvastam. Lya Car ugyanolyan
               kinézésű férfival táncolt egész este. Mikor Lya véres bajadérjelmezét megtalálták,
               biztos akartam lenni a dolgomban. Elmentem a művésznő Park Avenue-i palotájába és két
               napig kutattam valami után, egy darab selyem vagy bármi után, amelyre valaha a
               művésznő vére cseppent. A zsebkendőn lévő vércsepp és a bajadérjelmezen talált vér
               összetétele nem volt azonos. A bajadérjelmezen talált vér tehát nem volt Lya Car
               vére. Ekkor már sejtettem, hogy Magda Brocklin is él. Valaki mindkettőjüket fogva
               tartja s hogy a vizsgálatot félrevezesse, hamis nyomokat produkál.</p>
            <p>Lili Revillon eseténél ismét megjelent egy férfi, akinek a leírása hajszálnyira
               egyezett azzal, akit egyszer láttam s akiről egyszer már pontosan olyan képet
               rajzoltak a tragikus riportok. Mikor a mezítelen holttest előkerült s a szülők
               agnoszkálták, egy pillanatig meginogtam teóriámban. A holttestet megvizsgáltam.
               Olyan állapotban volt, hogy arról valakit agnoszkálni lehetetlen. Csak szülők tudják.
               Én tudniillik olyan szülőt még nem láttam, aki meg tud állni gyönyörű, fiatal
               leányának oszlásban lévő holtteste előtt és tárgyilagosan tud vonásról-vonásra
               menni. Tapasztalat igazolja, hogy inkább belenyugszik és megnyugtató vizsgálat nélkül
               agnoszkálja. Nyomozni kezdtem. Rövidesen bebizonyult, hogy nem járok rossz nyomon. Az
               a holttest egy orosz emigráns leányé volt, aki zenekarban játszott. A halott nem Lili
               Revillon volt. Hallgattam róla, mert csak így tudtam célhoz érni. De azontúl ott
               voltam minden álarcosbálon, melyen az előkelőségek és a művészvilág leányai
               résztvettek. Ott voltam, amikor a második számú művésznőt elrabolták. Sajnos,
               elkéstem, ezúttal az eltűnés a szokott időpont előtt következett be. Láttam a
               banditát, amikor Hedda Silverrel táncolt. Alkalmas pillanatban revolvert szegeztem a
               mellének, de a revolver csütörtököt mondott és a bandita leütött. Mire magamhoz
               tértem, Hedda Silvernek nyoma veszett. De belém idegződött már a bandita járása,
               kéztartása, fejhordása, minden mozdulata. Arcát sohasem láttam, de tudtam, hogy a
               mozgása alapján bármikor halálos biztonsággal felismerem.</p>
            <p>Ez a pillanat tegnap este bekövetkezett.</p>
            <p>Egy nyári kerthelyiségben felismertem. Megértettem az erejét. Hipnotikus szemei
               vannak. Azt mondják, elég csinos vagyok s megpróbáltam felhívni magamra a figyelmét.
               El akartam jutni a fészkébe, bizonyítékokat akartam, hogy ártalmatlanná tehessem.
               Sikerült. Már az ujjamon volt Hedda Silver gyűrűje, már revolvert szegeztem rá - most
               mosolyogva Tomra nézett - és valaki, aki a szituációt félreismerte, lefogta a
               kezemet. A többi már az én ügyem volt. Jack Quick, illetve Rydell, a kaucsukkirály
               ártalmatlan s önök visszakapták leányaikat, akik egy őrült áldozatai voltak. De
               életben vannak - s ez is valami.</p>
            <p>- Őrült? - kapta fel fejét Smith felügyelő. - Honnan veszi ezt?</p>
            <p>Patricia szelíden ránézett:</p>
            <p>- Én huszonnégy óra hosszat nagyon sokat beszéltem és most este harcoltam vele. Ha
               olyan nőt lát, aki nagyon hat az érzékeire, ellenállhatatlan kényszer alatt
               cselekszik!</p>
            <p>- S a hatóság félrevezetése? A gyilkossági látszatok?</p>
            <p>- Üldözési mániájából következik. Folyton üldözőket látott, akik a nőket el akarják
               venni tőle. Elvette a ruháikat, az ékszereiket, mindent zár alatt tartott, nehogy
               valami külső emberhez kerülve nyomra vezessen!</p>
            <p>- De hiszen magának akarta ajándékozni az összes ékszereket! - kiáltotta Tom.</p>
            <p>- Igen! - válaszolta Patricia. - De az mind az övé volt. Csak egy nem. S azt nem is
               adta. A hölgyek ékszereit nem a városban tartotta. Azokat itt találtam meg a Long
               Islanden.</p>
            <p>Az éjtszakában néhány perccel később ismét autók száguldottak. De ezekben boldog
               emberek ültek. Csak a rendőrségi autón volt csend. Rydell remegő szájszéllel, hülyén
               maga elé meredve motyogott.</p>
            <p>A kaucsukkirály Long Island-i palotája kiürült. Patricia Cold és Tom King taxiban
               robogtak a város felé. Az ölükben Sam Brown kis képe feketéllett. Aludt, mint a
               tej.</p>
            <p>Tom King szokatlanul szótlan volt.</p>
            <p>Patricia megfogta a kezét.</p>
            <p>- Tommy! Mi nem tetszik?</p>
            <p>- Miért hazudott nekem?</p>
            <p>- Mikor?</p>
            <p>- Hogyan van, hogy nem lakik a Washington Square-on s mégis mindíg onnan jött ki?</p>
            <p>Patricia mosolygott.</p>
            <p>- Előzőleg mindíg bementem, hogy kijöhessek!</p>
            <p>- De a legelső nap! Hogyan tudta, hogy jönni fogok?</p>
            <p>Patricia lehajtotta a fejét.</p>
            <p>- Megéreztem.</p>
            <p>Máskor ettől ellágyult volna Tom. De most nagyon szigorú volt.</p>
            <p>- S ha érezte, miért nem volt legalább azután őszinte hozzám?</p>
            <p>Patricia feje még mélyebbre hajlott.</p>
            <p>- Azt hittem - súgta - hogy maga Jack Quick!</p>
            <p>Tom füttyentett egyet.</p>
            <p>- Ejha!</p>
            <p>- Haragszik?</p>
            <p>- Nem. De sok mindent tudni szeretnék. Mindenekelőtt, ki volt az, akinek velem
               telefonáltatott.</p>
            <p>- Nem mondta meg?</p>
            <p>- Nem felelt a hívásra.</p>
            <p>Patricia elmosolyodott.</p>
            <p>- Nem csodálom.</p>
            <p>- Miért?</p>
            <p>- Mert olyan szám nincs. De magát el kellett távolítanom. Akar tudni még valamit?</p>
            <p>- Még két dolgot. Először is ki ütött le?</p>
            <p>Patricia mosolyogva felnézett rá.</p>
            <p>- Én.</p>
            <p>- Mi?</p>
            <p>- Muszáj volt. Felkutatott volna és huszonnégy óráig nyugodt fejjel kellett
               dolgoznom.</p>
            <p>Tom gyanakodva nézegette.</p>
            <p>- Ezt azután is így fogja csinálni?</p>
            <p>Egy forró kézszorítás volt a válasz.</p>
            <p>- Második kérdés: ki írta ellenem a névtelen feljelentést?</p>
            <p>- Én.</p>
            <p>Tom kicsit szédülni kezdett.</p>
            <p>- Bravo! Hát ez mire volt jó?</p>
            <p>- Félre kellett vezetnem a rendőrséget. Nem szeretem munkaközben a hivatalos
               kollégákat. Azután meg - átölelte a nyakát - azt akartam, hogy ne jöhess
               segítségemre. Féltettelek a banditától! Azt akartam, hogy csak akkor légy mellettem,
               amikor már ártalmatlanná tettem. Egy perccel korábban érkeztél és ebből származott
               minden komplikáció.</p>
            <p>Tom King és Patricia a taxi mélyén egymáshoz símultak. A leány felnézett a nagy
               gyerekre és a száját nyujtotta. De Tom rákiáltott:</p>
            <p>- Ki az a Colibri?</p>
            <p>- Az is én voltam. A rendőrök és gangsterek hívtak így. De ezentúl csak Mrs. King
               akarok lenni!</p>
            <p>Ebben a pillanatban Sam, aki az ölükben aludt, diadalmasan felordított:</p>
            <p>- Megvan! Megvan!</p>
            <p>- Mi van meg? - kérdezték egyszerre ketten is.</p>
            <p>- A cica farka - morogta és a másik oldalára feküdt és tovább aludt.</p>
            <p> - VÉGE -</p>
         </div>
      </body>     
   </text>
</TEI>