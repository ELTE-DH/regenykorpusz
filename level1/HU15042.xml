<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU15042" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
  <teiHeader>
      <fileDesc>
         <titleStmt>
            <title>A koronatanú</title>
            <author>
               <persName>
                  <surname>Juhász</surname>
                  <forename>Lajos</forename>
               </persName>
               <date from="1903" to="1945">1903-1945</date>
               <idno type="VIAF">121522984</idno>
            </author>
            <respStmt>
               <resp>ELTeC conversion</resp>
               <name>
                  Palkó Gábor
                  <ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">11196</measure>
            <measure unit="pages">27</measure>
            <measure unit="vols">1</measure>
         </extent>
         <publicationStmt>
            <p>Published as part of ELTeC and ELTE Novel Corpus</p>
         </publicationStmt>
         <sourceDesc>
            <bibl type="digitalSource">
               <title>A koronatanú</title>
               <date>2016-02-16</date>
               <publisher>Magyar Elektronikus Könyvtárért Egyesület</publisher>
               <ref target="https://mek.oszk.hu/15000/15042/"/>
               <respStmt>
                  <resp>Original Electronic Edition</resp>
                  <name>Vidiné Réfi Erzsébet</name>
                  <name>Drótos László</name>
                  <name>Góczán Andrea</name>
               </respStmt>
            </bibl>
            <bibl type="printSource">
               <title>A koronatanú</title>
               <author>Juhász Lajos</author>
               <pubPlace>Budapest</pubPlace>
               <publisher>Literária</publisher>
               <date>1936</date>
               <ref target="https://mek.oszk.hu/15000/15042/"/>
            </bibl>
            <bibl type="firstEdition">
               <title>A koronatanú</title>
               <author>Juhász Lajos</author>
               <date>1936</date>
            </bibl>
         </sourceDesc>
      </fileDesc>
     <encodingDesc n="eltec0">
        <p/>
     </encodingDesc>
     <profileDesc>
        <langUsage>
           <language ident="hu">Hungarian</language>
        </langUsage>
     </profileDesc>
     <xenoData>
        <ns1:eltec>
           <ns1:authorGender key="M"/>
           <ns1:size key="low"/>
           <ns1:canonicity key="short"/>
           <ns1:timeSlot key="T5"/>
        </ns1:eltec>
     </xenoData>
     <revisionDesc>
        <change when="2025-03-01"/>
     </revisionDesc>
  </teiHeader>
  <text>
      <body>
         
         <div type="chapter">
            <head>I.</head>
            <p>Az Áruhitel r.-t. vezérigazgatójának modern kényelemmel berendezett irodájában
               elhallgatott az írógép serény kopogása.</p>
            <p>Az írógépnél dolgozó leány fáradt önfeledtséggel ejtette ölébe finom vonalú, fehér
               kezét és pillantását várakozóan függesztette az igazgató enyhén pocakosodó
               alakjára.</p>
            <p>Az igazgató végigsétált néhányszor a süppedő szőnyegen és összeráncolt homlokkal
               gondolkozott valamin. A mennyezetlámpa tejfehér fénye ragyogó csíkban tükröződött
               simára brillantinozott frizuráján. Félpercnyi töprengés után elnyomta cigarettájának
               parazsát és így szólt:</p>
            <p>- Köszönöm, kisasszony... mára bevégeztük... - órájára nézett - azaz, hogy... Várjon
               csak! Most jut eszembe, hogy a Credit Lyonais még nincs elintézve... Pedig ez nagyon
               sürgős. Ejnye...</p>
            <p>A gépírókisasszony szolgálatkészen mosolygott a mindenható vezérre.</p>
            <p>- Parancsoljon vezérigazgató úr... Én még nem vagyok fáradt.</p>
            <p>Az igazgató elhárító mozdulatot tett.</p>
            <p>- Na nem, nem... Erről most szó sem lehet. Már elmult két óra... Aztán meg: úgy sem
               végeznénk hamar. Ez legalább másfélórás munka... Hanem volna nekem egy megoldásom...
               ráér ma délután?</p>
            <p>Az ametisztkék szemek elkomolyodtak, de csak egy pillanatra, aztán ugyanolyan
               szolgálatkészen felelt a lány.</p>
            <p>- Természetesen, vezérigazgató úr... Parancsoljon...</p>
            <p>- Nem parancsolok... legfeljebb kérem... Azt is csak úgy, ha nem terhelem
               túlságosan... Szóval, miután ma okvetlen túl kell lennem a Lyonaison, arra kérem,
               jöjjön el délután ötre a villámba... Ott van írógép is. Félhétre végzünk a
               munkával.</p>
            <p>A gépírókisasszony gyanutlan arcán átvonult egy komor, nyomasztó árnyék. Másfél év
               óta volt az Áruhitelnél és ezalatt az idő alatt ő is sokat hallott a vezér gáláns
               kalandjairól. De ezeknek a kalandoknak a főszereplői rendszerint divatos táncosnők,
               álművésznők és más félvilági dámák voltak és neki álmában sem jutott eszébe, hogy a
               teljhatalmú és korlátlan sikerű vezér ilyen jelentéktelen kislányra vesse a szemét,
               amilyen ő. Egyáltalában nem volt kimondott szépség, az első pillantás közömbösen
               siklott le róla és csak hosszabb ismeretség után derült ki, hogy finom, karcsú vonalú
               alakjából, harmonikus, nyugodt, üde mozdulataiból és angyalian gyanútlan
               gyermekszemeiből az ártatlan tisztaságnak olyan nagyfokú varázsa árad, amely
               mindenkit megfogott, aki a közelébe került. Nem sejtette, hogy lehetnek vénülő
               szerelmi haramiák, akiknek semmi szent, csak saját buja vágyaik, amelyek néha-néha
               forró mozgásba hozzák fáradó vérüket. Különben sem volt gyanakvó természet, az
               igazgató egyébként soha sem vette tudomásul, hogy az írógépnél dolgozó ember nő is,
               még hozzá csinos, fiatal leány, tehát hivatali szolgálatkészséggel felelte:</p>
            <p>- Rendben van, vezérigazgató úr... Tehát öt órára... És hova menjek?</p>
            <p>- Ja igen, maga még nem volt nálam. Itt van egy névjegy, ráírom a címet: Ligetfasor
               195.</p>
            <p>A gépírókisasszony átvette a névjegyet és tiszteletteljesen elköszönve főnökétől,
               távozott.</p>
            <p>Az igazgató mohó, szenvedélytől parázsló pillantása végigsiklott a karcsú
               leányalakon, amint eltünt az ajtóban, de a leány - szerencsétlenségükre - ezt már nem
               látta. Nyugodt mitsem sejtéssel vette fel egyszerű télikabátját és sietett haza, a
               Hernád-utcába, ahol egy kétszobás udvari lakásban a világ legremekebb
               rakottkáposztájával várja a világ legdrágább asszonya, az édesanyja.</p>
            <p>Alig tűnt el a gépírókisasszony az igazgatói iroda zöldpárnás ajtaja mögött, az
               igazgató felemelte a telefonkagylót és tárcsázott.</p>
            <p>- Halló! Te vagy az Ferenc? Mi újság otthon? Semmi Jó. Készítsd ki öt órára a
               dolgozót... Rendelj virágot. Vörös szekfűt, fehér rózsát... igen... ibolyát is... és
               készíts elő mindent szokás szerint... Az írógépet is tedd az íróasztalomra... Ötre te
               elmehetsz, hétig ráérsz... Várj, egy üveg Pommeryt is behűthetsz... de azt tedd
               félre. Ne legyen szembeszökő. Megértetted... Na jó...</p>
            <p>A vezérigazgató úr letette a kagylót és szemében egy éhes ragadozó kifejezésével
               sietett el az irodából.</p>
            <p>Ugyanabban az időben a gépírókisasszony is feltárcsázott egy számot az utcai
               telefonautomatán.</p>
            <p>- Halló!... Eckert és Fekete? Kérem Pataky urat a telefonhoz... Köszönöm. Halló... te
               vagy az Árpád? Szervusz... Nem ismered meg a hangomat? Itt Magda... Pá... - diszkrét
               cuppanással csókolt a kagyló előtt a levegőbe. - Azt kell megmondanom, hogy sajnos,
               ma nem lehetek ott ötkor... Hogy már megvan a mozijegy? Cseréld be, drágám, hétre...
               Mit?... Hol leszek? Kis külön munkám akadt... Igen, a főnökömnél... Nagyon sürgős...
               Kint a villájában... De hétre jöhetek... Hogy nem örülsz?... Én sem... dehát, tudod,
               hogy iparkodni kell. December van és januárban új leépítések lesznek... Szóval öt
               helyett hétkor ugyanott. Pá.</p>
            <p>Kis cuppanás és a kagyló halkan kattant a horgon.</p>
            <p>A drót másik végén egy elkomorodott arcú fiatalember ráncolta rosszalóan a homlokát:
               Pataky Árpád másodkönyvelő. Magda félhivatalos, de teljes szívvel szerelmes
               vőlegénye. Mielőtt az Eckert és Fekete zsák- és ponyvacég üzleti könyveibe
               temetkezett volna, sokáig praktizált az Áruhitelnél és többet tudott a vezérről, mint
               amennyi elég lett volna ahhoz, hogy menyasszonya délutáni elfoglaltsága
               nyugtalansággal töltse el. Az ugyan még nem fordult elő az ő tudomása szerint, hogy
               ővezérsége a vállalat női alkalmazottjait tüntesse ki érdeklődésével, de mint minden
               szerelmes szívű fiatalember, ő is meg volt győződve arról, hogy az ő szerelménél
               szebb, tisztább és angyalibb teremtés még nem lebegett ezen a sáros földön és
               legszívesebben minden férfiszemet kivert volna, amely tiszteletlen, profán
               pillantással merészelt nézni az ő Magdájára. Mintha a szerelmesek finom ösztönével
               megsejtette volna mindazt a veszedelmet, amely Magdát várja, rossz előérzettel vette
               kézbe ismét a tollat, hogy a tartozik és követel oldalak végtelen számoszlopai fölé
               hajoljon. De bárhogy is erőltette magát, nem tudott odafigyelni. A piros és fekete
               rubrikákról állandóan Magda ametisztszeme ragyogott feléje, amint könyörgőn, rémült
               könnyesen néz rá és a harmadik számtani hibánál letette a tollat.</p>
            <p>Még egy ideig küzdött a szívét elszorító rossz érzés ellen, megpróbált a maga
               megnyugtatására minden józan, logikus érvet felsorakoztatni, de az érzések nem
               hallgattak a józan észre. Nagyon szerette Magdát, tehát nagyon féltette a fuvó
               szellőtől is, nemhogy éppen hirhedt nővadász főnökétől ne féltette volna. Mikor tehát
               leszedte karjáról a könyökvédőt, fejébe nyomta kalapját és elsietett a
               Hernád-utcába.</p>
            <p>Magdát már nem találta otthon. Alig hogy bekapta az ebédet, elsietett, hogy mielőtt
               felmegy a vezérhez, még elintézzen holmi varrónő-ügyet és elrohant.</p>
            <p>Pataky Árpád csalódottan köszönt el jövendőbeli anyósától és fokozódó nyugtalansággal
               ődöngött egy ideig a Keleti pályaudvar körül. Szinte öntudatlanul fordult be a
               Rottenbiller-utcába és minden kialakult elhatározás nélkül ment végig, ki a liget
               felé, mintha tudatalatti énje kormányozná a vezérigazgató villájához, hogyha már nem
               tudta megakadályozni, hogy Magda bemenjen az oroszlán barlangjába, legalább a
               közelében legyen. Mintha emberek egyáltalában meg tudnák akadályozni a fejük felett
               lebegő végzet beteljesedését.</p>
            
         </div>
         <div type="chapter">
            <head>II.</head>
            <p>Az „Orchidea” virágüzlet tulajdonosa aláírta a számlát és így szólt az előtte álló
               leányhoz:</p>
            <p>- Idefigyeljen Manci! Ezt a kosár virágot gyors tempóban a Liget-fasor 195-be
               szállítja. A számlát rögtön fizetik. Most négy óra van. Remélem, félötre visszajön,
               mert újabb szállítások lesznek. Siessen, fiam...</p>
            <p>Manci engedelmesen vette át a kosarat, retiküljébe tette az összehajtott számlát és
               kilépett a párás üvegű üzletajtón.</p>
            <p>Manci csak foglalkozására volt gyereklány, korára már túl volt a huszadik évén és
               mielőtt megragadt az Orchidea virágüzletben, végigpróbálta az egyenruhás
               reklámbabától az áruházi kiszolgálásig az összes rosszulfizetett
               leányfoglalkozásokat.</p>
            <p>Vértelen, sápadt arcában örökké ijedt pillantású szemek néztek az ellenségesen idegen
               világba, mintha minden pillanatban készen lenne valami súlyos csapásra, vagy rossz
               hírre és lapos, olcsó blúza alatt félénk-csendesen ketyegett a szíve.</p>
            <p>Amint vézna alakjával végigsietett az Andrássy-út sorra kigyúló ívlámpái alatt, senki
               sem nézte volna többnek, tizennégy évesnél.</p>
            <p>Az egyik sarkon sportsapkás fiatalember lépett hozzá. Beesett arcán egy hetes szakáll
               borostája feketéllett és kopott, vékony felöltője gallérját fázósan hajtotta fel.</p>
            <p>- Manci!</p>
            <p>- Józsi! Mit keresel te erre?</p>
            <p>A fiú vállat vont.</p>
            <p>- Egy barátomat kerestem itt a Rózsa-utcában... Hová mész? Szeretnék veled egy kicsit
               beszélni...</p>
            <p>- Jaj, ne haragudj Józsikám, most nem érek rá... Nagyon sürgős szállítást viszek.</p>
            <p>- Hova?</p>
            <p>- A Liget-fasorba... De ha ráérsz, elkisérhetsz...</p>
            <p>Valami megcsörrent a fiú zsebében. Ijedten markolta meg a vékony, hideg vasakat és
               szótlanul ment a leány mellett. Manciból dűlt a szó! Két éve, hogy ez a borostás
               állú fiú befészkelte magát Manci szívébe s azóta ő volt azoknak a bizonyos
               leányálmoknak a hőse, aki tompább, vagy élénkebb színekkel, de minden lány
               fantáziáját betölti. Szelnár Jóska, vagy ahogyan a barátai és legfőbb ellenségei: a
               detektívek ismerték, az „Árnyék”, gúnynevét abszolút zajtalan mozgásától kapta és
               ismerjük el, megérdemelten. Kevés találóbb gúnynevet viseltek, mint ő. Újabban
               fokozni akarták barátai az árnyékszerű halk mozgásáért megillető jelzőt és
               elnevezték kisértetnek, de erre nem reagált és nem is ragadt meg rajta.</p>
            <p>Árnyék tehát Manci nyomába szegődött és elkisérte a Liget-fasor végéig. Mire
               odaértek, tisztában volt a Manci életében beállott újabb változásokkal, azzal is,
               hogy Manci azóta „sem állt szóba senkivel”, tehát még mindig elfoglalhatja helyét a
               lapos kis blúz alatt ketyegő lányszívben. Ő is elmondta, hogy három hete szabadult
               „abból a bizonyos régi ügyből kifolyólag”, hogy most komolyan meg akar javulni, de
               nem kap munkát, az éjjelt már átsétálta és hogy e pillanatban nagyon éhes. Manci
               átadta neki összes vagyonát, hatvannyolc fillért, amit Árnyék magától értetődő
               természetességgel vágott zsebre, aztán újabb szóáradat következett és mikor
               megálltak a 195-ös számú villa kapuja előtt. Árnyék már sokkal többet tudott, mint
               amennyit eredetileg akart. Tudta, hogy ebben a villában randevú lesz, Manci már
               sokszor hozott ide virágot és már pontosan tudta az ilyenkor szokásos sorrendet.
               Anélkül, hogy akarta volna, teljes helyzetképet adott Árnyéknak és a vitriolvérű
               siheder azon töprengett, vajjon elegendő ideje lesz-e az inas eltávozása és a gazda
               érkezése között ahhoz, hogy ezt a kis ügyet lebonyolítsa. Mert, hogy megkisérli,
               azzal az első pillanatban tisztában volt.</p>
            <p>Maga sem remélte, hogy ilyen finom hely kerülhet még ma teritékre.</p>
            <p>Gyors, éles pillantással fürkészte végig a villát, azután elbúcsúzott Mancitól és
               elment a szomszédos utca irányába.</p>
            <p>Árnyék megkerülte a vezérigazgató villáját és alaposan szemügyre vette a hátsó
               frontot. Néptelen, sötét kis mellékutcában volt, remek alacsony vasrácskeritést
               kellett megmászni és Árnyék hálát adott a jószerencsének, hogy már zsebeiben zörgött
               a szerszám.</p>
            <p>Nem volt egy félórája, hogy nem birva tovább az éhség és hideg egymást fokozó
               kínjait, felment egy barátjához a Rózsa-utcába és megpróbálta levágni egy kisebb
               kölcsönre. A barátjának sem volt egyebe, mint néhány remekbe készült álkulcsa és
               feszítővasa, s jobb híjján ezekkel kínálta meg Árnyékot. Úgyszólván minden komoly
               terv nélkül tette zsebre a szerszámokat és tessék, ha minden jól szalad, még hasznát
               is veheti.</p>
            <p>Most kemény csikorgással vágott gyomrába az éhség. Az egyik zsebében görcsösen
               szorította marokra a betörőszerszámokat. Másik zsebében ott csörgött Manci
               hatvannyolc fillérje. Ezen vehetne hamarosan valami harapnivalót, de az előkelő
               villanegyedben nem voltak üzletek, ahhoz pedig nem volt szíve, hogy messzebbre menjen
               és esetleg elszalassza ezt az alkalmat. Ki tudja, mit találhat azokon a sötét
               ablakokon túl... Talán vagyonok fekszenek ott csendben, nagy, kemény ropogású
               ezresek, mesés értékű családi ékszerek, csak érte kell menni!... Érte kell menni,
               mert nem fagyhat meg az utcán, az éhhalállal vívódva! Itt egy pillanatig azon
               töprengett: vajjon aki éhes és fázik, előbb hal-e éhen és azután fagy meg, vagy
               fordítva? - amikor összesen nincs huszonhárom éves és csak egyszer volt büntetve..
               Magában megfogadta, hogyha sikerül, soha többé nem tesz ilyet, elveszi feleségül
               Mancit és elvonulva valahova vidékre, csendes boldogságban, jólfűtött szobában és
               tömött éléskamra mellett gondtalanul élik le hátralévő életüket.</p>
            <p>Miután meggyőződött arról, hogy a villa hátsó része felől könnyen be lehet jutni a
               kertbe, ismét visszament a Liget-fasorba. Akkor tünt el Manci gyerekes kis alakja a
               sarkon. Várt egy ideig és hideg, elszánt szemekkel figyelte az egyetlen világos
               ablakot.</p>
            <p>A csipkés kézimunka függönyén elsuhant néha egy férfialak árnya és ő türelmetlen,
               tettvágytól feszülő idegekkel várta, hogy működésbe léphessen.</p>
            <p>Végre elsötétült az egyetlen világos ablak is. Félperccel később feltünt egy jó
               télikabátú férfi és bezárva a villa kapuját, sietős léptekkel haladt a város
               felé.</p>
            
         </div>
         <div type="chapter">
            <head>III.</head>
            <p>Árnyék megfordult és a falak, kerítések tövében gyors, lapuló surranással kerülte meg
               a villát. Hátul mégegyszer körülnézett, azután a lámpáktól legtávolabb eső ponton
               felkapaszkodott a keritésre és átvetette magát. Amint a kert fagyos rögeire ugrott,
               abban a pillanatban kondult meg valahol a közelben egy toronyóra lassú, mélyzengésű
               ütése. Hármat ütött, azután elhallgatott. Az Andrássy-út felől bőszen száguldó
               autobusz mély, hörgő dudálása hangzott.</p>
            <p>- Hármat ütött... - dünnyögte Árnyék - háromnegyed öt... Ha jól megy, még van egy
               negyedórám... Igaz, hogy öt perc is elég lehet...</p>
            <p>Nem volt elég az öt perc, noha Árnyék úgy dolgozott, mintha egy nemzetközi nagy
               betörőzsűri előtt vizsgázna sötét tudományából. De a hidegtől meggémberedett
               ujjaival nem tudta kellően finom érzéssel kitapogatni a zár nyelvét és míg az első
               ajtón bejutott, eltelt az öt perc. Halkan becsukta maga mögött az ajtót kilincsre, -
               kívül gombos zár volt, csak kulcs nyitással lehetett bejutni! A feszülten súlyos
               csendben felbotorkált néhány lépcsőfokon.</p>
            <p>A lépcsőházban koromsötét volt és Árnyék tapogatózva próbált tájékozódni. Most bánta
               csak, hogy miért nem vett legalább egy skatulya gyufát, most nem kellene ezeket a
               drága perceket vakoskodással tölteni. Keztyűtlen ujjai is aggasztották, hiszen
               „odabent” ujjlenyomata van és ha ittragad valahol a névjegye, jobb, ha visszamegy.
               Igaz, hogy nagyon fázik a keze, olyan hidegek az ujjai, mint a jég, ilyenkor nem
               tapad az ujjlenyomat, de azért mindenesetre jó lesz vigyázni! Nem nyulni semmihez,
               amit itt hagy és ha már muszáj, akkor elmázoló mozdulattal, simítva veszi le arról a
               tárgyról a kezét.</p>
            <p>Eddig nem nyult veszélyes tárgyhoz, - kilincsről nem lehet lenyomatot venni, az
               utánajövő már le is törli, - ezután pedig vigyázni fog.</p>
            <p>Miközben ezek a gondolatok átrajzottak az agyán, kitapogatott egy újabb ajtót és
               bosszankodva tapasztalta, hogy ez is gombos zár! Ha nincs is bezárva, akkor is csak
               kulccsal nyithatja ki. Magában elátkozta a gombos-zárak feltalálójának még az
               oldalági rokonait is, amíg kinyílt előtte az ajtó és arcába csapott az úrilakások
               jószagú, téli melege.</p>
            <p>Noha tudhatta, hogy senki sincs a házban és nyugodtan üthetne kisebb zajokat, nevéhez
               méltó beidegződöttséggel hangtalanul tette be maga mögött az ajtót, - visszafelé már
               nem kell nyitnia, hiszen belül kilincs van! - és végigtapogatta az ajtó jobb oldalán
               a falat. Miután koromsötét volt itt is, valószínűnek látta, hogy ennek a szobának
               nincs ablaka, vagy ha van, az le van rollózva, tehát nyugodtan megkereste a
               villanykapcsolót.</p>
            <p>Halk csettenéssel gyult fel a villany és ugyanabban a pillanatban már el is aludt.
               Árnyék egy pillanat alatt is eleget látott ahhoz, hogy tájékozódjék.</p>
            <p>Egyenesen a szemközti ajtóhoz ment. - Végre egy ajtó, melyben nincs gombos zár -
               sóhajtott örömmel és lenyomta a kilincset. Tágas ebédlőfélébe jutott. A kertre nyíló
               ablakon beszűrődő halvány derengésben éppen hogy a bútorok körvonalait meg tudta
               különböztetni és óvatos, tapogatódzó lábakkal lépegetett előre a süppedő
               szőnyegen.</p>
            <p>Nem pocsékolta azzal az idejét, hogy az ebédlőszekrény ezüstjei után érdeklődjék. Úgy
               sejtette, hogy komoly érték vagy a hálóban, vagy a dolgozószoba íróasztalában
               keresendő és egyenesen a szomszéd szobába vezető ajtó sötét négyszögeinek
               tartott.</p>
            <p>Míg lenyomta a kilincset, ijedten ellenőrizte, hogy mihez nyult eddig és nem maradt-e
               valahol ujjlenyomat, de megnyugodott, - kilincs, kilincs, kapcsoló, kilincs, -
               gondolta végig az érintett tárgyak sorrendjét - és most megint kilincs!... Most már
               jó lesz vigyázni!</p>
            <p>Kellemes, friss, meleg és enyhe virágillat csapta meg az orrát. A szoba túlsó végén
               széles, nagy ablakon gyengén szűrődött át az utcai lámpa fénye. Oldalt, nagy nyitott
               kandallóban hatalmas fahasábok lobogtak és furcsa, imbolygó fénnyel hintették be a
               szobát.</p>
            <p>A sötét, faragott bútorok között modern kis uzsonna-kocsi állt, megrakva olyan finom
               dolgokkal, amilyeneket Árnyék csak a belvárosi csemegekereskedések kirakataiban
               látott. A kandallóval szemben széles, fekete bőrdívány terpeszkedett, mint valami
               jóllakott, otromba állat, amely a fal tövébe heveredett a meleggel süttetni a
               hasát.</p>
            <p>Megkerülte az íróasztalt. Az utcai ívlámpa bevetődött fénye ferdén esett az
               íróasztalra. A függöny fekete árnyékmintái fantasztikus ábrákká torzultak a tompán
               fénylő faragások formáin. Az asztalon írógép állt...</p>
            <p>Árnyék hátrább tolta a széket és lehajolva végigpróbálta a fiókokat. Valamennyi zárva
               volt. Elővette feszítővasát és a baloldali legfelső fiók réséhez illesztette. Egy
               erőteljes nyomás és halk roppanással ugrott ki az első fiók. Mohó tolvajujjai
               pillanatok alatt feltúrták a fiók belsejét, de nem talált semmi értékeset.</p>
            <p>- Legrosszabb esetben az írógép is megér valamit! - vigasztalta magát és visszatolva
               a fiókot, felfeszítette a következőt. Ugyanaz az eredménytelenség!</p>
            <p>A harmadik fiókban végre jótapintású, duzzadt boríték akadt a kezébe. Felszakította a
               papírt és csaknem elállt a szívverése ijedt örömében. A boríték tömve volt százas
               bankjeggyel.</p>
            <p>Begyúrta a belső zsebébe, a feszítővasat is zsebre tette, a fiókot gondosan
               visszatolta a helyére - minél későbben fedezik fel a betörést, annál jobb! - és
               felegyenesedett.</p>
            <p>Ebben a pillanatban ajtócsukódást hallott a szomszéd szobából. Vagy csak képzelődik?
               Minden vére a szívére futott és megdermedve figyelt a súlyos csendben. Most tisztán
               hallotta, hogy kattan a villanykapcsoló, valaki közeledik az ajtóhoz. Alig volt annyi
               ideje, hogy lebukjon az íróasztal mögé, már nyílt az ajtó, itt is kattant a kapcsoló
               és bántó, erős világosság árasztotta el a szobát.</p>
            <p>Árnyék lélegzetvisszafojtva lapult az íróasztal mögött a sarokban és minden érzékét a
               füleibe összpontosította. Átkozta balszerencséjét, hogy éppen az utolsó pillanatban
               érik tetten, amikor zsebében a nagy fogás eredményével menni akart.</p>
            <p>Óvatos, nesztelen mozgással húzódott be az íróasztal üregébe. Halk lépteket hallott,
               különféle hangok ütötték meg élesen figyelő füleit, - valami kattant! - valószínűleg
               cigaretta-tárca, őrület, ez itt is akar maradni! - majd a gyufa sercent, apró
               koccanások, - úgy látszik, rendezkedik az uzsonna-kocsin! - aztán két száraz tenyér
               összedörzsöléséből származható hangok, - úgy látszik, nagyon örül valaminek, vagy
               fázik a keze! - most halk, zizegő hang sétált körül a szobában és enyhe parfőm-illat
               szállt az íróasztal üregében lapuló Árnyék arcába.</p>
            <p>- Persze, hiszen nőt vár! - gondolta végleg elkeseredetten, - jaj, csak ne üljön az
               íróasztalhoz, mert akkor végünk. Neki is, nekem is!... Mert én nem adom símán vissza
               ezt a borítékot - ágaskodott fel benne az elszánt, hideg düh és megmarkolta a
               srófhúzószerűen karcsú, erős feszítővasat. - Ezzel a legrosszabb esetben szúrni is
               lehet... hiszen elég éles!...</p>
            <p>Most megkoppant az íróasztal oldala. Valószínűleg odalépett az illető és cipője orra
               beütődött az íróasztalba! Valóságos mennydörgésként dübörgött Árnyék fülébe a
               cipőkoppanás a dobszerűen visszhangzó íróasztalban és torkában dobogó szívvel nézett
               az ablak felé, megjelennek-e azon a sarkon a lábak?</p>
            <p>Csend volt. Az illető megállhatott az íróasztal külső oldalán és apró zörejek
               jelezték, hogy az asztalon lévő írógép körül babrál. Egy-két betűt éles koppanással
               ütött le, aztán halkan dúdolva távolodott az íróasztaltól.</p>
            <p>Árnyék homlokán kövér cseppekben gyöngyözött a verejték. Még soha életében nem volt
               ilyen meleg helyzetben.</p>
            <p>A szoba vetkőzéshez fűtött levegője, az egész nap, sőt két nap és egy éjszaka óta
               elszenvedett állandó hideg, a rajta lévő felöltő, a kényelmetlen, összezsugorodott
               testtartás és a szívét dobogtató izgalom egész testét elborító verejtékben jött ki
               rajta és minden porcikáján ragadt a fehérneműje. Rettegve érezte, hogy homlokán
               végiggurul egy verejtékcsepp, attól félt, hogy a csepp lehullásának halk neszére is
               felfigyelhet az ismeretlen jelenlevő, - elvégre akármilyen kis zaj, nagy csendben
               mégis hallatszik! - de nem mert moccanni, hogy letörölje a homlokát. Úgy fordította a
               fejét, hogy a verejtékcsepp a vállára hulljon és tagjaiban egyre jobban terjedt a
               dermedt zsibbadás.</p>
            <p>Most elkattant a villanykapcsoló és kihunyt az eddigi bántó, erős fény. Árnyék hálát
               adott a kandallóban ropogó fahasáboknak is, amiért jótékony sistergésükkel egy kis
               lármát hoznak ebbe a bénítóan nehéz csendbe. Már azt remélte, hogy a lámpaoltás az
               „illető” távozását jelenti és azt számítgatta, milyen gyorsan tudná kinyitni az
               ablakot, hogy kiugorjon a kertbe, ha csak egy percre is kimegy ez a valaki a
               szobából, de hiába várta a kilincs és ajtónyitás neszét. Ellenben újabb kis
               kattanások, piros, kék és zöld fények váltakoztak az íróasztal üregének
               négyszögében, majd megmaradt a kék.</p>
            <p>- Hangulatvilágítás - gondolta Árnyék, miközben véresre harapta ajkait. - Persze...
               Na, de meddig tarthat ez? Én nem birom soká!</p>
            <p>Pohár csengése hallatszott, majd egy szűknyakú üvegből töltött folyadék kotyogása,
               aztán ismét pohár koccanás. - Iszik, - dühösködött Árnyék, - iszik - az én bőrömre.
               Vagy az ő bőrére?</p>
            <p>Már csak abban reménykedett, hogy az illető kimegy majd beengedni a nőt. Azalatt, ha
               minden jól megy, kiugorhat az ablakon. Ó, hiszen neki az ilyesmihez elég egy-két
               pillanat... Mire ezek bejönnek és felfedezik a nyitott ablakot, a feltört íróasztalt,
               ő már régen a harmadik utcában jár!... Legfeljebb elmegy a károsult kedve a
               randevútól!</p>
            <p>Most sipoló, fütyülő, hörgő kurrogással szólalt meg a rádió keresője, hogy félpercnyi
               keresgélés után valami vérpezsdítő spanyol tangó dzsessz-muzsikája zendüljön meg a
               hangszekrényből.</p>
            <p>- Rendben van! - helyeselte Árnyék a rádiót. - Ez is valami lárma... Mindegy, hogy
               micsoda, csak zaj legyen, mert őrületes a csend.</p>
            <p>Ebben a pillanatban megszólalt a csengő, nyomban utána kattant a kilincs, nyílt az
               ajtó és Árnyék vakmerően kimászott az íróasztal alól.</p>
            <p>Egy óvatos pillantást vetett a diszkrét, kék fényben fürdő szobára. Nem volt benn
               senki, az ajtó félig nyitva. Egy ezredmásodperc alatt átvillant az agyán, hogy
               legjobb lenne átmenni a szomszéd szobába, de attól tartott, hogy az előszobába vezető
               ajtót is nyitva hagyták és túl veszélyesnek látta az ebédlő felé való menekülést. Az
               ablakhoz lépett tehát, de nyomban ijedten hökölt vissza. Az ablak alatt, a
               Liget-fasor erős fényű ívlámpáinak fényében egy felhajtott gallérú férfi állt a
               rácskeritésen kívül és éppen erre az ablakra nézett. Itt lehetetlenség kimenni!</p>
            <p>Egy szempillantás alatt visszahúzódott és az ablak sarkából leste, hogy a férfi
               elmenjen. Nehéz másodpercek multak el. A férfi nem mozdult az ablak alól. Mintha
               odacövekelték volna, úgy állott szétvetett lábakkal, zsebredugott kezekkel és egy
               pillanatra sem vette le szemét a kék fényben derengő ablakról. Szó sem lehet az
               ablakon át való menekülésről.</p>
            <p>Árnyék megfordult, hogy a minden mindegy végső lázában mégis az ebédlő felé keressen
               egérutat, de ebben a pillanatban hangokat hallott az előszobából és a megszorult
               fenevad acsarkodó dühével bujt vissza az íróasztal alá.</p>
            <p>Most már nem sok reménye volt a menekülésre. Valószínűnek látta, hogy ezek itt talán
               órákig is „elvacakolnak” egymással, lehetetlen, hogy azalatt fel ne fedezzék, hogy
               nincsenek egyedül. Most bánta, hogy nincs revolvere. Végszükség esetén egyszerűen
               megkötné őket és elmehetne. Meglapulva pihegett az íróasztal homályos üregében és
               élénken fülelt, bár nem érdekelte túlságosan a várható idill.</p>
            <p>Csöpögősen szívélyes, hízelgő férfihang zsongott a meleg, virágillatú levegőben.</p>
            <p>- Parancsoljon befáradni, Magduska... Erre... Engedje meg, hogy megdicsérjem a
               pontosságáért... Helyezkedjék kényelembe...</p>
            <p>Ijedt csodálkozással válaszolt egy üde leányhang.</p>
            <p>- De... bocsánat vezérigazgató úr... Nem értem ezt...</p>
            <p>Férfihang: - Mit nem ért gyönyörű gyermek?</p>
            <p>Leányhang: - Ezt az egész dolgot, - ezeket az előkészületeket... Ezeket a
               virágokat... az illatot a levegőben... a világítást, - most határozott, kemény lett a
               leány hangja. - Bocsásson meg igazgató úr... de azt hiszem... én azt hittem, hogy
               dolgozni fogunk...</p>
            <p>Férfi: Ugyan kis csacsi gyerek... Természetesen dolgozni fogunk... Azt csak nem
               veheti rossz néven, ha kissé barátságosabbá akartam tenni ezt a rideg barlangot?</p>
            <p>Leány: Nem is olyan rideg... És... azt hiszem... mégis jobb lesz, ha rögtön
               elmegyek... Nem tetszik nekem ez az egész előkészület.</p>
            <p>Férfi: De Magduska drága, hiszen dolgozni akarunk... Nézze, itt van az írógép... -
               közelgő léptek, egy-két kopogás az írógépen... Maga ide beül az asztalhoz, (Árnyék
               hátán végigborzongott a rémület) és én innen diktálok. Ne legyen gyanakvó!... Nem
               lesz semmi baj... illetve semmi olyan, amit maga is ne akarna...</p>
            <p>Leány: Nem tudom... de én úgy félek... És ez a zene... kérem, igazgató úr, én mégis
               inkább elmegyek.</p>
            <p>Férfi: Na, ne legyen olyan nagy gyerek. Ha fél, inkább a közelébe sem megyek! Nem
               tudtam, hogy megsértem, ha a tiszteletére előkészítek egy kis uzsonnát... De maga
               fázik! Melegítse fel a kacsóit a kandallónál... Istenem, egészen át van fagyva... És
               még azt mondja, hogy elmegy... Igyon ebből a pohárkából... Nem alkoholos és
               felmelegít... (pohár koccanása) igya csak ki nyugodtan... Ne féljen, nincs itt mitől
               félni... iszik még egyet?</p>
            <p>Leány: Nem.. Köszönöm, vezérigazgató úr...</p>
            <p>Férfi: Ne mondja folyton, hogy vezérigazgató úr... Olyan hosszú és tekintélyes cím...
               Különben sem vagyok vezérigazgató... Az az Áruhitel irodájában maradt...</p>
            <p>Leány: Hanem?... Mit mondjak?</p>
            <p>Férfi: Ha már nem tudja azt mondani, hogy Ödön, mondja, hogy Hantos... De minden „úr”
               nélkül... Csak egyszerűen Hantos.</p>
            <p>Leány: Azt nem lehet vezérig... Hantos úr..</p>
            <p>Férfi: Látja, milyen fukar maga.. Még ezt a kis illúziót is sajnálja a hülő szívű
               bácsitól... Milyen boldog lehet, akinek azt mondja, Péter... vagy Jenő...</p>
            <p>Leány: Árpádnak hívják... De talán lássunk a munkához...</p>
            <p>Férfi: Ugyan, hagyjuk azt az undok munkát! Még fel sem melegedett... egyen valamit...
               Talán ebből a füstölt lazacból... vagy egy csipetnyi kaviárt?... Tiszteljen meg
               azzal, hogy nem ad kosarat... Kóstoljon ebből az üvegből egy pohárkával.</p>
            <p>Leány: Köszönöm, vezérigazgató úr, nem kérek semmit... És engedjen elmenni.</p>
            <p>Férfi: Elmenni?... - most hirtelen nagyon izzóan szenvedélyes lett a férfi hangja. -
               Arról szó sincs... Illetve lesz... de majd ha végeztünk a munkával... Nézze Magda,
               legyen okos...</p>
            <p>Leány: Köszönöm... eszemnél vagyok... És nem is fogom elveszteni.</p>
            <p>Férfi: Tisztában van azzal, hogy mit utasít vissza. Tudja, mit jelent az én
               jóindulatom?</p>
            <p>Leány: Tudom... Éppen azért megyek... Kérem, engedjen ki (most kemény kulcsropogás
               hangzik, a férfi bezárja az ajtót, a kulcsot lehúzza).</p>
            <p>Férfi: Hogy ne siessen annyira, gyöngyvirágom... Mielőtt elmegy, még van egy kis
               mondanivalóm...</p>
            <p>Leány: Kérem... Én nem bánom, ha B-listára tesz is. Engem nem érdekel a vezérigazgató
               úr mondanivalója... Engedjen kimennem, mert botrány lesz...</p>
            <p>Férfi: A botránytól csak maga félhet, fiam... És ajánlom, térjen észre... A házban
               nincs senki... Ketten vagyunk... Nem tudja meg soha senki, hogy mi történt itt...
               Legyen kedves hozzám. Karriert csinálhat... Kiemelem a szürke robotból... Nagy életet
               nyujtok... Autót, gyöngyöt, prémeket... Mindent kaphat, amit csak elgondol... De
               legyen kedves hozzám... Megőrülök magáért... Maga nem tudja, mit szenvedtem eddig a
               vágyakozástól... Őrülten szeretem... Már régen... de nem mertem elárulni... titokban
               tartottam, mert féltem, hogy elriasztom... (a férfi hangja egyre forróbb) Magda!...
               Hallgasson meg! Tegyen boldoggá, úgy meghálálom, ahogy csak lehet... Mindenem a
               magáé... Legyen jó hozzám!</p>
            <p>Leány: (hideg irtózattal) Nem... nem... Kérem, ne jöjjön közelebb. Maradjon...
               Engedjen elmenni...</p>
            <p>Férfi: Nem hiszi, amit mondok?... Azt hiszi, be akarom csapni?... Akarja tudni, hogy
               milyen gavallér vagyok? Már előkészítettem magának ötezer pengőt! Itt van a
               fiókban... egy boritékban... A magáé... és még több is... Minden, ami után kinyujtja
               a kezét... Legyen esze.</p>
            <p>Leány: Kérem... ne nyuljon hozzám... Ne érjen hozzám, mert sikoltok... engedjen!!</p>
            <p>Férfi: Sikolthat... Ha nem akarja szépszóval... nekem mindegy. De innen nem megy ki
               győztesen... Ha nem kellett úgy, majd megkapom így... (Kis lihegő birkózás, halk
               ropogással szakad valami ruhaanyag, aztán könnyű, futó lábak közelednek az
               ablakhoz).</p>
            <p>Leány: (szaggatott, lihegő hang): Ne közelítsen! Aljas, sötétlelkű gazember...
               (felkap valamit az asztalról) nyissa ki az ajtót, mert rögtön kidobom ezt a tappert
               az utcára és sikoltok... Az utcán sokan járnak... Kitöröm az ablakot!...</p>
            <p>Férfi: (lefojtott indulattal): Tegye le a tappert... Már rendben van... Nem is
               érdekelt komolyan... Csak kiváncsi voltam, hogy tényleg olyan nebántsvirág-e? Úgy
               látszik, még vannak tisztességes lányok... Nézze, kinyitom az ajtót, (kulcsropogás,
               ajtónyílás) de most már hagyjuk abba... Köszönöm, hogy visszaadta az illúziómat...
               Már azt hittem, minden nő egyformán eladó... Úgy látszik, nem így van... No, jöjjön
               el szépen az ablaktól... (óvatosan közeledő léptek). Már nyitva van az ajtó... Akár
               el is mehet... Hozza rendbe magát és menjen... A haja egészen összekuszálódott...
               Nyugodjon meg és felejtse el ezt a rossz tréfát...</p>
            <p>Lent az utcán kalapáló halántékkal ismerte fel Árpád Magda alakjának árnyékát a
               kékesen derengő függöny mintáin. Torkában dobogó szívvel figyelt. Valami kisebb
               tárgyat tartott Magda a kezében, amit fenyegetően emelt fel, néhány pillanattal
               később lassan közeledő férfi alakja bukkant fel mellette. A férfi alakja Magda mellé
               állt, szelid, lassú mozdulatokkal magyarázott valamit, aztán hirtelen elkapta Magda
               kezét, másik karjával átölelte és vad, vonagló birkózással tüntek el az ablakból.
               Árpád egy pillanatig megdermedve állt, azután forró, vörös gőz öntötte el az agyát és
               benyitva a kertkapun, hosszú ugrásokkal rohant át a kavicsos úton.</p>
            <p>Árnyék idegeit megpattanásig feszítette az izgalom. Az alattomosan szelid, békítgető
               férfihang hirtelen elhallgatott, most csak két pár láb tülekedő dobogása hangzott a
               szőnyegen, forró, lihegő lélegzetvételek, a leány torkából nyöszörgő sírásfoszlányok
               szakadtak, egyszerre mindketten nekizökkentek az íróasztalnak, azután tompa huppanás
               hallatszott és felnyikkantak a bőrdívány rugói. Árnyékban furcsa, gyűlölködő düh
               támadt a leánnyal dulakodó férfi ellen. A szobában lezajlott alattomos támadás
               hallatára keményen megszorította öklében a feszítővasat és már azt számítgatta,
               történjen bármi, ő kimegy és egy jólirányzott ütéssel elkábítja a férfit, de a
               zsebében lapuló - most már tudta - ötezer pengő visszatartotta. Biztos volt abban,
               hogy hajszás kis tolvaj-életében soha többé nem adódik ilyen alkalom és nagyon
               szerette volna megtartani a pénzt.</p>
            <p>Árnyék hangtalan vívódásait hirtelen megszólaló csengőszó vágta ketté: Hosszan,
               követelően, sőt fenyegetően vijjogott a csengő hangja, majd tompa dörömbölés hangzott
               a kapu felől.</p>
            <p>A szobában hirtelen csend lett. A váratlan csengőszó hideg zuhanyként hatott a
               dulakodó férfire, a dörömbölésre pedig rekedt hangon szólalt meg:</p>
            <p>- Ki lehet az? - Mindegy, meg kell néznem... Maradjon egy pillanatig Magda. Kérem,
               kerüljük a botrányt... Elküldöm az illetőt. Aztán elengedem magát is...</p>
            <p>- Nem maradok - sírta a leány. - Most van megijedve? Gyáva kutya! Aljas gazember!
               Vezérigazgató úr!</p>
            <p>Odakint folyton erősbödött a dörömbölés és a csengő szünet nélkül berregett. Árnyék
               hallotta, amint a férfi kiment a szobából és az egyedül maradt leány gyors
               mozdulatokkal hozta rendbe bizonyára megtépázott ruházatát. Ismét az ablakra gondolt,
               de mielőtt kibujhatott volna rejtekéből, a leány léptei az ablakhoz kopogtak...</p>
            <p>Valószínűleg itt akarja bevárni, amíg az igazgató visszajön és most már nem engedné
               közel magához. Bizonyos, hogy kiverné az ablakot!</p>
            <p>Árnyék száraz torokkal nyelt egy keserűt. A negyedórás lapulás - valójában tizenöt
               perc alatt történt mindez, de neki úgy tünt, hogy az örökkévalóság óta szorong
               kényelmetlen búvóhelyén - teljesen kimerítette és már alig hitt abban, hogy innen ép
               bőrrel menekül. Hiába, ilyen az ő formája. Egyszer szalad be valami rendes dolog,
               akkor is ilyen bolond cirkusz töri ki a nyakát.</p>
            <p>Az előszoba felől erélyes, fenyegetően izgatott férfihang közeledett, mögötte
               valamivel távolabbról hangzott az igazgató hangja. Rosszul leplezett félelemmel
               tiltakozott az erőszakos behatolás ellen. Míg az ajtóhoz értek, többször
               megpróbálhatta távoltartani az ujonnan jött férfit a szobától, de az félrelökte.</p>
            <p>Most megnyílt az ajtó és a leány halk, boldog sikollyal suhant át a szobán.</p>
            <p>- Árpád! - Istenem... - csak ennyit tudott mondani, mert elállította szavát a feltörő
               zokogás.</p>
            <p>Nehéz, fenyegető csend támadt. Árnyék szinte érezte a levegőben a két férfi egymást
               méregető, gyilkos dühtől parázsló pillantását, amikor hatalmas ugrás dobbant a
               parketten és egy kis furcsa recsegés. Árnyék már ismerte ezt a hangot korcsmai
               verekedésekből. Ez a csontos ököl puha porcogóba vágódó ropogása! Valami felborult -
               bizonyára az uzsonna-kocsi, - velőtrázó női sikoly hasít a hatalmas csörömpölésbe,
               becsapódik egy ajtó - most szaladt ki a nő - és már csak a két férfi ziháló lihegése
               hangzik. Kemény ütések zuhognak, valami tompa puffanással dől el, fojtott, lihegő
               káromkodás hörög az imént még szerelmesen búgó igazgató torkán, újabb ütések
               csattannak, tántorgó, feszült izmú lábak dobognak a néma tusában. - Árnyék mit nem
               adna érte, ha láthatná a gyönyörű küzdelmet! - most erős, döngő ökölcsapás
               találhatott célba, majd artikulátlan hangon üvölt fel az igazgató.</p>
            <p>- Nyomorult! Lelőlek, mint a kutyát!</p>
            <p>Hatalmas dobbanással ugrik valaki, éles dörrenéssel sül el egy fegyver és ugyanabban
               a pillanatban egy súlyos test zuhan az íróasztal sarkának, kémény koppanás, halk
               recsegés és hirtelen ijesztően csendes lesz a szoba. Már csak egy felhevült férfi
               tüdejének a zihálása hangzik és Árnyék tisztán hallja, hogy a lihegő férfi az
               íróasztal mellé jön. Kis, dermedt csend, újabb mozgás, egy-két nehéz, akadozó
               lélegzetvétel, most víz halk loccsanása - a víz befolyik az íróasztal alá - újabb
               nehéz, néma másodpercek mulnak, aztán távolodó, bizonytalan, tétován imbolygó léptek
               és becsukódik az ajtó. Az egyik elment. De a másik itt maradt!...</p>
            <p>Még vár vagy két percig. A szobában nem mozdul semmi, hát mégis megkockáztatja, hogy
               előjöjjön. A legrosszabb esetben elájult a másik!... Jó lesz sietni, mert még magához
               tér és ő újra itt ragad. Óvatosan áthajol az íróasztalon és irtózattal akad meg a
               szeme az íróasztal tövében levő halotton. Megüvegesedett szemek merednek a szoba kék
               hangulatvilágításába, arca merő zúzódás és vér, feje körül minden úszik a véres
               vízben. A halott halántéka táján széles, mély sebből lassan szivárog a vér és
               formátlan, vörös foltba issza a zöld házikabát gyapjúszövete.</p>
            <p>Árnyék gyomrában émelygősen kevergett az undor és a félelem, de azért volt annyi
               lélekjelenléte, hogy kissé körülnézzen a szobában, nem felejtett-e itt valami
               nyomravezető bűnjelet az utolsó percben érkezett „Árpád”, ahogyan a lány nevezte.
               Hátha ő sem szereti a napfényt ezekután? Mindenütt vad felfordulás beszélt a nagy
               küzdelemről. - Árnyék nem is igen értette, hogyan sikerült két perc alatt ennyire
               összezúzni, felborítani mindent. Amerre nézett, mindenütt feldöntött bútorok, az
               összegyürt szőnyegen porcellán- és üvegcserepek között széttaposott szendvicsek és
               csemegék, itt-ott színes kis tócsákban gyült meg az eltörött likőrös üvegek tartalma.
               A kandalló lobogó, vörös lángjai furcsa reflekszeket dobáltak a kék fényben fürdő
               felfordulásra és az egyik pálinka-pocsolyában groteszkül tragikus szimbolumként ázott
               egy vörös szekfü. Valamivel odább, közel a halott jobb kezéhez - még most is
               görcsösen szorongatta kezében a kis fekete Browningot - egy ártatlan fehér rózsa
               hevert a zöld lében, de az ismeretlen „Árpád” után, még Árnyék gyakorlott, kutató
               szemei sem találtak semmi áruló nyomot.</p>
            <p>Leoltotta a villanyt és a már jólismert uton visszatapogatózott az udvar felé. A
               lépcsőházban valami puhára lépett. Egy félpár bőrkeztyű akadt az ujjai közé. Zsebre
               tette és most már gyors, zajtalan mozgással tünt el a hátsó front irányában.</p>
            <p>A villa pedig sötét közömbösséggel meredt világtalan ablakszemeivel a járdán elsiető,
               nyugodt, kiegyensúlyozott életű emberekre, mintha néma falai között minden a
               legtökéletesebb rendben lenne.</p>
            
         </div>
         <div type="chapter">
            <head>IV.</head>
            <p>Árnyék nagy csodálkozással állapította meg a legközelebbi villanyóránál, hogy még
               csak félhat van. Rövid félóra alatt játszódott le tehát fülehallatára a dráma, és
               hideg fejjel gondolta át a teendőket.</p>
            <p>Tudta, hogy a tulajdonképpeni küzdelem csak most kezdődik és már a védekezésen törte
               a fejét. Mindenekelőtt visszavitte rózsautcai barátjának a kölcsönkapott szerszámokat
               azzal, hogy ő inkább éhenhal, de ilyen szerszámokat nem vesz többé a kezébe, amivel
               körülbelül igazat is mondott.</p>
            <p>Azután bement a legközelebbi borbélyhoz, megberetválkozott, megfésültette a haját -
               az inge szerencsére tiszta volt - és a Mancitól kapott hatvannyolc fillérből
               harminchatot ábrázatának rendbehozatalába fektetett. Most már sokkal rendesebben
               nézett ki, de még mindig félt a százas, az első százas felváltásától. Bár olyan éhes
               volt, hogy szikrázott a szeme, mint a tűzkő, még csak egy zsemlyét sem vett, hanem
               kisietett a Nyugatihoz és megmaradt fillérjein kitisztíttatta a cipőjét.</p>
            <p>Negyedórát töltött azzal, hogy kiválasztott egy üzletet, ahova beszaladva,
               felválthatja a pénzt, mintha nem az övé lenne, nem vásárol semmit, hanem csak gazdája
               szalasztotta át, hogy felváltsák.</p>
            <p>Felesleges izgalom volt. Az egyik nagy hentesüzlet pénztáros kisasszonya minden
               gyanakvás nélkül felváltotta a pénzt és Árnyék győzelmes rohanással szaladt a
               Kazár-utcába. Vásárolt egy jó télikabátot, egy másik üzletben egy öltöny ruhát, egy
               kopott bőröndöt, néhány darab fehérneműt és hat órára már tetőtől-talpig átöltözve
               ült bőröndjével az Erzsébet-téren egy étkezőben és vacsorázott. Az egyik ujságban
               kikeresett egy hirdetést, amely bútorozott szobát kinált a közelben. Felment a címre,
               megalkudott, fizetett és hamis névvel kitöltve a bejelentőlapot, bezárkózott.
               Mindenekelőtt átszámolta a boríték tartalmát. Idegeiben még mindig ott remegett az
               utóbbi óra súlyos eseményeinek izgalma és háromszor is eltévesztette a számolást,
               míg végre megállapította, hogy valóban megvan az ötezer pengő, ötven, illetve most
               már, hogy egyet felváltott, negyvenkilenc darab százas. Sokáig gondolkozott, hova
               rejtse el a vagyont. Minden elképzelhető ötlet megfordult fejében, de egyik sem volt
               elég biztos ahhoz, hogy esetleg évekig is ott maradhasson a pénz, mert el volt
               szánva, hogy elfogatása esetén sem adja vissza. Elítélni akkor is elítélik, ha
               visszaadja, miért ne legyen legalább valami haszna az esetből?</p>
            <p>Amint idáig ért gondolataiban, hirtelen kínzó nyugtalanság szállta meg. Hogy is van
               ez? Elítélni elítélik... Ha megfogják! Már pedig hogy holtbiztos az ember sohasem
               lehet, ezt nagyon bölcsen tudta. Nem is a lopásért járó ítélet zavarta meg, hanem a
               tragikus tény, hogy a lopás színhelyén egy halott is fekszik, akit kemény tusában
               ütöttek agyon... Igaz, hogy ehhez neki semmi köze, ő a lopást még akkor követte el,
               amikor az áldozat élt, sőt jelen sem volt, még távozásakor sem használt erőszakot, de
               a baj ott van, hogy mindezt bajosan fogják elhinni neki „odabent”. Az ártatlanság
               magában véve nem elég, azt bizonyítani is kell! Ha már alibit úgy sem tud igazolni,
               mivel igazolja hirtelen jómódját? És ha már be kell ismernie, hogy ellopta a pénzt,
               nem tagadhatja, hogy mikor követte el a lopást, hiszen az inas akkor ment el! Igaz,
               hogy csak talán órák mulva fedezik fel a holttestet és mondhatja azt is, hogy amikor
               bement, már ott hevert a hulla, de ez meg halottrablás és nem sokkal jobb, mint az
               előbbi, nem is beszélve arról, hogy nem hiszik el a detektívek.</p>
            <p>Hirtelen nagyon égette testét az imént vásárolt ruha és őszinte irtózással nézett az
               előtte heverő százas kötegekre. Ez a pénz, az az átkozott, hajszolt pénz, a
               legsúlyosabb bűnjel lett a szemében. Már szinte látta az ujságok első oldalán a
               harsány, nagybetűs címet:</p>
            <p>„Bestiális kegyetlenséggel végrehajtott rablógyilkosság a Liget-fasorban!”</p>
            <p>Újra és újra átgondolta az eset lefolyását, attól a pillanattól, amikor véletlenül
               belebotlott az Andrássy-úton Manciba, végig minden kis mozzanatot és hideg
               iszonyodással látta be, hogy lehetnek apró-cseprő támpontjai a nyomozásnak, amiből
               felkutatják a tolvajt, azután pedig nehéz lesz bizonyítani, hogy a tolvaj nem gyilkos
               is egyúttal.</p>
            <p>Némi töprengés után bőröndjébe zárta a százasokat, zsebretette a kulcsot és miután ma
               este sehogysem bírta az egyedüllétet, elindult a legközelebbi moziba.</p>
            <p>Nem érezte jól magát a sötét nézőtéren. Valami amerikai detektív-dráma pergett a
               vásznon, körülötte csupa szerelmes párok hajoltak össze és nagyon egyedül érezte
               magát.</p>
            <p>Eszébe jutott Manci és nagyon sajnálta, hogy nem jegyezte meg jobban a virágüzlet
               címét, a lakását pedig egyáltalán nem is kérdezte. Csak annyit tudott, hogy az
               Andrássy-úton, valami idegen nevű virágról elnevezett üzletben dolgozik, de most
               úgyis hiába keresné ott, az üzlet zárva van. Milyen remek dolog lenne most, ha itt
               ülne és ő megfoghatná a kezét, érezne maga mellett egy másik életet, amelyik azonos
               az övével. Árnyék nem volt tisztában a modern lélekelemzés fogalmával és nem
               tudhatta, hogy az a kereső nyugtalanság, amellyel egyik helyről a másikra rohan, a
               lelkét megterhelő bűntudat, amely úgy fekszi meg a mellét, mint egy túlzsíros és
               túlnehéz vacsora a gyenge, ideges gyomrot, amitől szörnyű rosszakat lehet álmodni.
               Egy ideig még elnézte a vászon gyorsan mozgó figuráit, azután valami fojtogató
               nyugtalanságtól űzve, kirohant az utcára. Betért a legközelebbi vendéglőbe. Evett
               valamit, nehéz vörösbort ivott rá, aztán becsomagoltatott egy üveg likőrt, meg egy
               poharat és hazasietett. Levetkőzött, leült az ágy szélére és egymásután töltögette a
               poharakat, azzal az elhatározott céllal hajtogatta fel, hogy minél hamarabb
               öntudatlanná igya magát, mert tisztában volt azzal, hogy másként aligha alszik ezen
               az éjszakán.</p>
            <p>Amint fogyott az üvegben az aranysárga lé, olyan arányban lett bambább és
               kifejezéstelenebb Árnyék arca. Valami kisérteties, néma küzdelem volt ez a belsejéből
               feltörni akaró, eddig ismeretlen érzés, a bűnbánás, a feltápászkodó ájult
               lelkiismerettel, amelyben végül is Árnyék győzött az első menetben. Addig ivott, míg
               a keze a szája mellé öntötte az italt és a ragadós, édes folyadék végigömlött az
               ingén. Akkor kicsúszott kezéből az üveg és úgy dőlt végig az ágyon, mint egy darab
               fa. Úgy is aludt. Mélyen, tompa kábultságban, álom és érzések nélkül.</p>
            
         </div>
         <div type="chapter">
            <head>V.</head>
            <p>A hazatérő inas este hétkor fedezte fel a gyilkosságot. Rögtön telefonált a
               főkapitányságra és negyedórával később már ott álltak a nagy, szürke rendőrségi autók
               a Liget-fasor százkilencvenötös számú villája előtt. A kapuban komoly, szigorú arcú
               rendőr állt őrt, a villa valamennyi ablaka ki volt világítva, az utcán szenzációra
               éhes tömeg feketéllett és izgatott hangon ment szájról-szájra, mi történt az örökké
               csendes, előkelő villában.</p>
            <p>Az úriszobában a mesterségbeli gyakorlat rendszeres alaposságával dolgozott a
               bizottság. A rendőrorvos megállapította, hogy beállt a halál, valószínűleg a
               halántékon tátongó mély seb következtében, azután felvillant néhányszor a fotografus
               magnéziumja, lefényképezték a hullát, a szoba valamennyi részét külön-külön és
               együtt, azután munkába lépett a gyilkossággal foglalkozó detektívcsoport.</p>
            <p>Míg Répás csoportvezető alaposan átkutatta a szobát, addig helyettese kihallgatta az
               inast és két másik detektív átkutatta a kertet. Tíz percnyi vizsgálódás és
               kérdezősködés után körülbelül tisztában voltak a tényállással.</p>
            <p>Az inas vallomása szerint délután ötre nőt várt a megboldogult vezérigazgató úr, az
               íróasztalra készített írógépről pedig könnyű volt megállapítani, hogy valószínűleg
               gépírónőt. A nagy felfordulás, törés, zúzás, viszont arra engedett következtetni,
               hogy aligha a nővel folyt ez az élet-halál harc, tehát valószínű, hogy valaki férfi
               ember hatolhatott be és azzal küzdött az áldozat, amíg valami éles, súlyos tárggyal
               halántékon nem ütötték, ami után a gyilkos elmenekült. Csak azt kellett eldönteni,
               vajjon itt volt-e már akkor a nő, vagy sem? Valószínűnek látszott, hogy itt kellett
               lennie, mert ha a gyilkosság elkövetése után érkezett volna, akkor a nő fedezte volna
               fel a gyilkosságot. Ámbár az is lehet, hogy itt volt a gyilkosság után, csengetett,
               de miután senki sem nyitott ajtót, újra elment. Vagy talán a nő el sem jött.</p>
            <p>Répás csoportvezető gondosan átvizsgálta a roncsokat és a tiszta evőeszközökből
               megállapította, hogy az előkészített ételekből nem evett senki, tehát a nő
               valószínűleg még nem volt itt akkor, amikor a gyilkosság történt, már pedig ez szinte
               kizárja a féltékenységi dráma lehetőségét.</p>
            <p>Marad tehát az a valószínűség, hogy az inas távozta - háromnegyed öt - és az áldozat
               érkezése közötti időben betört valaki, azt tettenérte a házigazda és a betörő a
               gyilkos!</p>
            <p>Alaposan átvizsgálták az ajtózárakat, de nem találták rajta az erőszak nyomát. Ez
               azonban nem jelentett semmit. Répás nagyon jól tudta, hogy a rutinos betörők milyen
               simán nyitják ki álkulccsal az ilyen gombos-zárakat. Ezekután az íróasztalt vette
               szemügyre. Alig hajolt az íróasztal mögé, azonnal felfedezte a finom feszítővas
               nyomait és elégedetten bólintott.</p>
            <p>Néhány gyors kérdés az inashoz és már tudta, hogy ötezer pengőnek kell az íróasztal
               valamelyik fiókjában lenni, amit az áldozat két nappal előbb tett oda. Valami
               ingatlanvétel előlegéül kellett ez az összeg, egyik délután kellett volna kifizetni,
               de még nem perfektuálódott a vétel, így ott maradt.</p>
            <p>A halott bankár zsebeiből előkeresték a kulcsokat, felnyitották a még fel nem
               feszített fiókokat és megállapították, hogy az ötezer pengőt tartalmazó boríték
               eltűnt.</p>
            <p>Répás csoportvezető agyában gyorsan kapcsolódtak egymásba a következtetés láncszemei.
               Már úgy vélte, hogy csak olyan ember követhette el a rablást, betörést, illetve
               rablógyilkosságot, - akinek tudnia kellett, hogy ebben az íróasztalban ötezer pengő
               várja, sőt még azt is tudnia kellett, hogy délután lesz egy negyedórai ideje a
               betörés végrehajtására. Hogy itt délután nem lesz itthon senki, ezt csak az inas
               tudhatta. Viszont az inas abszolút megbízható ember - húsz éve szolgálta az
               áldozatot! - és egész magatartása, őszinte rémülete, úgyszólván eleve kizárja a gyanú
               árnyékát is. Répás mindenesetre elhatározta, hogy szemmel tartja az inast is.
               Mindenki gyanús, aki él!</p>
            <p>- Melyik irodával tárgyalt a gazdája az ingatlanvételről? - kérdezte Répás.</p>
            <p>- A „Stabilia” ingatlanügynökséggel - felelte az inas. - A Rottenbiller-utcában van
               az iroda.</p>
            <p>- Horváth úr, - fordult helyetteséhez - menjen ki a Stabilia ingatlan-irodába. Tudja
               meg, kivel tárgyalt az áldozat, mikor, hol és ki tudhatta, hogy itt pénz fekszik?
               Siessen!</p>
            <p>Horváth fejébe nyomta kalapját és elsietett. Répás még feltett néhány kérdést az
               inasnak. Máskor is megtörtént-e, hogy az áldozat idehaza dolgoztatott írógépen,
               sejti-e az inas, ki lehet a mára idevárt hölgy, járt-e már a hölgy itt, stb.</p>
            <p>Az inas készségesen elmondta, hogy idehaza sohasem ment komoly munka az írógépen. Még
               festék-szalag sincs a gépben, fogalma sincs, kit várhatott ide az igazgató úr és azt
               hiszi, az a bizonyos mára várt hölgy sohasem járt még itt. Legalább is erre mutat az
               a nagy előkészület, amit az áldozat rendelt. Olyanoknak nem készül így fel, akik már
               jártak itt valaha.</p>
            <p>Miután a bizottság elvégezte a helyszíni szemlét, átadták a terepet a
               fotoriportereknek és ujságíróknak. Elhelyezkedtek autóikon. A szobában két rendőr
               állt őrt, hogy a halott elszállítása után se változtassanak semmin.</p>
            
         </div>
         <div type="chapter">
            <head>VI.</head>
            <p>Répás elhelyezkedve kocsiján, belepillantott jegyzetkönyvecskéjébe, aztán kiszólt a
               soffőrnek.</p>
            <p>- Hajtson a Dorottya-utcába. Az Áruhitel rt. palotájába.</p>
            <p>Este félnyolc volt, amikor a kocsi megállt az Áruhitel épülete előtt. Természetesen
               senki nem tartózkodott bent ilyen időpontban a portáson és a két éjjeli őrön kívül,
               de ez nem bántotta Répást. Felcsengette a meglepett és bizalmatlankodó portást,
               megnevezte magát, elmondta, mi történt a Liget-fasorban és egyáltalában nem véve
               tekintetbe a portás sopánkodásait, gyors, rövid kérdéseket tett fel. Öt perccel
               később már tudta, hogy az utóbbi időben egy nagyon szolíd, abszolút tisztességes
               fiatal lány gépelt a vezérnek, aki a szüleinél lakik, a neve Murányi Magda.</p>
            <p>A detektív megnézette a portással az alkalmazottak lakcímét feltüntető könyvben, hol
               lakik az a Murányi Magda, felírta noteszébe a címet és a szürke luxuskocsi
               elszáguldott a Hernád-utcába.</p>
            <p>Még nem volt nyolc óra, mikor Répás becsengetett a kétszobás, udvari lakás
               ajtaján.</p>
            <p>Rögtön felnyílt az ajtó és a detektív belépett az előszobába.</p>
            <p>Induláshoz öltözött fiatal lány nyitott ajtót. Nagy ametisztszínű szemek tapadtak a
               detektív arcába és nem kerülte el Répás figyelmét, hogy a keztyűt húzó ujjak idegesen
               remegnek, az üde, hamvas arcon pedig határozottan felismerte a nemrégen még patakzó
               könnyek nyomait.</p>
            <p>- Bocsánatot kérek, - udvariaskodott Répás - az államrendőrségtől jöttem. Detektív
               vagyok. Murányi Magda kisasszonyt keresem.</p>
            <p>Már az első szavaira olyan rémület torzította el a leány vonásait, hogy a detektív
               rögtön tisztában volt a helyzettel: - Ez a leány tud valamit!... Sőt nagyon sokat
               tud!...</p>
            <p>Magda alig hallhatóan lehelte:</p>
            <p>- Én... én vagyok. Tessék talán beljebb fáradni... Vagy... el akar vinni?!...</p>
            <p>A detektív megnyugtatóan mosolygott.</p>
            <p>- Nem... világért sem vinném el kisasszony. Nem is úgy néz ki, mint aki képes lenne
               olyat tenni. Csak tanuként szeretném kihallgatni. Néhány perc az egész... Itt is
               elintézhetjük.</p>
            <p>Magda letette a télikabátját és szótlanul, csak mozdulattal invitálta a detektívet a
               belső szoba felé. Míg az előtte haladó detektív széles vállait nézte, ezernyi szörnyű
               gondolat rohanta meg az agyát és kemény erőfeszítéssel uralkodott magán. Árpádra
               gondolt, aki az utolsó pillanatban lépett közbe, az előtte elcsattant iszonyú
               ütésekre, és elszorult a szíve a félelemtől. Akkor ő elrohant, mostanáig egy görcsös
               sírás rohamában vergődött, fogalma sem volt arról, mi történt azután a villában a két
               férfi között és éppen most akart elmenni, hogy felkeresse Árpádot. Nagyon féltette a
               vőlegényét, el volt szánva, hogy nem felel a detektív kérdéseire, legalább is nem
               árulja el, hogy Árpád járt a villában. De rögtön belátta, hogy ez lehetetlenség. Az
               igazgató valószínűleg feljelentette Árpádot, őt most talán nem találják és azért jött
               ide ez a szörnyű, keményarcú ember, hogy tőle tudja meg Árpád tartózkodási helyét?
               Nem fogja megtudni!... Mint ahogy nem is tudja!...</p>
            <p>A konyhaajtó kinyílt és fehérhajú, kedves arcú néni dugta ki a fejét.</p>
            <p>- Mi az Magdi? Miről van szó?</p>
            <p>Magda gyengéd erőszakkal tuszkolta vissza anyját a konyhába.</p>
            <p>- Semmi, mama... Ez az úr az irodából jön... hagyj vele beszélni.</p>
            <p>Becsukódott a konyhaajtó és Magda halántékára szorított tenyerekkel sietett a
               detektív után.</p>
            <p>A pirosterítős ebédlőasztalnál a detektív így szólt:</p>
            <p>- Bocsásson meg kisasszony, ha kellemetlen dolgokat mondok... kénytelen vagyok
               vele.</p>
            <p>- Kérem... csak tessék.</p>
            <p>- Járt a kisasszony ma délután a Liget-fasor százkilencvenötös számú villában?</p>
            <p>- Igen...</p>
            <p>- A vezérigazgató rendelte... hogy ott dolgozni fognak?!... Így van?...</p>
            <p>- Igen... így van.</p>
            <p>- És... kisasszonyt kellemetlen meglepetés érte... Szó sem volt munkáról... Ellenben
               gyanus előkészületeket talált... Igaz?</p>
            <p>- Igen... igaz... - lehelte Magda és hirtelen nagyon rosszat sejtett. - De miért?</p>
            <p>- Pardon, majd én kérdezek. Mi történt ezután?</p>
            <p>- Semmi... Fogtam a kabátomat és eljöttem...</p>
            <p>A detektív szeme szúróssá vált.</p>
            <p>- Egész egyszerűen és simán? Csak úgy eljött?</p>
            <p>- I... igen - felelt Magda bizonytalanul remegő hangon.</p>
            <p>- Ne vegye rossz néven kisasszony... De amit kérdezek, az a nyomozás érdekében nagyon
               fontos... Mikor ment oda? Lehetőleg pontosan...</p>
            <p>- Öt órakor... Talán egy-két perc eltérés lehetett.</p>
            <p>- És mikor jött el?</p>
            <p>- Ezt nem tudom pontosan... talán öt percig lehettem ott.</p>
            <p>A detektív bólintott.</p>
            <p>- Úgy. És amikor eljött, teljes rend volt a szobában?... Már úgy értem, nem volt
               felborítva semmi?</p>
            <p>Magda úgy érezte, hogy apró hangyák mászkálnak a fejbőrén. Mit akar tőle ez a szörnyű
               ember? Mi történhetett ott azután?... Elkínzottan felelt:</p>
            <p>- Nem... Minden a helyén volt... De miért?...</p>
            <p>- És... maga egyedül ment oda?</p>
            <p>- Természetesen!</p>
            <p>- Szóval nem kísérte oda senki? És egyedül is jött el?</p>
            <p>- Egyedül... De mondja meg már az Istenért, mi történt ott?</p>
            <p>- Meggyilkolták és kirabolták a ház gazdáját - felelt a detektív kiszámított
               keménységgel.</p>
            <p>Tudta, hogy Magda nem mond mindenben igazat, valamit eltitkolt és ezzel a váratlanul
               lecsapó, súlyos hírrel akarta megtörni a leány további ellenállását.</p>
            <p>Számítása tökéletesen bevált. Magda irtózó mozdulattal emelte maga elé a kezét és
               ájultan hanyatlott hátra.</p>
            <p>A detektív felkapott egy pohár vizet és a vértelen ajkak közé öntött néhány cseppet.
               Nem ez volt az első női ájulás életében, nem vesztette el a fejét.</p>
            <p>Magda kinyitotta a szemét és elkínzottan nyöszörögte.</p>
            <p>- Nem... nem lehet... nem igaz...</p>
            <p>Répás komoran bólintott.</p>
            <p>- Sajnos, ez így van... És a nyomozás érdekében arra kérem, vegyen erőt magán és
               mondjon el mindent, amit tud...</p>
            <p>- Nem... nem tudok semmit!</p>
            <p>A detektív csendes jóakarattal mondta:</p>
            <p>- Megértem, hogy nem tudja rögtön megszokni a gondolatot... hogy az illető súlyos
               bűnt követett el és megpróbálja menteni őt... Bizonyára nagyon közel állhatott a
               szívéhez. Éppen azért kár hallgatni, mi úgyis megtudjuk. Idegenek nem tesznek ilyet,
               csak közelállók... Vagy a fivére... vagy a vőlegénye...</p>
            <p>Most ismét döntötték Magda szemeit a könnyek és kétségbeesetten borult a vörös
               teritőre. Vállait erősen rázta a zokogás.</p>
            <p>A detektív megvárta, amíg valamennyire lecsillapul. Rövid hallgatás után éppen meg
               akart szólalni, hogy néhány vigasztaló mondattal a leány segítségére legyen, de
               felberregett az előszobában a csengő, ajtók nyíltak és megjelent az ebédlő küszöbén
               Árpád.</p>
            <p>Egy pillantást vetett az asztalnál ülő detektívre és nyugodt, elszánt arccal állta a
               detektív tekintetét, mint aki fel van készülve mindenre és nyugodt lélekkel néz az
               emberek szeme közé.</p>
            <p>Magda sikoltó zokogással rohant Árpádhoz.</p>
            <p>- Nem igaz!... Ugy-e nem igaz!... Jaj, mondd, hogy nem igaz, mert megőrülök!</p>
            <p>Árpád csendesen simogatta menyasszonya haját, miközben nem vette le a szemét az arcát
               fürkésző detektívről.</p>
            <p>Répás rögtön tisztában volt azzal, hogy a gyilkos áll előtte. Ha Magda nem is árulta
               volna el magát, a belépő férfi arcán látható friss zuzódások és véraláfutások nagyon
               meggyőzően bizonyították, hogy a fasori villában lezajlott nagy tusa egyik
               szereplőjével áll szemben. Árpád csendesen intett a detektívnek, hogy menjen ki és
               várja meg az előszobában. Az ebédlőből kihallatszott Árpád megnyugtató, gyengéd
               hangja, Magda zokogása, majd lassan elcsendesedett odabent minden és kinyílt az
               ajtó.</p>
            <p>- Mehetünk! - mondta Árpád röviden és olyan természetes mozdulattal nyitotta ki az
               előszobaajtót, hogy Répásnak eszébe sem jutott megkötözni. Szótlanul mentek le a
               lépcsőkön és ültek be a kapu előtt várakozó autóba.</p>
            <p>Az egyik utcai villanyóra pont kilencet mutatott.</p>
            <p>A detektív nagyon meg volt elégedve az eredménnyel. Két órával ezelőtt futott be az
               értesítés a Liget-fasorból és máris megtalálta, sőt már viszi is a gyilkost.</p>
            <p>Hanem azért nem volt teljes az öröme. Ha az eltünt ötezer pengő jutott az eszébe, úgy
               érezte, hogy valami még nincs rendben. Míg a kocsi a főkapitányságra ért, megpróbált
               magyarázatot adni magának. Arra is gondolt, hogy a tettes csak azért feszítette fel
               az íróasztalt és lopta el a pénzt, hogy ezáltal elterelje a rendőrséget a helyes
               nyomról, - ha közönséges rablógyilkost keresnek, nem gondolhatnak féltékenységi
               drámára! - és miután agyonütötte az igazgatót, megrendezte a rablást, de látta, hogy
               ez a magyarázat nagyon erőltetett. Mert azok a fiókok nagyon szakszerűen voltak
               felfeszítve!... Vagy talán nem is olyan nagy tudomány egy fiók szakszerű
               felfeszítése?... Na, mindegy, majd kiderül a vallatásnál.</p>
            <p>A detektívszobában már várta Horváth detektív.</p>
            <p>Röviden jelentette, hogy eljárt a „Stabilia” ingatlanirodában, az eredmény negatív. A
               cég valóban folytatott tárgyalásokat az áldozattal, de egyedül a főnök tudott a
               dologról, a főnök tárgyalt személyesen, - még ott találta, őt hallgatta ki - és a
               főnök senkinek a világon még csak célzást sem tett a köztük folyó üzleti
               tárgyalásról. Tehát teljesen kizárt dolog, hogy az ingatlanirodából került volna ki
               a tettes.</p>
            <p>Répás tudomásul vette a jelentést és kényelembe helyezkedve nekilátott a gyanusított,
               illetve a tettes részletes kihallgatásának.</p>
            <p>Árpád úgyszólván kérdezés nélkül mondta tollba a történteket, attól a pillanattól
               kezdve, hogy délután felhívta őt Magda, egészen addig, hogy a nagy verekedésben az
               igazgató revolvert rántott és le akarta lőni... Az utolsó pillanatban ütötte fel az
               igazgató állát, aki megtántorodott az ütéstől, elvesztette egyensúlyát és megbotlott
               az összegyűrődött szőnyegben. Ő azt sem tudta, hogy meghalt az igazgató. Csak azt
               látta, hogy elvágódik, valamibe beleütötte a fejét, mert erősen vérzett, azután nem
               mozdult. Arcába loccsantott egy kancsó vizet, majd látva, hogy az igazgató erre sem
               mozdul, elment. A menyasszonyához azért ment fel, mert el akart búcsúzni tőle,
               mielőtt jelentkezik a rendőrségen.</p>
            <p>Amikor idáig ért vallomásában, kimerülten, remegő ujjakkal túrt a hajába. A detektív
               egy ideig figyelte, majd csendes, nyugodt hangon megszólalt:</p>
            <p>- Más mondanivalója nincs?</p>
            <p>- Semmi - felelte Árpád határozottan.</p>
            <p>- Pedig még egyéb is történt abban a szobában... - mondta a detektív lassú, vontatott
               szóval. - Arról is mondhatna talán valamit, hogy hova tünt el az ötezer pengő!...
               Mert eltünt a szobából az az összeg! És csak a gyilkos vihette el!</p>
            <p>Árpád szemeiből őszinte riadtság és undorodás sugárzott a detektívre.</p>
            <p>- Nem!... Erről nem tudok!</p>
            <p>- Dehogynem tud - felelt a detektív nyugodtan. - Gondolkozzon csak kissé! Az első
               rémületben - jól értsen meg, amikor meglátta, hogy agyonverte ellenfelét, - az első
               rémületben még át sem gondolta, nem is gondolhatta át, hogy úgy is reménytelen a
               menekülés, mert a menyasszonyán keresztül mindenképen eljutunk magához! Hirtelen arra
               gondolt, hogy kirabolja a lakást és ezzel közönséges rablógyilkosság színezetét adva
               az esetnek, eltereli figyelmünket a féltékenységi drámáról. Miután meggyőződött
               arról, hogy az igazgató meghalt, felfeszítette az íróasztalt és elvitte a pénzt.</p>
            <p>- Nem! - tiltakozott Árpád kétségbeesve. - Nem igaz!</p>
            <p>- Igaz! - dörögte a detektív könyörtelenül. - Később aztán, amikor valamennyire
               lehiggadt, jobban átgondolta a dolgokat és akkor látta, hogy kár bujkálnia, úgyis a
               nyomába jutunk, elhatározta tehát, hogy önként jelentkezik! De a pénzről hallgat!
               Mert attól fél, hogy rablógyilkossággal vádolják! Vagy talán a pénzt, az ötezer
               pengőt nem akarja visszaadni? Gondolja, hogy mégis legyen valami haszna, elteszi
               szabadulása utánra? Ezért tagad?</p>
            <p>Árpád fizikailag szenvedett az undortól. Könyörgő tekintettel nézett a keményen
               kiabáló detektívre, végül kétségbeesett dühhel robbant ki belőle a tiltakozás.</p>
            <p>- Hallgasson! - Kikérem magamnak ezt az aljas gyanusítást! Nincs joga ilyen ocsmány
               vádakkal meggyalázni! Nyomozzon, bizonyítson, ha tud! Az én lelkiismeretem
               tiszta!</p>
            <p>Répás élénk figyelemmel hallgatta a kitörést. Szándékosan vádolta olyan túlkeményen
               és savanyú arccal ismerte be, hogy teljes sikerrel: ez a fiatalember valóban nem tud
               a pénzről!... Viszont az ingatlanirodán keresztül sem juthatott el sehová az ötlet,
               különben sem talált semmi olyan nyomot, amely harmadik személy jelenlétére engedne
               következtetni, tehát akkor mégis ki feszítette fel az íróasztalt? A gyilkos nem
               lopott, az inas megbízható, az ingatlaniroda negatív, a világon senki nem tudta,
               hogy ott pénz van és hogy délután háromnegyed öttől ötig alkalmas a terep a munkára
               és mégis eltünt a pénz! Tehetetlen bosszankodással látta be, hogy már maga sem talál
               kiutat ebből az összekuszált rejtélyből.</p>
            <p>Egyelőre kiküldte két emberét, tartsanak Árpád lakásán házkutatást, aztán levitte
               Árpádot az őrizetesbe. Egy ideig még gondolkozott a kérdésen, azután, hogy ma már úgy
               sem tehet semmit ebben az ügyben, hazament pihenni. De álmatlanul forgolódott
               ágyában és a megoldásra váró rejtély magyarázatán töprengett... Végre felvillant
               előtte az egyetlen elgondolható magyarázat és győzelmes mosollyal aludt el.</p>
            
         </div>
         <div type="chapter">
            <head>VII.</head>
            <p>Másnap reggel már öt órakor talpon volt Répás csoportvezető. Kiment a Liget-fasorba
               és mégegyszer átvizsgálta alaposan a dráma színhelyét. Felgyujtotta a mennyezetlámpát
               és centiméterről centiméterre átvizsgálta újra az egész szobát, most már az
               ismeretlen tolvaj nyomát keresve.</p>
            <p>Az íróasztal mögött még a mennyezetlámpa világítása mellett is homály volt, elővette
               tehát zseblámpáját és felkattintotta. Az éles fénysugár erős világításában mégegyszer
               átvizsgálta a feszítővas nyomait, majd továbbsiklott a lámpa fénykévéje és megállt az
               íróasztal alatt. Répás bosszankodva dörmögött. Azon bosszankodott, hogy tegnap este
               rögtön nem kutatta át jobban az íróasztal környékét, mert már akkor felfedezhette
               volna az asztal alatt azt a kis alaktalan foltot, amit az odafolyt véres víz
               szétmázolása okozott. Mintha valaki guggolva, felemelt sarkokkal elfordult volna
               talpával egy vértócsában, olyan formája volt a sötét maszatolásnak, Valamivel tovább
               még két homályos foltot fedezett fel az íróasztal előtt.</p>
            <p>Most már eleget tudott Árpád ártatlanságáról. Világos, hogy aki a halott leöntése
               után még itt guggolt, - a véres víz akkor folyhatott a lábai alá, - csak az lehetett
               a tolvaj!</p>
            <p>Felegyenesedett és besietett a főkapitányságra. Maga köré gyüjtve embereit, kiadta a
               utasítást: fel kell hajszolni valamennyi szabadlábon levő lakásbetörőt!</p>
            <p>Öt perccel később harminc detektív rohant szét a város minden részébe és szedték
               össze a gyanuba vehető rovottmultúakat.</p>
            <p>Répás kemény munkát végzett, míg a sorjában előállított betörőket kihallgatta és
               alibijüket lenyomoztatta.</p>
            <p>A legtöbbje valóban ártatlan volt, a nagy rostálásban kézrekerült néhány kisebb
               bűncselekményért körözött tolvaj, de a ligetfasori ügyhöz egyiknek sem volt semmi
               köze. Dél felé már kezdte feladni a reményt Répás, amikor előállítottak egy sunyi
               nézésű sihedert, akit valahonnan a Rózsa uccai, álnéven bérelt lakásáról vittek be.
               Ez a siheder azért is nagyon gyanus volt, mert bőséges, két teljes garnitúrát kitevő
               betörőszerszámokat találtak a lakásán a házkutatást végző detektívek és a
               szerszámokkal együtt állították elő.</p>
            <p>Répás vesékig hatoló pillantással nézett a suhanc szemébe, miközben az asztalra
               rakott szerszámokat babrálgatta szórakozottan.</p>
            <p>- Hogy hívnak? - volt az első kérdése és letéve a kezében tartott álkulcsot, finom
               feszítővasat vett fel.</p>
            <p>- Szerb József - felelt a siheder.</p>
            <p>- Mikor szabadultál?</p>
            <p>- Négy hónapja.</p>
            <p>- Azóta mit csinálsz?...</p>
            <p>- Nyomorgok! - felelt a sötétnézésű suhanc. - Apróbb munkákból tengetem az
               életem...</p>
            <p>- Igen - bólintott a detektív. - Apróbb betörésekből... Mi? Minek ez a szerszám?</p>
            <p>- Ez még a régi ceigom... Csak nem akartam eldobni. Ez is pénzt ér... Gondoltam,
               inkább eladom valakinek... De nincs ma senkinek pénze... - legyintett keserűen. - Hát
               így...</p>
            <p>Répás gyakorlott detektívszeme megakadt a feszítővas élén.</p>
            <p>- Mikor dolgoztál ezzel utoljára?</p>
            <p>- Két éve... amikor lebuktam utána... Tetszik tudni...</p>
            <p>A detektíven végigfutott egy kellemes izgalom. Tisztán látta, hogy a feszítővasat
               nemrégen használták, sőt a szélessége nagyon ismerős volt előtte. Megnyomott asztalán
               egy gombot, mire belépett egy detektív.</p>
            <p>- Vigyék ki ezt a feszítővasat a Liget-fasorba.. Nézzék meg, beleillik-e az
               íróasztalon levő nyomokba. Telefonjelentést kérek.</p>
            <p>A detektív átvette a vasat és elment. Répás csendesen megszólalt:</p>
            <p>- Beszaladtál a csőbe, Jóska fiam!... Hazudsz!...</p>
            <p>- De csoportvezető úr, kérem... az Istenre kérem... én nem hazudok... Nem csináltam
               semmit...</p>
            <p>- Csönd!... Rögtön rádbizonyosodik! De ha be akarod ismerni önként, még most
               meghallgatom... Beszélsz?</p>
            <p>- Nem tudok semmiről...</p>
            <p>- Hazudsz! Tegnap este betörtél a Liget-fasorban. Mondd el, hogy történt és add elő a
               pénzt.</p>
            <p>A suhanc arca elsötétült. Konokul hallgatott. Répás megszólalt.</p>
            <p>- Jó, hallgass! Majd beszélsz te rögtön!... Ülj addig oda, a sarokba.</p>
            <p>Most eszébe jutott a detektívnek, hogy Árpád bizonyára kétségbeesve várja sorsa
               fordulását. Míg a Liget-fasorból megjött a jelentés, lesietett hozzá az
               őrizetesbe.</p>
            <p>Árpádon nagyon meglátszott, hogy milyen súlyos viharzások közt töltötte az éjszakát.
               A detektív láttára riadtan kapta fel a fejét.</p>
            <p>- Jó reggelt - köszöntötte Répás. - Nyugodjon meg, jó ujságot hozok...</p>
            <p>- Ki... kiderült, hogy ki a tolvaj?</p>
            <p>- Na, még nem egészen. De már nyomon vagyok. Azt már megállapítottam, hogy nem maga a
               tolvaj...</p>
            <p>- Hála Istennek - sóhajtott fel Árpád, - már csaknem beleőrültem ebbe a vádba...
               Nagyon köszönöm, hogy megmondta... Most már sokkal nyugodtabban várok...</p>
            <p>- Ezért jöttem le... legyen nyugodt, az igazság kiderül.</p>
            <p>- Csak éppen, hogy néha túlkésőn! - jegyezte meg Árpád fanyarul. - Mit hoznak a
               lapok? Mit írnak rólam?...</p>
            <p>Répás arca elkomolyodott.</p>
            <p>- Bizony még nem is láttam ma ujságot. De nem sokat jelent, ha rosszat írnak is,
               később úgyis jóváteszik.</p>
            <p>- Sovány vigasz... De mindegy... Viszontlátásra.</p>
            <p>Répás felsietett a szobájába. Alig ült íróasztalához, megszólalt a telefoncsengő.</p>
            <p>- Halló!... Itt Répás... Igen... Mi van?... Pontosan beleillik a nyomokba?
               Köszönöm...</p>
            <p>Letette a kagylót és szúrós szemekkel nézett Szerb Jóska sötét kifejezésű arcába.</p>
            <p>- Hallottad? - kérdezte fenyegetően.</p>
            <p>- Hallottam - felelt Szerb Jóska vontatottan... - De...</p>
            <p>- Semmi de! - vágott közbe Répás. - Beszélsz? Igen, vagy nem?... Nem érek rá veled
               diskurálni!</p>
            <p>- Igen. Tudniillik én ezt a szerszámkészletet tegnap este kölcsönadtam.</p>
            <p>- Ne hazudj! Kinek adtad kölcsön?</p>
            <p>- Az Árnyéknak...</p>
            <p>- Úgy! Árnyéknak adtad? Tudod, mit kapsz, ha eléd állítom az Árnyékot és kiderül,
               hogy bolonddá tartottál bennünket?</p>
            <p>- Tudom - felelt Szerb Jóska szilárdan. - Az Árnyéknak adtam...</p>
            <p>- Hány órakor?</p>
            <p>- Félnégykor.</p>
            <p>- És mikor hozta vissza?</p>
            <p>- Félhat után.</p>
            <p>Répás bólintott. Ez komoly dolognak látszott... Ez a csavargó nem tudhatta, hogy hány
               órakor történt a lopás. Megnyomta asztalán a csengőt és öt perc mulva ismét harminc
               detektív hajszolta most már Árnyék nyomát.</p>
            
         </div>
         <div type="chapter">
            <head>VIII.</head>
            <p>Árnyék másnap délben ébredt pálinkagőzös kábulatából. Amint egymásután eszébejutottak
               a tegnap délután történtek, úgy lett álomzavaros, bamba nézése egyre nyugtalanabb és
               riadt, irtózó szemekkel bámult a szoba sarkában álló, kopott bőröndjére. Nem tudta,
               mi történhetett, amíg ő letaglózott lelkiismerettel aludt, nyomában van-e a
               rendőrség, gyanusítják-e őt a gyilkossággal és kiugorva az ágyból gyorsan
               felöltözött.</p>
            <p>Elővette bőröndjéből a százasokat és belegyűrte télikabátja zsebébe. Lehet, hogy ide
               már nem is jön vissza, talán elutazik, mindenesetre legyen nála a pénz.</p>
            <p>Lesietett az utcára. Az első sarkon, az ujságárus standján ökölnyi betűkkel ordított
               szemébe a friss bűnügyi szenzáció: „Elfogták a ligetfasori rablógyilkost! A tettes
               Pataky Árpád tisztviselő. A gyilkosságot azonnal beismerte, a rablást makacsul
               tagadja!”</p>
            <p>Árnyék az első pillanatban csaknem megkönnyebbült a hír hallatára, de aztán
               észrevétlenül elterjedt a gyomra körül valami szorongó érzés és hiába volt minden
               okoskodása, ez a szorongó félelem nem mult el, sőt egyre feljebb kúszott és keserű
               csomóként szorongatta a torkát. Túl fiatal volt ahhoz, hogy nyugodtan elbirja azt a
               gondolatot, hogy valaki mást gyanusítsanak az ő bűnével is.</p>
            <p>Bement a legközelebbi kávéházba és miközben étvágytalan izgalmában idegesen
               piszkálgatott az eléje tálalt reggeliben, átolvasta a lapok részletes
               tudósításait...</p>
            <p>Ettől végleg elment az étvágya és konyakot rendelt. Mázsás súllyal hengeredett
               tudatára, hogy valaki ezekben az órákban ilyen borzalmas váddal gyanusítva vergődik a
               detektívszobán. - Árnyék tudta mit jelent a kihallgatások torturája! - és nem tud
               ellene védekezni. De miért ismerte be az a szerencsétlen, hogy valóban ő verekedett?
               Mert hogy a letartóztatásban levő gyanusított nem rabolt és nem gyilkolt, azt egyedül
               ő, Árnyék tudta.</p>
            <p>Igen, de az egyetlen koronatanu nem mehet az ártatlan vádlott megmentésére, mert neki
               is vaj van a fején.</p>
            <p>Árnyék egymásután gyujtott cigarettára és sűrűn hozatta a konyakokat. Most nem ivott
               olyan gépies részegedni akarással, inkább csak azért ivott, hogy a gyomrában émelygő
               izgalmat leöntse az égetően erős itallal és mintha az idegeiben remegő feszültség
               ellensúlyozná a szesz kábító hatását, színjózan maradt. A hatodik konyak után elült
               az ablak közeléből egy rejtettebb sarokba, egész üveg konyakot állíttatott az
               asztalára és öklére hajtva fejét, nehéz vívódások közt bámult az asztal
               márványlapjának erezetére.</p>
            <p>Multak az órák, kiürült előtte az üveg és még mindig nem jutott megoldásra. Állandóan
               a rendőrségen levő fiatalemberre gondolt, szinte hallotta annak a lánynak boldog,
               halk sikolyát, amikor megjelent a fiú az ajtóban és hiába bunkózta lelkiismeretét
               újabb konyak-kortyokkal, folyton arra kellett gondolnia, hogy azt a fiút
               rablógyilkosságért itélik el, talán fel is akasztják, már pedig ő azt semmikép sem
               engedheti! Ilyen áron nem tarthatja meg a zsákmányt!</p>
            <p>Már öreg este volt, amikor kifizette cehhét és enyhén imbolygó léptekkel kitámolygott
               az utcára. Mámoros szemekkel nézett körül az ívlámpák fényében ragyogó Andrássy-úton
               és elindult a liget felé.</p>
            <p>Az Oktogonon túl pazar világítású virágkirakatra esett a pillantása. Orhydea -
               olvasta az aranybetűs felírást és könnyű öröm hullámzott végig a mellén, mintha
               megtalált volna valamit, amit elvesztett és ami neki mindennél fontosabb ebben a
               nehéz vívódásos, téli estében. A Manci munkahelye! - gondolta, - be kell menni.
               Beszélni... beszélni kell valakivel... Megmondani valakinek ezt a szörnyű titkot,
               mert megfojt!</p>
            <p>Már a kilincsen volt a keze, amikor hirtelen megtorpant. Eszébe jutott, hogy
               egyáltalán nem biztos, nem lehet biztos Manci titoktartásában sem. Szinte látta maga
               előtt a lány ijedt kis arcát, amint a közölt titoktól eliszonyodva néz rá és
               nyöszörgő, halk sírás buggyan a száján... Nem... hullott le a keze a kilincsről...
               Nem lehet... ezt nem lehet elmondani... Senkinek sem lehet... Legkevésbé nőnek! Ha
               volna egy rendes, megbízható haver... az igen!... Ha nem egyedül csináltam volna...
               Szívesen megfelezném a pénzt... Ketten jobban birnánk a hallgatást. Elmondanánk
               egymásnak... De így...</p>
            <p>Átment a szemközti oldalra és keserű szájjal gyujtott cigarettára. Egy ideig nézte a
               párás ablakon át tarkálló virág színfoltokat, Mancira gondolt, az egyetlen emberre,
               akihez bizalommal lehetne, aki szereti őt, - lám az este is ideadta az utolsó
               hatvannyolc fillérjét! - és akitől ez a szerencsétlen „eset” ilyen szörnyű
               távolságokra sodorta. Szinte irigykedve gondolt tegnapesti fagyoskodó, éhes énjére,
               amikor nem volt tömve a zsebe százasokkal, de nyugodtan odaléphetett a leányhoz. Ez
               az a „nagy alkalom”, amit minden kis tolvaj remegve vár?... Ez?...</p>
            <p>Megfordult és lassan visszament a városba.</p>
            <p>Eszeveszett, lélekgyilkos tempóban vergődte át az éjszakát. Jó ruhája megnyitotta
               előtte a szórakozóhelyek ajtóit és egyik kávéházból, étteremből, bárból a másikba
               szédült. Vad, lihegő versenyfutás volt ez a mögötte rohanó végzettel és Árnyék minden
               csendes pillanatában attól tartott, hogy hangosan elkezd beszélni. Mindegy, hogy
               kinek és hol, de elmondja akár ennek a jólszabott pincérnek, hogy mit tud és ilyenkor
               ijedten öntött le a torkán egy újabb pohár színes, csípős folyadékot és a perc
               veszedelméből szabadult bűnös örömével itták be a fülei a harsogó jazz-muzsikát.</p>
            <p>Hajnaltájban maga sem tudta hogyan, bevetődött valahol egy kártyaszobába. Leült az
               asztalhoz, maga elé tett egy halom százast és lapot kért. Szédült öntudatlanságban
               játszott, minden józan rendszer nélkül és a köréje gyült kibichad áhítatos
               morajlással bámulta meg hallatlan szerencséjét. Őt azonban egyáltalán nem érdekelte a
               szerencse. Szabadulni szeretett volna a pénztől, - talán azt remélte, ha ismét éhesen
               fagyoskodik az utcán, megjön a nyugalma is és szinte kétségbeesve látta, hogy az
               előtte lévő bankjegy-halom nemhogy fogyna, de ijesztően megnövekedett. Egyre nyert.
               Újabb és újabb százas-csomókat gyűrt zsebre, végre megigérte a kopasz bankárnak, hogy
               holnap revansot ad és elment onnan is.</p>
            <p>Valamelyik gőzfürdőben tért magához nehéz kábulatából. Alaposan lezuhanyozta magát,
               amitől kissé kitisztult a feje. Aztán bezárkózott kabinjába és átszámolta a
               pénzt.</p>
            <p>Kissé ijedten állapította meg, hogy kilencezer négyszáz pengő van a zsebében. Ötezret
               lopott és kilencezer négyszáz van? Hirtelenében nem tudta, hogy mit tegyen a négyezer
               négyszáz pengővel. Jogos tulajdona-e, vagy sem? Rövid töprengés után megkönnyebbülten
               öltözött fel. Világos, hogy a nyert összeg az övé, hiszen éppen úgy veszíthetett
               volna is, a felelősség őt terheli a lopott pénzért. Ha elfogják és nem tudja
               visszaadni, csak ő kap súlyosabb itéletet, a kártyabarlang hollétét nem tudja, a
               detektívek úgysem tudnák visszaszerezni a kopasz bankártól, ha eljátssza a zsákmányt,
               tehát a nyereség az övé!</p>
            <p>Az utcán az első trafikban borítékba zárt négyezer pengőt, négyszázat külön tett és
               határozott, egyenes léptekkel sietett az Orhydea-szalónba.</p>
            <p>Manci már bent dolgozott az üzlet mögött lévő virág-műhelyben.</p>
            <p>Halk, suttogó szóval magyarázta el Árnyék, hogy neki ismét ügye akadt, de az egész
               nem lesz túl veszélyes, legfeljebb két év, addig őrizze meg Manci ezt a borítékot és
               ebből a másik négyszázból vegyen amit akar, ruhát, télikabátot, százat mindenesetre
               tegyen félre ügyvédi költségekre.</p>
            <p>Manci halkan szipogott, a párás, sok virágszagú levegőben elrebbent egy-két sóhaj,
               aztán Árnyék megölelte a leányt, izgalomtól parázsló szemekkel kötötte a lelkére,
               hogy vigyázzon a négyezer pengőre, mert ebből szabadulás után virágüzletet nyitnak,
               várja meg őt hűségesen, ha fél, hogy nem jogos tulajdonuk a pénz, menjen be a
               rendőrségre és kérdezze meg. Még megigértette a lánnyal, hogy szorgalmasan fog írni a
               börtönbe, aztán felugrott a legközelebbi autobuszra és beszáguldott a
               főkapitányságra.</p>
            
            <p>Répás csoportvezető már majd megette az öklét dühében, hogy tegnap dél óta harminc
               emberrel sem sikerült előkeríteni Árnyékot, amikor nyílt az ajtaja és puha, zajtalan
               mozgással az íróasztala elé állt Árnyék.</p>
            <p>- Jó reggelt csoportvezető úr! Megjöttem... Ismer?</p>
            <p>Répás nem akart hinni a szemének.</p>
            <p>- Ki hozott be? - kérdezte hitetlenül. - Hol a kisérőd?</p>
            <p>Árnyék a mellére mutatott.</p>
            <p>- Én hoztam be magam... A lelkiismeretem...</p>
            <p>Répás megcsóválta a fejét.</p>
            <p>- Micsoda? Lelkiismereted? Hát neked olyan is van?... Na, már nem sokáig áll a
               világ... Csak talán nem vallani akarsz?</p>
            <p>Árnyék bólintott.</p>
            <p>- De igen. Tanuvallomást és beismerő vallomást akarok tenni. - Zsebébe nyult és
               bankjegy-köteget tett az asztalra. - Itt van az ötezer pengő... Egy fillér sem
               hiányzik. Én loptam el. És az egész idő alatt jelen voltam.</p>
            <p>- Várjál! - emelte fel kezeit Répás. - Ne oly gyorsan. Ülj le, gyujts rá! Kollega,
               vezesse a jegyzőkönyvet! - szólt oda Horváthnak. - Tehát szép sorjában, honnan tudtad
               a tippet?</p>
            <p>- Sehonnan - füllentett egy halványat Árnyék, mert nem akarta, hogy Mancit ártatlanul
               zaklassák. - Véletlenül arra mentem, sötét volt a villa, bementem és
               bentrekedtem...</p>
            <p>Répás szinte gyönyörködve nézte az önkéntes vallomás örömében megkönnyebbülő Árnyékot
               és arra gondolt, hogy ez a fiú aligha fog több munkát adni a rendőrségnek. Horváth
               detektív tolla sercegve siklott a papíron és Árnyék egymásután szívta a cigarettát,
               miközben beszélt.</p>
            
            <p>Félórával később kinyílt Árpád előtt a rendőrség kapuja és a nagy veszélytől
               szabadult emberek lelkendező, boldog örömével sietett menyasszonyához.</p>
            <p>Árnyék vallomásából kiderült, hogy még csak „erős felindulásból elkövetett halált
               okozó súlyos testi sértés” büntette sem forog fenn, hiszen Árpád csak a jogos
               önvédelem területén mozgott, amikor a revolverrel támadó igazgatót leütötte ököllel.
               Hogy aztán az igazgató megbotlott a szőnyegben és estében beleütötte fejét az
               íróasztal sarkába, csak véletlen szerencsétlenség volt, tehát rögtön megszüntették
               vele szemben a további eljárást.</p>
            <p>Árnyék az önkéntes jelentkezésre, a töredelmes beismerésre, a hiánytalanul
               visszaszolgáltatott pénzre és egyéb enyhítő körülményekre való tekintettel egy évi
               fogházbüntetéssel úszta meg az ügyet.</p>
            <p>Szabadulásakor Manci várta a kapuban.</p>
            
            <p>VÉGE.</p>
         </div>
      </body>
  </text>
</TEI>