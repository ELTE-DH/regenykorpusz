<?xml version="1.0" encoding="utf-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xml:id="HU05909_1" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>Állomások</title>
				<author ref="viaf:19708135">Kaffka Margit (1880-1918)</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">110569</measure>
				<measure unit="pages">196</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC</p>
			</publicationStmt>
			<sourceDesc>
				<bibl type="digitalSource">
					<title>Állomások</title>
					<date>2008-04-29</date>
					<publisher>Magyar Elektronikus Könyvtárért Egyesület</publisher>
					<ref target="https://mek.oszk.hu/05900/05909/"/>
					<respStmt>
						<resp>Original Electronic Edition</resp>
						<name>Kiss András</name>
						<name>Szever Pál</name>
						<name>Varga Mónika</name>
					</respStmt>
				</bibl>
				<bibl type="printSource">
					<title>Kaffka Margit regényei</title>
					<author>Kaffka Margit</author>
					<pubPlace>Budapest</pubPlace>
					<publisher> Szépirod. Kiadó</publisher>
					<date>1968</date>
					<ref target="https://mek.oszk.hu/05900/05909/"/>
				</bibl>
				<bibl type="firstEdition">
					<title>Állomások</title>
					<author>Kaffka Margit</author>
					<date>1917</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textDesc>
				<ns1:authorGender key="F"/>
				<ns1:size key="long"/>
				<ns1:canonicity key="high"/>
				<ns1:timeSlot key="T4"/>
			</textDesc>
		</profileDesc>
		<revisionDesc>
			<change when="2021-07-26"/>
		</revisionDesc>
	</teiHeader>
	<text>
		<body>
			<div type="chapter">
				<head>1</head>
				<p>- Ecco! Bútorszállító-compagnie... küldök tőle, emberek, holnap! - mondta
                    gyorsan, hibás, idegenes kiejtésével a férfi. - Kérem mondani... ne törjenek
                    össze!</p>
				<p>- Igen! - felelt halkan Éva. A küszöbön állt, és bólintott.</p>
				<p>- A gyerekek?</p>
				<p>- Lefeküdtek, nem kellene zavarni már. Minden vasárnap délelőtt beküldöm őket
                    Marissal magához.</p>
				<p>- Erdősor, numero ötven, földszint-atelier. Igen?</p>
				<p>- Tudom.</p>
				<p>- Én már nem kell... idejöjjek többször. Addio!</p>
				<p>- Igen. Az ügyeket majd írásban is... elintézhetjük később.</p>
				<p>Kezet fogtak. Az asszony visszament a kiüresített műterembe; a férfi (éveken át a
                    férje volt) lefelé botorkált a homályban a villa kényelmetlen kis
                    csigalépcsőjén. “Világítani kellene neki!” tűnt az Éva eszébe, de mindjárt
                    mosolyra fanyarult ezen a készséges indulaton; most az “utolsó” percben. Igen,
                    hisz minden olyan szépen ment; túlestek röviden, közös akarattal elterelve e
                    pillanatok kényelmetlen súlyát. Már le is ért... most indul a kocsija.</p>
				<p>A szoba közepére összehordva garmadában állt még az itt hagyott holmi. Agyagos
                    láda, fehér gipszfejek - ismerős frizurás dámák és közéletben szereplő férfiak
                    arcmásai -, ócska edények, figurák; régi templomi lámpa, fémplakettek, csinált
                    ódon patinával és szándékosan nagyolt, extravagáns ceruzavázlatok. Mennyi
                    idegen, felületes portéka! - gondolta egy kis lelki elmélyedéssel, amint így
                    előtte voltak. Együtt, ügyesen szétrakva jól dekorálták a “műhelyszerűség”-et
                    itt; de most, egymás tetejére tornyozottan a padlón, az esti homályban, mint egy
                    groteszk ószeresbolt, olyan vásári volt az egész, olcsó és szánalmas annak, aki
                    - mint ő - annyira ismerte mindezt... Hanem a ruhák ó, azok már gondosan
                    ládákba, kofferekbe csomagolva: az új szmoking, a híres londoni frakk; divatos,
                    szürke, nadrágok, finom, nyersvászon köpenyek a munkához, vasalt ingek
                    selyempapirosban. Éva elfordult, idébb rakva a cilinderes skatulyákat, nehogy
                    itt felejtődjenek holnap, lecsavarta a villanyt, és átment a szalonba.</p>
				<p>Végigjárt, kinyitotta az ablakot. A kert kopasz volt még, és túl, a villák
                    mögött, a kis erdőben fázós márciusi gallyak nyúlkáltak fel a meztelen, tavaszi
                    holdra. Csak egy percig maradt itt, egy mély lélegzetvételig, lesietett a
                    földszintre, át a hideg ebédlőn; az ő szobája meg a gyermekeké fűtve volt még.
                    “Milyen szép csend vannálam!” gondolta, ahogy belépett,
                    szinte naiv felörvendezéssel. Kedve lett volna most megnézni Péter-Pált, a kis
                    ikreit odaát: hogy alusznak? És megcsókolni. De nem tette: “Bizonyos, hogy jól
                    alszanak, fürödtek lefekvés előtt, és... nem kell érzelegni most, éppen most -az Istenért!”</p>
				<p>Igen, félt volt egy kicsit az első estétől; elkészült rá, hogy valami
                    ijedtségformával meg kell majd küzdenie, szokni az új állapothoz. De nem,
                    hálistennek!... Mégis jó volt végigkínlódni, kivárni ezt az időt, mikor már így válhattak meg egymástól. Ellazult köztük minden szál,
                    rég kiadta mérgét a keserűség: vád, jelenet, érzékenyesdi, bántó szavak; és ami
                    emlék - ha volt - úgy vásott le róluk fájdalomtalan, mint érett gyümölcsről a
                    burok.</p>
				<p>Hirtelen leült a hintaszékbe, szemközt a tükörrel, ringatta és nézte magát. Most
                    lehet... mindent, feszélyezetlenül,itthoniasan:
                    járkálni, leülni, végigfeküdni, tétlenkedni vagy sürögni; nincs többé az eleven
                    kontroll, nem nyithat rá véletlenül amásik, az idegen
                    társ. De neki semkell gondolni vele: itthon van-é az odafenn az emeleten, dolgozik-e, meddig marad el
                    este? És nem kell sérelemnek érezni, ha későn vagy reggel jár haza, holott
                    igazában annyira mindegy volt már régen... Milyen szép ez a sok meleg,
                    bíborpiros szín, lámpaernyő, szőnyeg, a kedves kis politúros asztala a sarokban,
                    a terítő hímzett szegélye! Mennyire magáéra ismer itt most mindenen... és mintha
                    ma látná először, olyan újnak tetszik mégis egy-egy pillanatban! Ült, és
                    szerette és élvezte a szobáját is percekig.</p>
				<p>Itt most végig lehet gondolni a dolgokat zavartalanul: hogy mi lesz ezután? “Most
                    lehet hétfőt csinálni!” jutott eszébe a gyerekkori szólásmód, mikor egy-egy
                    hétfőtől új rend kezdődött az iskolában, vagy valami megváltozást, jó szándékot
                    kötött ehhez. Hétfője az életnek! Most minden elölről kezdődhet, és hálistennek,
                    még elég fiatal hozzá!</p>
				<p>Az utolsó napok kellemetlenségei után, kicsit akarva - egészséges szándékossággal
                    -, igazodott így most a lelkiállapota. Hogy: lám, nincs ok aggodalomra, menni
                    fog minden!...</p>
				<p>- Hozom a teát! - mondta a fehér blúzos leány, és csendesen jött be a tálcával. -
                    Ágyat is bontok. Nem tetszenék ma ágyban meginni, jókor lefeküdni? Az nem
                    árt.</p>
				<p>- Nem vagyok még álmos, Máris!... Miért?</p>
				<p>- Hát csak! - húzta fel a vállát kicsit zavartan, aztán elmosolyodott
                    felbátorodva, közvetlenül. - Nem is tetszik bánatos lenni! - állapította meg
                    végre derülten.</p>
				<p>- Nem én, hallod, a világért se! - rázta meg Éva a fejét, és visszamosolygott rá.
                    - Add csak idébb! Most meglátom, hogy tudsz lágy tojást főzni. A szakácsné eljön
                    még a holmijáér’?</p>
				<p>- A kosztümje van itt még meg egy kalapskatulyája; holnap érte küld.</p>
				<p>- Nem lesz unalmas neked így magányosan?</p>
				<p>- Ojjé! Annak örülök, ha nem nagyzol nekem senki, nem dirigál! Amennyit ezek
                    dógoznak, majd meg tetszik látni - játszódva elvégzem helyette is. Nem lesz
                    semmi baj!</p>
				<p>- Na, hisz úgy igazítjuk, hogy kevesebb legyen a munkád. A műterem-takarítással
                    is mindjárt meg egyébbel is.</p>
				<p>- Hát! Egy férfival van a legtöbb vesződség egy háznál; ha a’ nincs, minden
                    könnyebb.</p>
				<p>- Aztán májusban kisebb lakásba megyünk... ha ugyan addig itt nem hagysz
                    megint.</p>
				<p>- Úgyis hiába vó’na! - nevetett a lány, és vállat vont, hogy elrejtse a
                    gyöngédséget abban,amit beszélt. - Hat esztendeje, hogy felhoztak Pestre, mi
                    voltam? Tizennégy esztendős - bornyú, éppen, hogy nem bőgtem -, kutya se
                    törődött velem többet onnan hazul. Csak átkoztak levélben - jó lett vóna, ha a
                    fizetésemet mind hazaküldöm nekik italra. - Itt lettem én nagylány, Márisbul
                    Mariska; jól tetszett okosítani; semmi keresetem nem vóna mán nekem
                    Aranyoskúton, a bányászvégen, a hegybe vájt putriba. Hát nem igaz? Hogy meg
                    másutt szolgáljak? Az utolsó két esztendőben próbáltam azt is - megbolondultam,
                    felmondtam itt -, bennem vót a kutya, hogy mégis, próbálni kék ezt a Pestet e’
                    kicsit! De egy-két hónapra, ugye, visszakerültem, nem vót nyugtom másutt.
                    Nagyságos asszonynak se smakkolt azér’ más szobalány; mi már megszoktuk egymás
                    tempóját. Meg nagy izé az is, hogy egyféle valósi az ember, egyféle a beszédje.
                    Kiskoromban is mindig csak a Rosztoky kisasszonykátul szerettem, ha kinyőtt
                    ruhát hozott az anyám; mánörültem, ha odament mosni; akkor is mán olyan tisztán
                    tetszett a ruhát viselni...</p>
				<p>- Készen vagy az ággyal? Na, jól van - Hucul Máris -, viheted ezt a kannát is;
                    van itt még neked egy csészérevaló.</p>
				<p>- Köszönöm! Szeretem a teját, pedig de főzi a véremet! Nem alszok tőle
                    éjszaka.</p>
				<p>- Na, csak vigyázz magadra! Hát adjon Isten!</p>
				<p>- Jól tessék aludni!</p>
				<p>Derülten, lassan kavargatta tovább a langyosodó, aranyszínű lét. Jólesett ennek a
                    haszontalannak az embersége most; mikor tán azt hitte a csacsi lyány, hogy ő
                    elhagyatott, szomorú és szüksége van rá. És inkább marad nála mindenesnek, mint
                    máshol szobalány legyen. Hm! Biztosan tudta pedig, hogy e télen volt úgy néha,
                    hogy a műterem ajtaja nyitva maradt éjjelre - Guido mindig külön odafenn aludt
                    -, és egyszer csak nyikorgott a kis rossz vas csigalépcső mezítlábos léptek
                    alatt... és Hucul Máris új blúzt, filckalapot, egyszer bársonymuffot vásárolt a
                    rákövetkező napokon... Őneki már nemigen volt joga utóbbi időben számon kérni
                    vagy észrevenni is az ilyet; rég nem vállalta vállalnivalóit e nyűgös
                    kapcsolatban. De most milyen hévvel az ő pártján volt a bolondos!
                    Asszonyszolidaritás ez?Van ilyesmi, és épp ilyen
                    szegény hisztériásban, aki néha magánkívül, dühöngve felesel és átkozódik, ha
                    felgyűl benne a “rossz”, hogy hetek múlva alázatos kutyasimulással, megbánóan
                    kéredzkedjék vissza megint?Cselédhűség -lehet ez?
                    Nemcsak a felülhelyezettek önáltatása, hogy takarják vele, mennyire
                    kiszolgáltatottak?... Vajon úgy érzik ezek a leányok, ahogy mi elképzeljük; hogy
                    milyen nehéz sor lehet mások alá, testi szolgálatra rendelve lenni? S kivált
                    asszonynak másik asszonnyal szemben! Mit érezhet iránta valóságban az, aki
                    piciny kora óta az ő testéről való ócskát viselte?... De lám, most örvend ő is
                    szegény, hogy nem “nagyzol” fölötte semmiféle szakácsné; a konyhán,
                    cselédszobában úr lehet egyedül. Halk edényzörgés; a csendes, elégedett danolása
                    berévlik a falakon át.</p>
				<p>
                   Elment a tyúk vándorolni. Nem gyön haza többet tojni...
                </p>
				<p>...Lám, otthoni, aranyoskúti nóta! Részeg, bús bányászlegények dünnyögik
                    hazamenet a szűk kis hegyi utcákon; késő este a szőlők alatt... valami
                    csigázott, siralmas komikum, akasztófahumor van az együgyű dallamában. Ó...
                    szegény anyu! Igen, ő citálta ezt önmagára egyszer, mikor néhány évvel ezelőtt
                    öreg fővel, ügyetlenül, szétprédálódva, sértődötten egy tízesztendős sérelem
                    miatt - s oly alkalomszerűtlenül, ahogy mindent az életében csinált -
                    felkerekedett egyszer csak ő is Aranyoskútról. Otthagyta apát, a házát,
                    városát, a jó ismerősöket, akik szívesen sajnálgatták kívülről “azt az áldott
                    jó, istenes asszonyt”; és feljött ide új életbe, hozzá s a vejéhez, tovább a
                    hátralevő kis idején. “Elment a tyúk vándorolni... Batyut kötött a hátára; úgy
                    ment ki a nagyvilágba.” Szegénykének ez a mondás volt tán élete egyetlen
                    öniróniája, s az egyetlen jó ötlete is. Mennyit elégedetlenkedett itt velük, a
                    vejével, a gyereknevelésükkel; hogy járta itt is a templomot, imádkozott éjfélig
                    a térdeplőn, és égette a szentelt gyertyát odafenn a pici tetőszobájában. Milyen
                    beteges kedvvel játszta most már náluk az üldözöttet - kivált utolja felé
                    szegényke -, sírt, jókodott, panaszkodott rájuk ismerősöknek, a cselédeknek...
                    De szépen, enyhülten hunyt el. Megáldott mindenkit, gyónt, és magához vette az
                    urat. Igazán... hogy megváltozott a halálaelőtti napokon! Szinte megnőtt,
                    fölébük került; szelíd lett és komoly, számbavehető!... Ej, de hisz a halál
                    ideje még messze-messze van... és ő nem ezekre akart most gondolni!</p>
				<p>Mért kell mégis visszafelé kalandoznia, ahelyett hogy a holnappal jönne tisztába?
                    Valami kapcsolatot keres a múlttal, amihez úgy térne meg, hogy csak átmeneti
                    állomásnak, veszteglésnek érezze eztaz elpazarolt hat esztendőt?
                    Visszatámaszkodni a régi magához, talajhoz, ahonnét nőtt, szálakkal,
                    törvényekkel, amik kötnek és biztosságot adnak,hazaüzenni
                    valahogyan legalább; most, amikor az életútja térül!... Családiság! Igen,
                    ha úgy lett volna neki is, mint a legtöbb embernek az élet első idején! Nem
                    volt; de vajon biztosan boldogtalanabb azért másoknál, vagy kevesebbet ér?</p>
				<p>A “szülői ház”; igen, valami nagyon laza, külsőleg összetartott és véletlenszerű
                    volt náluk ez: néhány ember egy fedél alatt élése. A “család” soha nem eszmény,
                    mindig züllő, komolyan se vett, inkább kicsúfolt állapot. Hogy ő első, ösztönös
                    gyerek-szégyellőségével borzadt már mindentől, ami érzelgés, szóval-jókodás,
                    kifejezett gyengédség; szegény mama volt az oka ennek, vagy inkább, ahogy véle
                    apa ellentétbe helyezkedett. Mert az apja tetszett neki. A “Csúfondáros
                    fiskális”, ahogy nevezték, a sok furcsasága, egész hanyag mivolta, mértéktelen
                    gőgje; éles ferdítőtükör emberlátása, maró elmésségei; és józan kedvessége is,
                    rejtőzködő, szemérmes jósága, amire ő büszke volt, hogy kiérzi. Mert hallhatta,
                    hogy áldják és dicsérik néha jártába-keltébe holmi idegen, szegény ördögök,
                    poros kárvallottak, akiknek ingyen védte az igazát, gyümölcskofák kézcsókra
                    szaladnak, ha végigmegy a sátrak során a piacon. De hamarosan zavarba jött vele
                    mind, mert őket is kicsúfolta, megbántotta; röstellte a népszerűséget. Éva sem
                    emlékezett, hogy elutazáson kívül valaha is megcsókolták volna egymást; de azért
                    az ő értő és összetartó cinkosbarátságuk emléke minden, ami kedves az élete első
                    húsz esztendejéből.</p>
				<p>Írnia kellene neki ma, most este. Kimerítőn, bizalmasan közölni mindent magáról,
                    a dolgairól, ezt a házasságot is lefesteni Guido Lussinival, akit apa különben
                    sohasem kedvelt. Előkeresni mindjárt egy levélpapirost, és felírni: “Kedves jó
                    apám!”... De milyen régen írtak ők már egymásnak; és akkor is csak rövid,
                    felületes értesítéseket a hogylétükről, a gyerekek születéséről, néhány
                    születésnapi gratulációt, az anya halálát. “Kedves jó apám!” Soha élőszóval így
                    nem mondta neki, és nem is tudná; kezdettől fogva magázták egymást
                    kölcsönösen.</p>
				<p>Most felrévlett előtte a régi családi asztal, az ebédelés ideje, amikor egy fél
                    órára mind együvé kerültek. Anyu, ölében összerakott, párnás kezeivel, szorosra
                    húzott ajkaival, begyesen, kövérkén és szenvedőn ült az asztalfőn; mellette
                    Lulu, a felnőtt leánya közönyös, fiatal arcával, jól szabott, finom ruhájával
                    elegáns alakján. Éva lejjebb ült, Ferkó mellett, akinek felkötötte az
                    asztalkendőjét, és ráncba szedte félhalkan, ha disznólkodva evett. És látta apát
                    gyűrött kabátban, jó étvágyával és örökös, kötekedő mosolyával, ahogy önti és
                    folytatja apró, csípős élceit; mamura legkivált, de nem kímélve egyiküket sem,
                    csudálatosképp csak őt, a kisleányt. A szenteket sem kímélte, a nőneműeket
                    különösen - Évára kacsintott közben egyetértőn, bizalmaskodva, és
                    kevéssé-burkolt trivialitásokat mondott a krisztuséhes, csókolhatnám-szüzekre;
                    a házasságban tiszta életet élt szent nők legintimebb szokásait firtatta, és
                    kikezdte a “Mutter Gottes”-t is, akinek a képe kis ezüstmedalionon, az egyesület
                    kék szalagján ott lógott a mamu nyakában lőcsei zárdanövendék kora óta. “Héj,
                    akkor vóna az is asszony a talpán, ha keríteni tudna hamarosan ennek a mi
                    nagylányunknak valami jó pénzeszsák-férjet, hogy ne járná a bálokat hiába. Deisz
                    akkor még én se sajnálnék a vén zsidónéjátul néhány rőf selyemviganót az
                    oltárjára. Mit szól rá, Éva, hány pakli miligyertyát ígérjünk?” És ő
                    visszamosolygott rá lopva egy félpillanatra, bár látta, hogy Lulut is igazán
                    bántja az apa modora; Lulu akkor volt tizennyolc éves, és tán elábrándozni
                    szeretett volna inkább, vagy finomabb, előkelőbb érintkezésre vágyott; hisz apát
                    igazán nem akárki tudja bevenni, ezt Éva is elösmerte.</p>
				<p>Úgy tízesztendősnek látja magát akkoriban, és leginkább csinos, derékhoz szabott
                    szürke posztó iskolaruhában - így emlékszik -, hófehér hímzett gallérkával, amit
                    naponta frissen cserélhetett. Nem ösztönözték ebben, de nem is akadályozták. “Ez
                    se’ lesz csinos, ez a második lányod, legfeljebb a szőke haja fog majd érni
                    valamit!”... Ezt még régebben, egész kicsi korában mondta egyszer mamunak a
                    testvérnénje, Neszti néni, aki mindig ilyen “őszinte” volt; késő este érkezett
                    hozzájuk egyszer Kassáról, és az ágyban vizsgálgatta a gyerekeket. Azt hitték, ő
                    alszik, és hangosan beszéltek, pedig csak tette magát, és mikor kimentek és
                    vacsoráztak, fojtottan és nagyon keservesen sírt soká, és életében sem
                    szenvedhette soha Neszti nénit. - Mert nem is volt igaza! - Nem lett csúnya
                    bizony, és egyre kevésbé, szép, nagy, szürke szemével, tiszta arcbőrével, okos
                    szájával; az alakja is egyre ígérőbben fejlődött, s ő érezte ezt a nagydiákok
                    viselkedésén, akik ott ólálkodtak a felsőbb leányiskola körül, és félénk,
                    ügyetlen kamaszhódolatukkal kitüntették a táncórákon. És ahogy nőtt, ahogy egyre
                    felsőbb osztályokba járt, évről évre nyugodtabb gyerekönzéssel tudott ezzel - a
                    külsejével, ruházatával - törődni, a sokféle házi zsémbelődés, panasz, egyre
                    komolyodó bajok és jelenetek közepett részvétlenül járni a friss nyakfodrai
                    ügyében; új, elegáns cipőt rendelni, és masamódhoz menni idény elején.
                    Észrevette, hogy ha szerénykednék, nyugodtan hagynák hamupipőkének; így sommásan
                    a többivel mindent kifizet apa mégis, és takarékos lenni úgyis hiába próbálna
                    valaki ebben a házban, amilyen gyeplőtelen, szeszélyes, bolond gazdálkodás
                    folyik itt; amilyen élhetetlen pocsékolást tesz mamu alamizsnálkodás címén
                    például. Tizenhárom esztendős korában már szinte függetlenül járt-kelt itthon;
                    tanult, mert ez legtöbbször mulattatta - bár senki meg nem dicsérte a kitűnő
                    bizonyítványokért -, fogadta, sőt, intézte, szította a tánciskolai hevüléseket,
                    nyugodtan, és tudatosan örvendve vagy mulatva rajtok. És egészen maga kezelte,
                    mosta és gondozta a hosszú, gyönyörű haját; maga fésülte a legdivatosabb,
                    nagylányos frizurákba.</p>
				<p>Lulu bálozott akkor még mindig, anyu vele foglalkozott; különben is jobban
                    szerette. Nem volt szép leány, de kellemes, jó táncos, hibátlan növésű.
                    Társaságban elevennek tartották, emberekkel bánni tudónak; mondták, hogy gőgös
                    kicsit, és ez előnyére vált. Otthon inkább hallgatag volt, és láthatóan rosszul
                    érezte magát; bár nyíltan nem foglalt pártállást egyik szülője ellen sem, hanem
                    kicsit finomkodón szenvedett a pörlekedésüktől, mégis a három gyerek közt ő
                    húzott legjobban anyuhoz; a legtemplomosabb is ő volt aránylag. Apa érthetetlen
                    okból sokat csúfolta őt is, s az udvarlóit; egy bizonyos Jeszenszky Kálmán nevű
                    szolgabírót egy idő tájt; ráfogta, hogy kapcát visel a báli lakkcipőben, és
                    lótrágya van a körme alatt. Szegény Luluka! Jobb lett volna, ha illendően
                    férjhez megy az első egy-két farsangján; még akkor lehetett volna, elég kapós
                    lány is volt pedig; de az ilyesmi véletleneken múlik. Válogatott egy kicsit;
                    őbenne még nagyon benne volt, hogy “alsómersei és végrosztokai Rosztoky” meg
                    effélék; vagy az a bizonyos Jeszenszky Kálmán, hogy éppen az nem kérte. Bajos
                    dolog is egy elvárosiasodott, kis hozományú fiskális kisasszonnyal, ha még ilyes
                    igényei is vannak, dzsentrit akarna mindenáron. Aranyoskút nem volt
                    megyeszékhely, sem vasúti csomópont, sem pénzügyigazgatóság; kevés ilyen helyen
                    a házasulandó.Egyszer egy fiatal bányamérnök merészkedett; no, ontotta apa akkor
                    élceit a kákabélű németre, a penészes földfúróra, a pápaszemes vaksi vakondokra,
                    aki az iskolájából hozott “burschenlied”-ekre akarta megtanítani az itteni
                    cigányt. Különben ezt Lulu is éppen eléggé lenézte a maga részéről.</p>
				<p>Pedig otthon egyre rosszabbodott a levegő a nagylánykodás, férjhezmenés
                    szempontjából is. - Ha hozzájuk jött látogatóba fiatalember, éreznie kellett e
                    hidegítő, ellenséges, illúzió-verő fuvalmakat, mik épp tűzhelyrakásra csábítanak
                    legkevésbé. Kevesen szokták meg az apa választóvíz-modorát. A szomszédjáról,
                    atyjafiáról kitalált élceket mindenki megbocsátotta még a kacagásért; de aztán
                    megtudta, hogy maga sem kivétel, és megbántódott, mert: “Ha még olyan találó
                    volna ez is, mint a többi!” Szegény mamu, ő meg egyébről sem tudott beszélni
                    akkor már - még a lányok gavallérjaival sem -, mint “Pemeté”-ről, s hogy milyen
                    szenvedései, milyen sorsa van e “gyalázatos” miatt. Sötét vagy fájdalmas
                    célzásokkal folyton arra utalt - ha szerelemről vagy ilyesmiről volt szó -, és a
                    szeme rögtön teli lett könnyel, mihelyt sajnálni kezdték. A kisebbik leány
                    kamaszos, türelmetlen gőgjében helyette szégyellte magát, és néha percekig
                    tartó, forró gyűlöletroham hullámzott át rajta - mamu ellen; mert akaratlan,
                    mégiscsakvállalta őt.</p>
				<p>Pemetének éppen ő, Éva keresztelte el azt a Hankó Linát, és néha csúfolta,
                    nevette mamu előtt. Gondolkozás nélkül jutott eszébe a poros színű, aszú,
                    szürkés, kellemes fűvirág, mikor ezt a kis iparoslányt egyszer jól megnézte
                    magának a vasárnapi misén. Igénytelen, pisze, himlőhelyes jószág volt, de tudja
                    Isten, nem rokonszenvtelen. “Lehet hogy jó szagú!” kacagtatta volna az anyját
                    hazamenet, de befelé jóindulatúan vállat vont. A tárnafelvigyázó lánya
                    visszanézett volt rá a templomban, kerek, meleg szemeivel; szerény és naiv
                    meghatottsággal, bocsánatkérőn; de valami komoly, egyszerű kis asszonyi
                    biztossággal is, magára-büszkén, hogy így állni merheti a Rosztoky ügyvéd úr
                    leánya tekintetét. És azóta már néhányszor váltottak ezek ilyen pillantást.
                    “Gusztus dolga, Istenem!” mosolygott Éva.</p>
				<p>- Tegyen úgy, mintha nem tudná! Ne járasson örökké utánuk! Minek hallgat minden
                    kofára! - mondta meg végre anyunak egyszer; de Lulu ráförmedt, és
                    összeszidta.</p>
				<p>Tizenhat éves volt már, amikor egy nap hirtelen nekimeréssel - mert jókedvében
                    találta - négyszemközt, reggel az irodában szóba hozta apának minden előzmény
                    nélkül.</p>
				<p>- Isz csak ne volna olyan csúf, mindent értenék! Mi a ménkűt lát rajta, az Isten
                    áldja meg?</p>
				<p>Rosztoky egy pillanatra megrökönyödött, még el is pirult kicsit, aztán elkacagta
                    magát:</p>
				<p>- Hát én tán szép vagyok?</p>
				<p>- Na, ne bolondozzon!</p>
				<p>- Oszt’ nem többet érek azzal, akinékem csúf, mint aki
                       másnak szép?</p>
				<p>- Ez jó! De nézze, annyit jár az emberek szája!</p>
				<p>- Elég marhák! Mert annyit mondhatok: nem sok bálicafrangot vehetne abbul az
                    anyja meg a nénje, amibe nekem az a szegény kis perszóna kerül, az istenadta!
                    Hogy mégmaga is szót veszteget erre!...</p>
				<p>- Na, isz’ énfelőlem... nékem ugyan mindegy!</p>
				<p>- Lássa! - Na, igen, hát kell még az a tavaszi kalapra való?</p>
				<p>- Kell, hogyha ad! Hogyne kéne? - és tartotta a tenyerét.</p>
				<p>Így ők megegyeztek volna ketten. De odahaza dúlt a keserűség, a könnyek,
                    jelenetek; mamu végre tombolhatott a mártíromságban. Ismerősök, bejárós
                    asszonyok hordták a híreket neki: Rosztoky tekintetes úr ott alszik ebéd utáni
                    álmot nap mint nap annál a személynél; csak egy szobájok van, hát a vén
                    nyugdíjas bányamester olyankor mindig átballag valamelyik szomszédjához egy
                    literes üveggel a hóna alatt, itatja őket, és ha felhörpint, dicsekszik a
                    lyányával. Azok a borok a Glück Náthán pincéjéből valók, ahol árvereztek a
                    tavasszal, és Rosztoky fiskális úr volt a csődtömeg-gondnok. És sopánkodtak
                    hozzá jóízűeket. “Jaj, hová tette az Isten a szemit? Ha még valami Tündér Ilona,
                    de egy ilyen hitvány kis pocsékkal! Csak ott, a bányasoron is különb lányok
                    akadnak, ha már éppen... De a felesége még ma is szép, és milyen áldott jó
                    lélek, a légynek se vét az, és nem is vette el szegényen, ez a ház is az
                    asszonyé!” Így a vén Huculné meg a többiek; és meszely lisztet, egy kis
                    szilvalekvárt, kóstoló kalácsot, viseltes fehérneműt vitt el mind a kosárkában,
                    ha újat tudott, vagy szíve szerint elsajnálgatta a tekintetes asszonyt, és vele
                    könnyezett a konyhalócán vagy babot szemelve a birsalmafa alatt. De a jó
                    uzsonnás asztalnál is délután, a habos kávé, fonatos, házimogyorótorta meg
                    cukrosbefőtt mellett is ezt tárgyalta a barátnék hada, önzetlen megindulással.
                    Mamu megérte a teljes elégtételt Aranyoskúton; pártja volt, erős közvélemény
                    mellette; Rosztoky Kázmér ugyan az ujját se mozdította meg, hogy a maga részére
                    fordítsa. Pemetét, szegényt, egyszer megverték a bányászlegények kalákából
                    hazamenet, esti sötéttel rátámadtak a szűk Pinceközben, hogy csúffá tegyék
                    emberségből. Ővelük mindig rátartós volt ez a ripacsvirág, és az apjától sokszor
                    kaptak volt büntetést a munkában.</p>
				<p>Sokszor lemaradt akkor már Lulu egy-egy mulatságról. Nem kapott új ruhát - tán
                    mert az iroda is szűkebben adta már (új, fiatal ügyvéd került kettő is a
                    városba, zsidók, ügyesek) - vagy csak mert épp akkor “nem szólt” mamu apához,
                    éspár napig nem ettek egy asztalnál. Mamu akkor vette fel a házra az első
                    nagyobb adósságokat; ilyen “önálló” volt ő bizony. Apa összefont karral nézte,
                    örök maliciózus mosolyával, szó ellenvetés nélkül, de mindenki mondta, hogy az ő
                    szerencsétlenje lesz ez a lány, ez a Lulu, hogy nem megy férjhez. Ő hozott
                    szégyent rájuk. Nem tudni, így hitte-é Lulu is; de egyre keserűbb lett otthon,
                    zárkózottabb, jobb szerette, ha Laurának hívják most már, a rendes nevén, és
                    kedvetlenül ment társaságba. Tán sértette akaratlan, hogy itt nőtt elejébe a
                    másik, a kicsi, és már mondogatták: “Ez a szebbik! Hogy kinőtte magát!” Azon a
                    télen, mikor őt vitték először; Laura otthon maradt. Ferkó bukdosott már a
                    gimnáziumban; még ezt is Pemetének rótták fel: “Mert a piarista tanárok is
                    számba veszik, hogy milyenek az erkölcsök a családban, hogy milyen példát lát a
                    fiú maga előtt!”</p>
				<p>Idegenül, távolian és független élte köztük Éva e fiatal esztendőit. Apával néha
                    tüntetően sétált végig a Fő utcán, és míg anyu templomba járt a Mutter Gottest
                    imádni, sokszor kacagták együtt a világot az irodaszobában, ha nem volt épp
                    senki ott. Ilyenkor apa megkínálta konyakkal, cigarettával, mint valami
                    vendéget.</p>
				<p>- Hát mondja csak, Évica - hümmögött az iratszekrénynek fordulva -, az a Kassai
                    fiú az árvaszéktől... az maga után jár, ugye?</p>
				<p>- Meghiszem azt!</p>
				<p>- Na... hát? Hm! Aszongyák, jóravaló! Jurátus doktorátusa van.</p>
				<p>Éva nem tudta, hová legyen az álmélkodástól. Csúfolódást várt, arra készült, hogy
                    kivédje azt a szegény fiút.</p>
				<p>- Na!... Hm!... Az apja, az a vén rőflábú, megszedte magát a pultnál, mi?</p>
				<p>- Az istenért - kacagta el magát végre a leány -, hát nem látja rajta azt a
                    zsakettet, hogy a háta közepén kezdődik a vágása? És ha megy, mindig harangoz
                    neki.</p>
				<p>- Hm! - mondta megint Rosztoky. Ez a kifogás az ő stílusában volt, mit szólhatott
                    volna ellene. Pedig mintha mégis akart volna valamit, hm!... Végre is vállat
                    vont, ő is nevetett.</p>
				<p>- És beszéd közben mindig azt mondja: “k’remalásson”; ja, erről már nehéz
                    leszokni! Na! Iszen van magának elég esze, Éva!</p>
				<p>Ők mindig megegyeztek. Közben már két farsang is lejárt. Lulut Bécsbe küldték
                    akkor télen az ezredesné keresztanyjához; hátha ott még próbálhatnak valamit?
                    Ferkó a negyedik gimnáziumot ismételte. Erről jutott eszébe Évának hirtelen
                    valami friss, mulatságos dolog: letenni néhány különbözeti latin vizsgát,
                    érettségizni.</p>
				<p>- Osztán mit akar azzal? - kérdezte az apja.</p>
				<p>- Ki tudja, mit fogok egyszer akarni. Ez mindenhez jó; meg unni is kezdem már
                    magam itthon. Nem fog sok pénzébe kerülni!</p>
				<p>- Na, nem azért!</p>
				<p>- Tudja, úgy sejtem, ez nem marad így sokáig itthon... odébbulni kell valamerre.
                    Két vénlyányt akar egy rakáson?</p>
				<p>- Na, maga még... Sohase volt ilyen csinos.</p>
				<p>Éva belepirult. Most kapta az öregtől életében az első bókot.</p>
				<p>- Na, jól van - mondta sietve Rosztoky -, hát csak keressen tanítómestert,
                    alkudja is ki mindjárt, hogy mennyiért!</p>
				<p>Elkezdődtek az órák Novák tisztelendőcskével, a kedves, okos kispappal: télen a
                    kertiház elhanyagolt pici szobájában, nyáron a szőlőlugas alatt; és ezek
                    mulatságos idők voltak. Mamu is örült, hogy elláthatja finom ebédekkel Isten
                    leendő szolgáját; később, mikor felszentelték, fél évig ott is lakott náluk, és
                    az egyszerű jelenléte annyi minden feszültséget enyhített. Éva mindig gondosan
                    felöltözött az órákra, nagy nyelvérzékével pompás tempóban haladt, és örült az
                    ifjú ember túlzott örömének s a lelkes mentori büszkeségnek, melybe - úgy
                    látszott - egy kis egyéb is takarózik. Többet is olvastak, mint a szigorúan vett
                    előírást; az Aeneis negyedik énekét is, bizony; de helyreütésül aztán az egész
                    Tacitust, úgy, ahogy volt. Vizsgákra mindig nagyon elegánsan ment el Éva, szép
                    alakjához simuló kosztümökben, és laza angolos kontyba eresztve a haját, ami
                    mindig engedelmes eszköze maradt; s az ismerős gimnáziumi tanárok hódolattal
                    írták be a megérdemelt kitűnőket a szép úrileánynak, ki első női növendékük volt
                    még. Csak Ferkó dühöngött; akkor utasították pótvizsgára a hetedikből. “Mit
                    ártja bele magát egy ilyen nagy kamasz lány ilyen dologba; nekem kell hallgatni
                    érte, hogy példának teszik elibem a tanárok. Ha engem is, teszem, egy szép nő
                    tanítna a lugasban!...” De azért átengedték őt is, tán épp a nénje miatt, vagy
                    mert ő volt már akkor is a gimnázium főmuzsikusa, kirándulásrendezője, egyéb
                    ceremóniamestere. Az ebédlőasztalnál egészen másféle, tisztán liturgiai
                    beszélgetések központja volt a fiatal tisztelendő; mamu egyre új kérdéseket
                    talált (apa oly hallgatag volt újabban, mintha itt se volna; ha rácélzott is a
                    kegyes beszéd morálja; bár a pap ügyesen elterelte mindég), és Lulu is,
                    szegényke, szokatlan érdeklődéssel részt vett ezekben. Néha egészen átpirult az
                    arca, s a tekintete furcsán gyámoltalan lett, ahogy a vendéghez fordult. Pedig
                    alig érdekelte valami egyébként; huszonnyolc éves volt, valami idegbajon esett
                    át, amiért fürdőre kellett küldeni, és a haja csaknem teljesen kihullt. Az Éva
                    diadalos érettségije után, mikor Novák hálásan elbúcsúzott, mert a mamu valami
                    rokonprotekciója segítségével sikerült behívatnia magát a püspöki irodához;
                    Luluka váratlanul újra megkapta két napra a görcsöket.</p>
				<p>Éva pedig felküldte a könyveit egy nagy ládában a padlásra, és két hét múlva
                    sikerült úgy éreznie, hogy mindent, amit az emlékezetébe gyömöszölt,
                    szerencsésen kiejtett belőle.</p>
				<p>Ezt a nyarat pihenésre szánta, fürödni járt a szép vizű patakba, és hogy majd
                    gondolkozik a továbbin.</p>
				<p>Akkor zavarta fel Aranyoskutat első ízben a pesti művészek inváziója.</p>
				<p>Isten tudja, ki fedezte fel először ennek a középhegyi, kies vidéknek kedves
                    tarkaságát; s a csenevész, oláhosviseletű bányásznépet ki ítélte alkalmasnak a
                    “természetlátó”, “igaz” ábrázolás céljaira. A régebbi, francia kitelepülés
                    megkésett másául seregesen ütöttek itt tanyát, mesterek, bohémek és kicsit
                    feltűnően sok dilettáns: nyaralni akarók, művészek közé vágyó vidéki tanítónők,
                    akik fizettek az oktatásért; aztán a festők feleségei, modelljei és kedvesei.
                    Szeszélyesen “egyéni” és szabad szabású ruhákban jártak; oly olcsó és hatásos
                    viseletben, hogy a helybeli kisasszonyok merészebbjei hamarosan utánuk
                    csinálták. Fesztelenül, szabadon és vidáman viselkedtek, szerették egymást
                    “plein air” a nagy napfényben, pompás, telizöldű völgyek ölén tarka ruhás szép
                    csoportokat alkotva. Itt és eleinte kivált valóban nem volt mímelt köztük a
                    kedves, naiv, könnyű életöröm; a bohémség. Szalonképessé tették maguk közt a bőr
                    meztelenségét a déli verőfény alatt, és ez a nagy, kincses, teli napsütés
                    átjárta ésáttisztította szerelmeiket is.</p>
				<p>A bányászokkal hamar összeismerkedtek; a modellállást jobban fizették, mint a
                    nehéz munkát odalenn a tárnák sötétjében. Sűlyes arcok, elferdült vagy lilán
                    cserepes ajkak, vérhályogos szemek és görvélyes nyakak kicsit túl sűrűn
                    szerepeltek rákövetkező télen a “természetlátók” új kiállítási szalonjában. Az
                    aranyoskúti szegény nép pedig jól élt belőlük: a “tiszta szobát” eddig hallatlan
                    árakon vették bérbe; a nyaralóknak tojtak ezután a tyúkok, nekik fejték a
                    tehenet, kecskét; csirkét nekik neveltek.</p>
				<p>De sajátságosan összetaláltak e vidék úri osztályával is; a kisdzsentrivel főleg,
                    mely így szemre is hajlik kissé - lendületben, kedvességben, fantáziában és
                    pózokban - a “bohém” felé. Csakhamar együtt ittak a Szőlőszeren, lombos
                    vincellérházak előtt az itteni aranyifjúsággal, és szabadosabb illemük,
                    egyszerűbb, de mégis fejlettebb és nagyvilágibb módjuk már az első évben is
                    hatott az itteni erkölcsökre, s az élet nívóját egészben emelte.</p>
				<p>Rosztoky Éva az elsők közt volt, akik a bennszülöttek közül beiratkoztak; nyári
                    szórakozásnak szánta, de csodálkozva vette észre, hogy a dolog maga is
                    érdekelni kezdi. Különös volt, hogy e nagy színtobzódások közepett ő az első
                    hetek után már rajzolni szeretett inkább, és megtörtént néha, hogy a
                    kedélyeskedő bókok helyett, amik az ilyen “fizető” hölgyeknek jutottak, a mester
                    egy pillanatra megállva háta megett, tűnődő, váratlan kifogásokat tett. De végre
                    is elnevette magát, továbbment, mint aki mégis tévedett, és hamarosan magára
                    hagyta. A leány is elgondolkozott néha ceruzájával a kezében, és szerette volna
                    lehunyni a szemét, hogy ne az emelvényen pózoló modellt lássa, hanem mindenféle
                    kellemes és furcsa formájú gyerekkori dolgokat, amiket tán valaha látott. De
                    ettől ideges lett, hamar összecsapta a rajztömbjét, mindent; és elhívta fürödni
                    Torday Zsófit, a fiatal pesti színésznőt, aki az egyik festő kedvéért nyaralt
                    itt. Összebarátkoztak, sok mindenről értesült általa, és már-már úgy volt, hogy
                    küzdenie kellett a befolyása ellen.</p>
				<p>Szabados beszédű nő volt, gyerekesen hangos és kedves, feltűnően okos és mindent
                    indokolni akaró, frivol és szentimentális egyszerre. Az öltözetét “művészien”
                    elhanyagolta, Éva hát szándékosan kitartott eddigi, divatszerű és gondos
                    ruházkodása mellett.</p>
				<p>- Van itt egy méltó társad ebben - mondta Zsófi -, Guido Lussini, a talján. Azt
                    is, mintha egy szép kesztyűsdobozból szednék ki minden reggel, egy szép és jó
                    szagú bőrdobozból, olyan finom férfiszoba-szagú bagaria-dobozból, préselt
                    munkával, ezüst sarkakkal és francia-asszony parfümmel belül... Ja igen, ez a
                    Lussini! Két hete, hogy idejött, bemutatom neked.</p>
				<p>- Már ismerem.</p>
				<p>- Na, ni! Beszéltél is vele?</p>
				<p>- Igen, egypárszor. Hisz jár oda a mi tanyánkra Zemplénhez.</p>
				<p>- Furcsán beszél, ugye? Minden közép-európai nyelvből összekevert konglomerátot.
                    De már sok a magyar szó is benne.</p>
				<p>Éva a partot nézte, és nem kérdezett semmit. A tiszta, hűs vízben álltak, nagy
                    szalmakalapos fejjel, színes fürdőruhában; keblük alatt üdén csuszamlott el a
                    patak sok apró sodrú, nyári fodra.</p>
				<p>- Te, az a talján nagyszerű egy ember! Fehér manzsettával, mély ingplasztronnal,
                    frakkban is tud - azt mondják - modellírozni; az agyag sohasem megy a körme alá,
                    és naponta manikűröz. Pesten most nagy divatban van. Persze, azért is, mert
                    idegen, messzünét való.</p>
				<p>Madarak szálltak el felettük a halvány, tiszta ég alatt. Állt a dél. Mozdulatlan
                    szépségben tarkállott és ragyogott a domboldali város.</p>
				<p>- Eleinte mindenféle kalandos mesék voltak róla; de a dolog egészen egyszerű:
                    Torinóból való, ott valami főkatona volt az apja; szívességeket tett az öreg
                    Kossuthnak, s a látogató magyarok rendesen velük is találkoztak, így ismert
                    Guido már gyerekkorában befolyásos urakat Pestről; ez az igazi magyarázata, hogy
                    ott most megtelepült. De az tény, hogy sok mindenfelé barangolt Európában; már
                    túl van a harmincon.</p>
				<p>- Te, már elmúlt dél! - mondta Éva.</p>
				<p>- Az utazásairól tulajdonképp keveset beszél; és általában, van valami
                    burkolódzás az ő furcsaidiomájában. Az elegáns világ
                    szobrásza lesz Pesten, úgy indul. Hogy Aranyoskúton mit akar a borzas
                    bányászfejekkel és csenevész mellű gyerekleányokkal, akik állnak neki? Semmi;
                    csak a divat, klikkelőnyök, újságban szereplés kedvéért van itt. De az ég tudja,
                    hogy bírta kioktatni a vén Huculnét a gyönyörű, világos vászonnadrágok
                    vasalására, és hol tisztíttatja mindig a panamakalapjait a kellemes, göndör,
                    barna fejére! Már kimegyünk, Éva?</p>
				<p>- Persze! Éhes vagyok.</p>
				<p>- Mutasd csak a térgyed! Nagyszerű formájú! És itt alatta kifogástalan ez az
                    elszűkülés és végig. Nekem se rossz itt fenn, de a lábfej hosszú egy kicsit.
                    Szépek vagyunk még, hálistennek! Csak nekem egy kicsit hamar lesz hasam, az
                    félő; masszíroztatnom kell az őszön.</p>
				<p>Hazamenet, már az utcájukban mondta Éva:</p>
				<p>- Azon mulatok magamban, mennyit beszéltettem veled hiába erről a Lussiniról,
                    pedig mindezt jól tudom, tőle magától. Már háromszor ültem portréhoz neki.</p>
				<p>- Na, ni! Akkor jól van!</p>
				<p>Jó volt-e csakugyan... Mintázás közben mulattak együtt, és Évának tetszett az
                    olasz nyelv; egy kis latint maga is értett. Aztán sétáltak, és az emberek utánuk
                    nézve szóltak: szép pár! A külsejük gondozottsága valahogy különemelte és
                    összeszoktatta őket. A szobrász elegánsan, finoman játszott mandolinon, és régi
                    stanzákat énekelt hozzá. Kellemes hangja volt.</p>
				<p>- Hm? Csak nem szerelmes belé? - kérdezte Rosztoky Kázmér a leányát.</p>
				<p>- Miért akarja tudni? - nevetett Éva.</p>
				<p>- Egy ilyen habajka! Egy ilyen vándor garabonciás! Na, hallja!</p>
				<p>- Ejnye, a szentségit annak a Kassai fiúnak az árvaszéktől - hát az már annyival
                    különb ember volt?...</p>
				<p>- Na, hisz énfelőlem ugyan! - dörmögött az öreg, elröstellve a kis apai
                    féltékenységet.</p>
				<p>Pemete akkoriban gyanús időtartamra eltűnt volt Aranyoskútról. “Pesten volt, a
                    klinikán!” hozták hírül mamunak. Mikor hazakerült, csak még töppedtebbnek
                    látszott szegényke. Azt beszélték, meghalt a gyereke. Apa már háztartásra is
                    szűkösebben adott, nőtt a bomlás, többszöri volt a veszekedés. Már nem tréfált
                    és gúnyolódott az öreg, hanem érdes volt és sokszor minden tekintet nélkül
                    durva.</p>
				<p>Őszre a városban is csend lett; elmentek a bohémek, siket unalomba húzódtak
                    vissza a szűkös hegyi utcácskák, az emberek; s minden egyszerre oly mocskosnak
                    látszott a sárban, ködben. Mamu napokig imádkozott étlen-szomjan a térdeplőn, és
                    felajánlotta minden szenvedését az Isten anyja nagyobb dicsőségére. Lulu megint
                    a keresztanyjánál volt Bécsben, és sokszor írt mamukának valami nagyon elegáns,
                    katolikus Damenvereinról, melynek az ezredesné egyik titkára, csupa
                    mágnásasszony van ott, és egy francia apácazárdában tartják a jótékonysági
                    gyűléseket; írta, hogy a zárda főnöknője nagyon megkedvelte őt. Még karácsony
                    előtt jött volt aztán az a levél, melyben megkérte szeretett szülőit, engedjék
                    meg neki, hogy hivatását követve, Istennek szentelje magát, és a szerzetbe
                    lépjen. Apa egy mukkot sem szólt rá, mamu sírt, és délután boldogan írta meg a
                    dolgot Novák főtisztelendőnek. Éva is úgy gondolta, hogy ez legjobb így. Mit
                    csinált volna, szegény? Ott legalább előkelő környezetben élhet (őnála még ez is
                    számít), a szerzete majd minden tagja mágnásszületésű.</p>
				<p>Évának akkor egyetlen szórakozása volt levelezése a szobrásszal; ő olaszul írt, a
                    taljánnak magyarul kellett felelnie. Ezekben a mulattató nyelvezetű írásokban
                    aztán kifejezésre juthatott végre, amit a leány régen tudott, csak kis
                    kacérságból halogatta a tudomásulvételét: hogy szenvedélyesen tetszik
                    Lussininak. Karácsonyra meghívta. Eljött, elegáns volt és vidám, világfias; és
                    szerencséjére nem tudott annyira magyarul, hogy megérezhesse egészen az apa
                    ellenszenvét, mit éppen csak a házigazdakötelesség palástolt; s hogy
                    lehangoltassa magát az itthoni, feszült és nehéz levegőtől. Éva együtt ment vele
                    látogatóba néhány ismerős családhoz.</p>
				<p>- Hát mi lesz? - kérdezte apa. Jól látta Éva arcán, hogykomoly beszédre jött be
                    ma hozzá.</p>
				<p>- Semmi olyas, ami még nem esett a világon.</p>
				<p>- Szóval, hozzámegy? Ne mondja!</p>
				<p>- Az vessen rám követ, aki okosabban csinálta! - nevetett a lánya pajtásos
                    kedveskedéssel.</p>
				<p>- Ejnye, na!... De egy ilyen gyöttmenthez!</p>
				<p>- Ugyan, ki merne éngem, bennszülött, elvenni?</p>
				<p>- Azt mondták nekem, kártyázik az a talján.</p>
				<p>- Maga nem kártyázik? Mégis jó nekem.</p>
				<p>- Ha már énhozzám hasonlítja, akkor nagy baj van odabé! Itt már nincs
                    segítség!</p>
				<p>- Hát nézze, apa! Itt, ugye, végit járja minden, idehaza? Úgyis tisztulni akartam
                    innét; az idén mindenáron felkerülni Pestre, próbálkozni valamivel. Tudja azt,
                    hogy mamu alkuszik a házra Iciggel?</p>
				<p>- Ne beszéljen! - álmélkodott el Rosztoky, és óriásit kacagott a tréfán.</p>
				<p>- Bizony, egy szép reggelre eladta a fejünk felől. Jó lesz, ha irodahelyiséget
                    keres idejében!... Szóval: így kevesebb fejtöréssel, gyorsabban és - tán
                    kellemesebben jutok fel Pestre. Ott aztán majd meglássuk!</p>
				<p>- Éhen halnak, ha nem lopnak! Ki az Isten gyúratja magát egy ilyen
                    mézesbábossal?</p>
				<p>- Akad bolond elég, ne búsuljon. Szóval: áldását adja?</p>
				<p>- A hozomány-ügye tehát rendben volna?</p>
				<p>- Na! Írni kell csak a jószágkormányzónknak!... Hát úgy van, hogy ha marad valami
                    a ház árából az adósságon felül, azt mamu Luluval adja a zárdának Isten nagyobb
                    dicsőségére.</p>
				<p>- És az én bűneim bocsánatjára! ámen! És maga?</p>
				<p>- Ha csak Neszti néni meg nem emberelné magát!...</p>
				<p>- Ahhoz jobban kellett volna a kedvében járni mind a kettőnknek. De nincs is
                    annak se annyi már; éppen csak hogy megél hóttig a kis vagyonából a vén
                    Skrimpicia.</p>
				<p>Éva elgondolkozott.</p>
				<p>- Ajánlok valamit. Adják ide nekem ami régi ezüst van és az egyik teljes
                    készletet, a tizenkét személyest; meg a szegény nagyanyám minden ócska bútorát a
                    padlásról meg a kertiházból. Azzal elindíthat.</p>
				<p>- Ugyan, ne meséljen!</p>
				<p>- Tudom, mit beszélek. Az az ócska holmi nagyon szép, és Guido mondja, hogy most
                    bolondul divatba fog jönni Pesten. És nekünk úgyis olyan falusias intérieur
                    kell; valami kis olcsó villaformát bérelünk a város közelében, ahol műterem is
                    van. Szőnyeget, egyéb limlomot bolond olcsón vesz, csereberél az ilyen
                    művészféle.</p>
				<p>- Jól van már, maga táltos!... Hiszmagának azértmég én is
                    összegereblyézek valami keveset.</p>
				<p>- Igazán?... Hát nagyon köszönöm! De tudja... ezt a Ferkót akartam még eszébe
                    juttatni. Ez az egyetlen fiok, nézze! Azt mondják, igazán van talentuma zenéhez;
                    egyébre meg úgyse való. Ne hagyja ebek harmincadjára! Ha Pesten taníttatná, ott
                    én is szemmel tarthatnám!</p>
				<p>- Ez már dinasztikus politika! Gratulálok, maga egy fenomén!</p>
				<p>- Remélem, a házasságomhoz gratulál?</p>
				<p>- Nem! Ahhoz majd akkor, ha kipróbálta.</p>
				<p>...Így beszéltek. Egészen ilyen volt a hat évvel ezelőtti Rosztoky Éva. Vajon
                    nagyon sokat változott azóta?</p>
				<p>Ha beszámolhatna, ha újra egyszer még így beszélgethetnének egymással! Írni; nem,
                    azt nem lehet úgy! Hat év mindössze; de ki tudja, milyen most apa, érez-é
                    valamit még őiránta is, aki bizonyosan kedvence volt. Hatvanon túl van; őt
                    biztosan nagyon megöregítette ez a pár esztendő. A mamu temetésére nem jött fel,
                    alig ír nagy néha néhány kuszált sort; de azt sem a régi, kedélyes tónusban már.
                    Évek óta együtt van Pemetével, magához vette gazdasszonyul. Valaki, odavalósi,
                    olyasmit emlegetett, hogy mostanában többet iszik... Ki tudja, hogy hangolja az
                    az asszony, ki tudja, nincs-e vele szemközt feszélyezve mamu miatt, aki végre is
                    náluk halt meg? Ha meglátogatná majd a nyáron, elvinné a gyerekeket! De hát vendéglőbe szálljon Aranyoskúton? Ej, az ilyesmi csak
                    felbuzdulás!... Agyerekek, igen, azok tartoznak csak
                    hozzá. Azokmásképp fognak felnőni!</p>
				<p>Mégis előkereste a levélpapírt, és ezt írta:</p>
				<p>
                   Apám! Örömmel értesítem, hogy a Maga szeretve tisztelt veje,
                        Guido Lussini ma örökre távozott szerető családja köréből. Semmi skandalum,
                        semmi pletyka! Semmi új házasság! Régen válnunk kellett volna már, de
                        érthető okokból nem lehetett. Most a Neszti néni kis öröksége hozzásegít.
                        Péter és Pál végleg nálam maradnak - az anyjukkal együtt kezét
                        csókolják.
                </p>
				<p>Harmadnap sürgönyválasz jött, ennyi:</p>
				<p>
                   Most gratulálok!
                </p>
				<p>
                   Rosztoky.
                </p>
			</div>
			<div type="chapter">
				<head>2</head>
				<p>Ragyogott a nagycsütörtöki délelőtt, bizonytalan fűszagok lendültek be a nyitott
                    ablakon és a villatelep gyerekeinek sok éles hangocskája, üde melódiává
                    vergődve, ahogy kiáltoztak és labdáztak már mind az erdő alatt. Éva a kis
                    asztalnál ült ceruzával a kezében, és számvetést csinált. Pénzforrásokat
                    jegyzett fel, jövedelmeket, kilátásokat; aztán tételenkint a kiadást -
                    megszorítva itt-ott, próbálgatva -, nagyon komolyan és elmerülten, de valami
                    eddig nem ösmert kedvteléssel.</p>
				<p>Igen, megpróbálni egyszer a szolid és tiszta életvitelt; bizonyosból élni, tudni
                    a holnapot, nem várni időnkint valami kalandos véletlenre, ami a tizenkettedik
                    órában érkezik, és hosszú bajból, titkolt és szorongó nélkülözésből kiránt. Most
                    világosan érezte, hogy - honnét, honnét nem - őbelőle nem hiányzik a
                    filisztrózus, beosztott életre való képesség; csak soha eddig meg nem
                    próbálhatta. Otthon hogy csinálták! “Nagyban” számítva mindent, prédálva,
                    osztogatva és félbe nem szakítva az ostromállapotot az apa irodai
                    Wertheim-szekrénye ellen, nehogy “leszokjék” róla, hogy a háznépet, mint a
                    feneketlen zsákot, örökké tömni kell - mert hisz “úgyis annak a személynek
                    jutna”, ha itthon gazdaságosabban élnének! És aztán Guidóval! Százakra is
                    felgyűlt néha a fűszerszámla a telepi szövetkezet-boltban, néha két lakbérnegyed
                    is elmúlt fizetés nélkül, vagy megesett, hogy a már együtt volt összeget bevitte
                    este Guido szerencsét próbálni vele, és otthagyta fillérig a baccasztalnál vagy
                    künn Alagon, és Hucul Máristól kölcsönöztek napokig piacra meg villamosra valót.
                    Hányszor maradtak zálogban fél esztendőn át is a szőnyegek; a szobron, plaketten
                    cserélt régi ékszerei meg az otthonról hozott ezüstnemű! Nem pörölt, nem
                    ízetlenkedett ilyenkor, inkább erőltette a bohémfeleség allűrjeit, kiügyeskedte,
                    megóvta a látszatot káprázatos leleményességgel; hogy barátaik közt híres lett
                    erről. Kicsit sajnálta is ilyenkor Guidót, aki kétségbeesett volt, töredelmes,
                    és néha belebetegedett; ágybakerült az ideges levertségtől. És Éva tudta, hogy
                    ha aztán hirtelen kerül valami, a műkereskedőt sikerül megvágni nagyobb
                    előlegért, vagy éppen állami vásárlás, megrendelés üt be; akkor minden egyszerre
                    feloldódik és kitisztul; Hucul Máris duplán kapja vissza a garasait, a
                    perzsaszőnyegek hazakerülnek, ő gyönyörű ruhákat tervezhet magának, és megkapja
                    hozzáa legszebb szöveteket; selyemharisnyát, fél tucat kesztyűt; kocsiban járnak
                    hetekig, és minden társaságban ott vannak. Aztán kezdődhet megint elölről.
                    Belement ebbe az életbe, mit tehetett volna, a fény, szereplés, öltözködés
                    kedvére volt, és megtanulta kiélvezni, mint bizonytalan, szép életörömet, de
                    sokszor érzett már émelyedést, belefáradást. “Milyen utálatos, becsapásra
                    alapított, élősdi, hazug dolog a »művészet«-ből élés!” - gondolta sokszor, és
                    eszébe jutott az apa kérdése: “Ki gyúratja magát pénzért?” Úgy érezte, hogy
                    abban a társaságban, ahol forogtak s ahonnét a megrendelőik kerültek, nem szükséglelet-betöltő, nem nélkülözhetetlen az, amit az
                    ura a drága pénzért ad cserébe, még ha csakugyan talentumos is! Ez senkinek se
                    fontos! Állami vagy közintézeti rendeléshez protekció kell, a többi, a
                    magányosoké meg divat, mecénáskodó hiúság, kevéssé burkolt ajándékozási
                    gesztus, még jó, ha páváskodó fényűzés. És ilyen alacsony ösztönökre kell
                    folyton spekulálni annak, aki a tehetségét, mint Guido, “maîtresse-ként
                    kezeli”, nem a “hitveseként” (ahogy melankóliás perceiben beismerte), aki “jól
                    akar élni” belőle, mert nem tartja érdemesnek a “nagysága” bizonytalan álmáért
                    lemondani a lét kényelmeiről és az elegáns, szemfényvesztő, magát is
                    megvesztegető szép látszatokról; aki csak finom ruhákban tud járni, csak
                    elsőrendű vendéglőben vacsorázni, és nagy borravalót adni... hát annak ezt kell
                    vállalni cserébe. Vajon mindenütt így van ez, és mindig így volt?</p>
				<p>Szegény Neszti néninek bizony nem volt többje negyvenezer koronácskájánál
                    összevissza; s hogy mamu nem élt már, kettejükre szállt Ferkóval ez, mert Laura
                    - soror Theodozia máriatestvér - lemondott írásban a javukra. Húszezer korona -
                    Guidóval egy év alatt is elköltöttek ennyit, ha jól ment -, de ez most biztos, itt van a kezében, az övé! Két rajz-leckéje volt
                    már múlt ősszel, gazdag lipótvárosi házaknál, ahol parádéztak vele, hogy éppen
                    ő, a művész felesége tanít; de a saját társaságukban eltitkolta, mert Guido
                    röstellte volna. Pedig nagyon megfizették, és ha még vagy kettőt tud szerezni
                    olyat... pedig nem lesz nehéz! És hátha valami egyéb is sikerül?...</p>
				<p>Letette a ceruzát, és elgondolkozott. Pfuj... hát most már ő kezdje? - Ez
                    történt: a télen egy kis kettős-portréját, a Péter meg Pál két festett, szőke
                    fejét, megvették tőle a refüzáltak kiállításán; és ő annyira tisztában volt
                    ezzel a dologgal. Kedves, meleg, véletlenszerű és ízléses dilettánsmunka volt,
                    örült neki, ahogy egy szép toalettnek, amit kreált, és megbámulták,
                    utánacsinálták a társaságban; de eszébe se jutott volna, hogy valahová beküldje.
                    Szinte erőszakkal vitte el Ipolyi, akivel még Aranyoskúton egy csoportban
                    “dolgozott”, s aki azóta a mindenütt visszautasított, de kicsit féltékeny
                    gyanakvással talentumnak sejtett, nem tudni, mit akaró és egymástól
                    mérhetetlenül különböző fiatal “vadoncok” vezére és “mester”-e lett. És őbelé
                    szerelmes még Aranyoskút óta... A gyerekportrét Szinnay vette meg, a volt
                    aranyoskúti képviselő, aki államtitkár volt később, a most elmúlt rezsimben, és
                    állami megrendeléseket eszközölt ki Guidónak. Néhány újság beugrott, írtak a
                    képekről és róla, de ez percre sem tévesztette meg. A Guido őrültségére kellett
                    most gondolnia: hogy néha váratlanul nagy féltékenységi jelenetet rendezett
                    szegény Ipolyi miatt, értékes holmit vagdosott földhöz, és revolvert ragadott;
                    Szinnayhoz pedig maga küldte lovagi gyanútlansággal, ha kérni kellett a
                    befolyását valamihez. A fiatal festő csendesen és áhítatosan zümmögte fülébe
                    szerelmét, ha néha - unalomból vagy érdeklődésből - sétált vele egy órát valami
                    csendes budai utcában vagy megteáztatta idekinn téli délutánokon, amikor olyan
                    egyedül volt. Aligha ebédelt mindennap, de időnként komoly arccal és
                    szenvedélyesen könyörgött, váljék már el, hagyja ezt a “sarlatán-életet”, és
                    menjen hozzá a gyerekekkel együtt a kis budai tetőszobába, nyomorúságba,
                    szerelembe. Ez a fiú egyébként epés, rossznyelvű, cinikus hírében állt a
                    kávéházban; a naiv hitbe és együgyű eszményiségbe valahogy - megszokta már, hogy
                    Évával szemben beleringassa magát. - Szinnay, az államtitkár viszont okos és
                    előkelő ember volt, otthonról ismerősük még, és őszinte, baráti jóakarója -
                    miatta Guidónak is, akinek a szobrait csakugyan szerette -, de igen-igen kedvére
                    lett volna, ha közben okosan, gavallérosan, kedvesen - egy kicsikét
                    megszerezheti magának Évát. Hát ez volt a “Péter-Pál” portré esete. Nem, ilyen
                    dolgokra nem lehet alapítani, ostobaság és ízléstelenség volna!</p>
				<p>Pedig ha úgy az ember vagyonos lehetne, független, és valami csendes műteremben
                    kedvére elbabrálhatna néha, maga tetszésére, hozzáértők örömére, úri
                    szórakozásul; így jó lenne. Kitanulni, kikeresni lassankint a dolog szép
                    fortélyait, érezni, hogy halad, és mindig többre képes, belemelegedni, izgulni a
                    kezével és a szemével, szándékosan is foglalkozni azzal, aminéha oly erősen
                    eszébe jut: egy-egy furcsa formájú régi kosár, tán virággal, vagy óriás, nehéz
                    birsalmákkal, egy hűvös és előkelő szobasarok, konzol tükörrel és sèvres-i
                    szobrocskákkal, egy lehunyt szemű, kövér, szürke macska,sávos és gömbölyű
                    hátú... ilyesmik. Ej, ez azért mégis ostobaság! Annyira tudatlan mindezekben, és
                    annyira megszokta lenézni egy kicsit. Két ilyen ember közt, mint Guido és Ipolyi
                    - a két ellentétes pólus. - De vajon nem lehetcsinálni
                    ezt a dolgot, magáért; világfi allűröktől és üzleti spekulációktól tisztán,
                    de azért nem halhatatlansági szavalatokkal és handabandázással a meg nem
                    értésről. Ez mind olyan röstellnivaló! Csak kenni, mázolni, szép csendben egymás
                    mellé, harsanó és lágy, színes színeket; ha tetsző, örülni neki, ha lehet, el is
                    adni; azontúl pedig kedélyes lenni, igénytelen, egyszerű, pihenő és pihentető.
                    Igen, haférfi lenne az ember! A nagy régiek bizonyosan
                    így is csinálták. De ha asszony... Ej, csacsiság! Nem az a baj, hanem hogy nincs
                    elég pénze!...</p>
				<p>Ha asszony, akkor legalább még van mibe adja magát:a két szép kölykét felnevelni
                    emberségesen, elég ez, tán sok is felelősségnek egymagán, de az apjuk úgyse
                    sokat számított volna ebben! És a maga asszonyéletével, hogy mit csinálhat?...
                    Hát ha egyebet nem - öröm az is, asszonyöröm - ha az ember szépen, mutatósan, jó
                    ruhákban jöhet-mehet, néha táncolhat szép, finom táncokat, soklámpás teremben,
                    sok ember szemsugara éri, férfiszemek nézése, lelkes kívánása; és tudja, hogy a
                    léptei, mozdulatai után igazodnak némely lobbanások; és tudja, hogy jelentékeny,
                    és mindenre megvolnának a lehetőségei. Guidóval tehette ezt; neki reprezentatív
                    feleség kellett, és ő megfelelt ennek, a feltűnő, szőke haja, kicsit túl karcsú,
                    de pompás alakja, tánca, nevetése; humoros, eredeti beszédje, elméssége, a
                    gyorsan, biztosan találó és könnyed, mely rögtön felszikrázik, ha sok ember közt
                    érzi magát; s az öltözködése, mindig a divathoz simuló, mégis eredeti, néha
                    frappánsan új, ötletes, változatos. Az utolsó öltésig maga varrt mindent,
                    magának s a két fiának is. Mégis, vajon lehet ezentúl úgy?... Aligha, de ez
                    semmiképpen nem lényeges, nem, ezen már gondolkozott! Végre is, elég volt hat
                    éven át. A folytonos zsúr-robot, mindenféle népek, szendvicsek, pletykák,
                    asszonyok, akiket szintén vállalni kellett vidékről hozott világnézetükkel,
                    állásbeli vagy családi gőgjükkel, kései és kirakatba tett szerelmi
                    történeteikkel; ó, néha már untatták is, bizony. És mind kezelni őket,
                    tájékozódni köztük, el nem felejtkezve egy percre se az üzleti érdekről...
                    nagyon kezdte utálni mindezt az utolsó időben! Ha valami egészen más jöhetne most!</p>
				<p>Ha például olyasmi, hogyegy ember érdekelné már egyszer;
                    de nagyon. Vajon tudna ő úgy, mint a többi asszonyok, teljes odaadással szeretni
                    valakit, és feloldódni ebben; nem csúfolódni önmagán, nem röstelkedni miatta?
                    Pedig lehetetlen, hogy alapjában más legyen, mint a többi, csak valamikor - tán
                    még kislánykorában - nagyon rászokott erre a belső szégyellősségre. Péternek
                    és Palinak kellett születni, hogy megtanuljon ilyen szókat: “Ti édesek, drágák,
                    két egyetlenem, két kis mindenem!” De ezt is inkább úgy suttogva el, a szöszke
                    fejükre hajolva, mikor már elszundikáltak este az ölében.</p>
				<p>De a másik nemen levők mindig foglalkoztatták; már a tánciskolái hódításoknak is
                    örült, és sohasem felejtette el a szép, meleg, nyári délutánokat, Novák
                    tisztelendőcskével a lugasban, amikor külön élvezte a kispap hirtelen
                    elpirulásait, a blúza kivágásán megakadó tekintetét, reszketeg és erőlködő
                    férfihangját, az öblös vergiliusi sorok közé tévelyedőt. És Guidóval... nyilván
                    szerelem volt az, de az ő akkori mivoltához mérten oly fejletlen és külsőséges.
                    Bizonyos, hogy hevítette az elegáns vőlegény szép, sötét szeme, magas alakja,
                    egész hatásos megjelenése, és a kellemes beszédhangjára sokszor gondolt behunyt
                    szemmel este. De mindez oly hamar eltűnt. A nászúton még, Itáliában; amikor
                    gőgös és kicsit merev leányérzéseibe oly hirtelen, olyan átmenet nélkül és
                    gyengédtelenül avatkozott, vagy Isten tudja... valahol elhibázta bizonnyal, nem
                    tudta hozzábékéltetni, megjuháztatni előbb, vagy a módját nem találta meg. Oly
                    idegen maradt neki azontúl is, fölényeskedő modorával, ahogy a vidéki leányt
                    “kinevelte” az úton, ahogy végeredményben mégiscsak önmagával foglalkozott, és
                    egyre magáról beszélt, s oly szűkös regiszterrel, oly sokszor esve ismétlésekbe.
                    Az is, hogy mindjárt eleinte - szoktatóul tán, vagy a fiatalasszony
                    megdöbbenésén, elundorodásán mulatva - elmesélte neki az összes férfidolgokat, a
                    legényélet mindenfajta mulatozásait. És általában, ahogy az asszony szeme nyílt,
                    ahogy körülnézett a világban, és sok mindenenmás fővel
                    kezdett gondolkozni, és sokféle új emberrel ismerkedni, sohase gondolhatta el az
                    uráról felmelegült érzéssel: “Milyen derék ember!” Oly hamar kiösmerte, és oly
                    könnyűnek, üresnek találta és minden önzetlenségre képtelennek. Lehet, hogy
                    tévedett, hogy ezt viszontő nem tudta kihozni ebből az
                    emberből; lám, apával is egy csúf kis bányászleány tudott elbánni, nem a szép
                    felesége. Néha valóban úgy közeledett hozzá Guido, mint aki gyengédségre,
                    asszonyi odaadásra szomjazik, és sokszor vádolta őt ezek híján; de már késő
                    volt, valahogy már el volt rontva köztük a dolog. Lehet, hogy Guido becéző
                    szókat kívánt, szentimentális érzéseket, néha könnyeket, de mindez nem volt Éva
                    kenyere. Ő viszont keserűn nélkülözte az igazi vele-törődést, hogy ne csak
                    reprezentáló eszköze legyen a férje “művészet”-ének, hogy történjék valami az ő
                    kedvéért is, néha az ő külön ízlése szerint.</p>
				<p>Abban az érzésben, ahogy egy asszony egy férfi ölelését fogadja, megvan a nyoma
                    annak is,hogyan mondták neki egy órával azelőtt, hogy
                    szép este van, hogy világos kalapot tegyen; vagy három nappal azelőtt mit
                    mondtak neki egy Botticelli-kép előtt, hogy beszéltek Cimabue-ról vagy a
                    tradíciókról. A legidegesebb tenyér simogatásainál is többet jelent, ha meg
                    tudják hatni valamivel, kíváncsivá tenni, foglalkoztatni, fokozni, érdekelni,
                    megnyerni, elszomorítani, felderíteni, magukhoz hangolni. Csak csókok? Nem olyan
                    egyszerű a dolog a testies érzések körül sem! Lám, ez a kis Ipolyi tudta ezt,
                    annyit beszélt erről; de hát ő mindenből elméletet csinál - így volt a
                    festészettel is -, és ez volt neki a legtöbb. Milyen kis ember az is,
                    “félreismert” lángeszével, fantaszta hiteivel, s ahogy minden fél évben másképp
                    fest, más teóriát szaval: és ezeket hívja “rohamos fejlődése” etape-jainak.
                    Szánta, unta és mulatott rajta - de mással sem - a társaságból - senkivel meg
                    nem csalta az urát. Gőgből tán, lenézésből, s mert utált volt előtte titkolózni,
                    és amúgy is - el volt undorítva kicsit mindentől, ami az ölelés gondolatával
                    függ össze. Guido már másfél éve fenn lakott, külön, a műtermében, és Éva
                    kicsit lenéző közönnyel hallgatta néha késő éjjel a Máris mezítlábos csoszogását
                    a csigalépcsőn... De most mi mindenen átkalandoztak a gondolatai, amíg gépiesen
                    firkálta tele furcsa, valószínűtlen virágalakokkal a háztartási könyvét!</p>
				<p>A kertajtó csengője szólalt; a kavicsos úton egy asszony jött sietve, kicsit
                    termetes, ringó járású, szépen mozgó: Torday Zsófi jött. Lágy, világosszürke,
                    nyersselyem köpenyben; bő, hullatag csipkékkel; erős parfümje szagát már a
                    terasz felől hozta a szél, zengő és heves kiáltozása felhallatszott a lépcső
                    aljáról.</p>
				<p>- Éva, milyen erős errefelé a tavasz, jaj, Éva! - A gyerekeid - kezdett hadarva
                    egy históriába -, Péter meg Pali itt hancuznak az állomás előtt a gyepen. A
                    szövetkezeti boltban tízér’ csokoládét adattam nekik, babszemest, Pali osztotta
                    el. Ide egy, oda egy; de az utolsó páratlan, ezen elgondolkozik, zavarba jön,
                    rám néz. “Pétejkének domja fájt temnap!” mondja hirtelen, és szájába kapja a
                    vitás szemet, Istenkém, két ilyen kölyök! És milyen elegánsan szülted őket;
                    aznap délután már leveleket írtál az ágyban, emlékszem, magad tudattad velem is.
                    Hjajaj, fiam, ez nagy valami; ládd, tőlem nem telik, én erre se voltam jó.</p>
				<p>- Még nem múlta idejét... de mi lelt? Szedődj már le! Kisírtad a szemed?...
                    Velünk ebédelsz!</p>
				<p>- Köszönöm, Hucul Máris meghívott már; vele is a fűszeresnél találkoztam.
                    Megmondta, hogy berakott káposzta lesz, úgy erdélyiesen, azt imádom!... Jaj,
                    nézd, még mindig nem bírom ezt vidéket - Gaál Ferivel sétáltunk erre
                    valamikor... nézd csak, két esztendeje annak már! Egyszer nagy eső zuhogott,
                    május volt, sötét este, micsoda szagok a levegőben! Ott álltunk a tisztáson, a
                    nagy görcsös fa alatt, amitől Péterke úgy fél... de akkor csupa lomb volt, mi
                    alámentünk, esernyő nélkül, és csókolóztunk. Nézd, én most nevetek, de igazán
                    nem tudok szabadulni! Milyen jó neked, milyen könnyen túlesel a dolgokon! Igaz,
                    hát hallom, hogy Guidónk beköltözött Pestre.</p>
				<p>- Felsőerdősor ötven; a földszinti műterem.</p>
				<p>- Köszönöm, nem akarom meglátogatni. Noha - mondtam én azt már? - Aranyoskúton,
                    mikor neked udvarolni kezdett, tetszett nekem egy kicsit Guido. Az még Feri
                    előtt volt, akkor még az elegáns emberek voltak rám hatással... De hát mi van
                    veled? Baráthéknál beszélték szombaton, hogy váltok; de osztatlan szimpátiával
                    irántad tárgyalták. Az Istvándy Márta esetével teli van a város - a Belváros,
                    akarom mondani.</p>
				<p>- Megbolondultak? Csak nem képzelik, hogy amiatt?...</p>
				<p>- Fiam, ha azt képzelik, ez nem állít be téged előnytelenül; még mindig jobb,
                    mint ha felőled pletykáznának. Persze, azért bosszanthat téged, annál inkább,
                    mert nem igaz, ugye? Egyébként az Istvándy-eset borzasztó mulatságos; a
                    legfrissebb variációt elmesélem neked, csak kifújom az orrom.</p>
				<p>Elhelyezkedett Éva mellett a díványon, szipogott és nevetett; frissen, lihegőn
                    szedve a lélegzetet.</p>
				<p>- Hát Mártával, a nagyobbik leánnyal találkoztál, ugye? Harmincéves, rövid hajú,
                    adná a zongoraművésznőt, egy koncertje is volt egyszer a Vigadóban, külföldre
                    ment tanulni, merészen kivágta a ruháit, és fantaszta dolgokat diskurált
                    társaságban a házasságellenes szerelemről. (Mi a színháznál,magunk közt se
                    beszélünk úgy, bár néha cselekesszük!) Szóval, originális nő, a családja s az
                    egész fundáció odalenn Baranyában drukkolt miatta éveken át. Közben felnőtt a
                    kicsi, Erna; bájoska volt és fiatal. A Szóner fiú járt oda, többszörös
                    háztulajdonos az apja, sose voltak zsidók. Egy kicsit tán tűnődött, mint
                    Pókayné: melyiket szeretem? Aztán leszerette Mártát, és eljegyezte Ernát. Pedig
                    a kisleánynak valami baja is volt, Havas nőgyógyász-professzor operálta
                    tizennégy éves korában, és az ő tanácsára bejelentették a vőlegénynek nagy
                    becsületesen, hogy nem lehet soha gyerek. Nem baj, azt mondja, azért ő szereti.
                    Jól van. De a nászútra Márta is, a sógornő elkísérte az ifjú párt, és kinn
                    maradtak - egy teljes évig. Közben pontosan a kilencedik hónapban hazaírták,
                    hogy Erna valahol Zürichben egy egészséges lánygyereket szült. Havas tanárnak
                    újságolták társaságban, óriásit kacagott hahotával, de semmit se szólt. - Na,
                    most februárban előkerültek - immár négyen; a gyerek kicsit fejlett az idejére;
                    semmi! Pár hónap de-oda. S a fiatal Szónerné imádja a kisbabát... mintha igazán
                    az övé volna. Tehátjól van értesülve? kérdezhetné
                    valaki. Nem,ekkora grandiozitás sok volna egy ilyen
                    fruskától; így fölülemelkedni a szerelemféltésen, hisz imádja az urát! Aztán meg
                    a szülők, a vén Szóner. Szóval - itt jön a Guido szerepe az egészben -, Lussini
                    Guidóé, aki köztudomás szerint nagy flörtben volt Mártával - noha fél évvel
                    régebben, ha igaz. A szűkebb család s a fiatal nevelőmama úgy kell, hogy
                    tudja... hogy Guido és őneki csak néma gesztusokkal kell passzíve vállalni a
                    dolgot. Ránézve semmi következmény, ott megmentve a családi boldogság; az új
                    Szóner villát pedig Lussini díszítette agyon mindenféle kariatidekkel, kutakkal,
                    reliefekkel, és senki se sokallta az árat, amit kért... Hát így formálódott ki
                    máig a traccs; de mindig jóhiszeműen hozzáteszik azért, ami Guidót illeti, hogy:
                    ki tudja, ki tudja!</p>
				<p>- Pompás! - kacagott fel Éva, igazán szívből mulatva a histórián. Csak Zsófinak
                    kell előadni valamit; ezt érti! És az egész mendemondát - ha igaz, ha nem -
                    olyan nagyon jellemzőnek érezte most erre a “társaság”-ra.</p>
				<p>- Hát, fiacskám - tette Zsófi karjára a kezét, de valami ellenőrizhetetlen okból
                    elpirult kicsit -, szavamra mondom neked, hogy a mi mostani szétmenésünknek
                    ehhez semmi köze. Hisz te tudod, hogy mi hat esztendő óta mindig “válunk”
                    tulajdonképp. De nem maradhattam itt egészen pénztelenül, járatlanul az élet
                    dolgaiban, két gyerekkel utóbb... elő kell az ilyet készíteni, sorát kivárni.
                    Látod, hogy próbálgattam egy-egy kicsit a pénzkeresést, képet adtam el, azt a
                    csacsi hímzésgarnitúrát csináltam, amit az a nagy zsidó vett meg, a lőporgyáros,
                    a szalonjába; hogy mérgelődött Guido pedig! És két rajzleckét kerítettem száz
                    koronájával. De mindez bizonytalan dolog, valami kis alap kellett; és most itt a
                    nagynéném pár korona öröksége. Tudod, ugye, hogy mikor a Stölzel nőiruha céggel
                    paktált Guido az ősszel, portrét csinált a főnöknek kétezer korona vásárlás
                    fejében; én ugyancsak megszedtem magam a boltjában, legalább két esztendőre. A
                    fogaimat is, nézd, megcsináltattam platinával egy doktornál, akinek egy kis
                    bronz Dianát adott el az uram korlátlan plombázás fejében. A Szónerék pénzéből
                    pedig - kiváltattam vele a zálogból a perzsaszőnyegeket, mert azokra én tartok
                    igényt - az apámtól kaptunk rávalót. Na, most mondd, hogy “sértődött szerelem”
                    csináltat így az emberrel? Olyan józanul, nyugodtan, majdnem barátságosan
                    történik ez; az utolsó fél esztendőben már jelenetek sem voltak nálunk. Mondd
                    csak, azt nem beszélik, hogy Ipolyi Jenő, a kis piktor van a dologban?</p>
				<p>- Nem! Csudálatosan erről nem tudnak.</p>
				<p>- Hát ne is; ez bosszantana. A fiút különben végleg elintéztem most; kényelmetlen
                    volna. Nálam minden elölről kezdődik - igazán!</p>
				<p>- Éva! Éva, most szeretlek, amiért ezt így, kicsit halkabban mondtad!! Mennyi
                    idős is vagy... huszonhét leszel? Ó, meglásd, most valami szép, nagy, egész,
                    igazi dolog jön! Én is így voltam. De később fájni szokott... nem baj?</p>
				<p>- Tudom is én?... Tán nem is volnék képes... nem is nagyon szeretek ilyenről
                    beszélni.</p>
				<p>- Te, az “emberek” csak nehogy aggasszanak! Mindent lehet módjával, és te meg
                    tudtad csinálni a presztízsed mindég. Minden azon fordul, hogy ki cselekszi éshogyan? Nézd, nekem is elnéznek
                    egyet-mást, mindenütt fogadnak színésznő létemre, pedig a szájam néha túljár a
                    tetteimen. Tudja isten, miért; tán hogy nem vagyok pesti házmesterlány, hogy
                    alispán volt szegény apa valamikor Kisküküllőben, és atyafiságom révén kerültem
                    állami színházhoz - ilyenekért. De különben a férjes asszonyoknak is mindnek van
                    valakije a társaságban. Csak... bizonyos romantikával.</p>
				<p>- Te, annyiszor emlegeted... azt hiszed, olyan nagyon fontos nekem most az a
                    “társaság?” - kérdezte Éva kicsit eltűnődve... - Azt is meg lehet unni
                    egyszer.</p>
				<p>- Jé!... De hisz bizonyos értelemben mindig független voltál benne, akárcsak én.
                    Művészfeleség mivoltodban. Nekünk valahogy nem kell vállalnunk az összes
                    törvényeket; ezt a kimagyarázhatatlan szabadságunkat megérzik azért a miniszteri
                    tanácsosnak, képviselőnek, Pesten telelő dzsentriasszonyok meg akadémikus írók,
                    egyetemi tanárok feleségei - érzik és respektálják, irigylik és ünneplik. És te
                    mindenütt ott voltál - leszámítva talán ezt az idei telet -, reprezentáltad
                    Guidót, az összeköttetéseid is segítették, hogy ezeknek a művésze legyen. A
                    bornírtak, de tartózkodók, a tisztelettel és bizonyos ízléssel együgyűek embere.
                    Ezeknek a hozzá nem értésében van valami ártatlanság és nyílt, humoros
                    közöny.</p>
				<p>- Jó, jó, de most, hogy Guido miatt nem kell; azt hiszed, lesz türelmem
                    folytatni? Tán nem is fog lehetni... anyagiak miatt; de ez a legkevesebb! És itt
                    már könyv nélkül tudok mindent; ezt az egész álkaszinós, bekerített morált, a
                    konvenciókat, amikkel magukat hitegetik. “Odaadta a női becsületét!”
                    “Kompromittálta a férjét vagy a menyasszonyát vagy a családját vagy ki a
                    csudáját.” “Foltot nem hagyhat a gyerekei nevén!” “Rehabilitáltatni szeretné
                    magát!” “Nem érintkeznek vele?” “Ó, azt avilág már
                    elfelejtette!” - meg ezer efféle.</p>
				<p>- Az ember csömörlik, nem? És mindez oly hazug, olysemmi
                    lényegében; egy csöpp ravaszsággal és fölénnyel kijátszható. Még a
                    férfiakat is úgy tudja az ember - kis vesszőparipákkal; ijedt politikai
                    szélvitorlaságukkal, görcsös megkapaszkodásukkal a családnevekbe és ilyenekbe
                    amikben a kutya se hisz már; és ahogy a korrektséget, mint valami rozsdás
                    vasvértet alkalmilag és ijedten mindig magukra kapják, lesik egymást benne, és
                    párbajmókákat játszanak. - Azt a furcsa kis piktort, Ipolyit néha jólesett
                    el-elhallgatni - persze, csak ellentétül, mert olyan más fajtájú majom...
                    Bizonyosan van még nagyon sokféle és különböző.</p>
				<p>- Ó, bizonyosan van, csak rá tudunk-e lelni? Gaál Feri is nagyon különbözött itt
                    mindenkitől; nem is volt maradása. Tudod, hogy már Bécsből is elmegy. Münchenbe
                    szerződött jövő szezonra... Jaj, másról akartam beszélni! Anyagiakat emlegettél
                    - hát hogy is lesz az? Mennyit fizet Guido neked meg a gyerekekért?</p>
				<p>- No, hallod! - nevetett Éva őszinte álmélkodással. - Elképzeled te, hogy Guido
                    akárkinek, akármennyit is időről időre pontosan fizessen? De nem is látom be,
                       miért... ha egyszer a gyerekek nálam vannak, én
                    élvezem őket, és nevelem kedvem szerint. Ha éppen parádézni akar a fiaival néha,
                    beküldöm egy-egy napra, és ha jól megy dolga, majd vásárol nekik ruhaneműt -
                    tudom, csupa elegáns, drága dolgot -, de úgy rendesen... miért is adna? Tán el
                    se fogadnám!</p>
				<p>- Nagyszerű vagy, Éva! De hát, hogy gondolod?</p>
				<p>- Tudod-é, hogy ezen egy csöppet se vagyok megijedve? Isten tudja? Guidóval
                    százszor is éltem nagyon nyomorúságos, pénztelen napokat, pedig
                    tizenhat-húszezer koronát megkeresett átlag egy évben. És ha jött a pénz, akkor
                    őrülten pocsékoltuk. Egy asszonynak annyival kevesebb kell. Bemegyünk mi is
                    lakni innét - a villát nem győzném, persze -, Budán, a Villányi úton, mondják,
                    új házakban vannak olcsó kis műteremlakások; tudod, egy atelier-t könnyebb
                    szépen berendezni, csak azért; és ott a levegő is jó a kölyköknek. Majd
                    meglátod, nem lesz semmi baj. Olyan megkönnyebbülés nekem, hogy Guido nincs
                    itt...</p>
				<p>- Éva, Éva - hát csakugyanennyire -,egészen új életet
                    akarsz te?</p>
				<p>- Hát mit gondoltál?</p>
				<p>- Azt hittem... de ne haragudj - most látom, hogy titokban mégis azt hittem:
                    valami új házasság vagy kész szerelem van a dologban.</p>
				<p>- Szép tőled, Zsofka!</p>
				<p>- Ni, nézd - valaki jön!</p>
				<p>- Ojjé! Pirkler úr, a Guido műkereskedője. Úgy látszik, mégis rá tudta sózni az
                    öregre ezt a pár itt hagyott limlomot. Megengeded? - Egy kicsit fel kell hogy
                    menjek vele a műterembe. Olvasd el aFilléres Lapot
                    addig. Szinnay, képzeld csak, az új ellenzékhez készül csatlakozni, szegény! -
                    Pá, szívem! Mihelyt elmegy az öreg, tálaltatok.</p>
				<p>Az öregúr lekapta az orráról aranykeretes üvegét, mielőtt Évának kezet csókolt.
                    Ősz hajú, vörös és ripacsos képű, furcsa eleganciájú emberke volt. Éva -
                    azért-e, mert más társaskörhöz tartozott, mint ő - kissé idegen volt számára
                    eddig; és vele szemben Pirkler nem tudta megtalálni az igazi modorát.</p>
				<p>- Kezét csókolom magának - mondta, és a kézszorítása mintha most egy fokkal
                    melegebb lett volna, mint egyébkor. - Eljöttem megszámlálni azt a néhány
                    figurát, ami - hiába, nincs mentség - tegnap óta a tulajdonom. Lesz olyan
                    kegyes, felkísér? Guido persze...</p>
				<p>- Egy hete, hogy elköltözött.</p>
				<p>- Szóval, szabad tudomásul vennem?</p>
				<p>- Ó, igen! Ez egészen rendben!... Hát itt vannak: ez a Dante és Beatrice; a négy
                    kútszobor gipsze a Szóner villához, ez a kis térdeplő akt és egy bronzlovacska.
                    A két plakettet nem tudom... még nincs is patinázva!</p>
				<p>Pirkler újra feltette a szemüvegét, a műterem közepére állt, és lehajtott fővel,
                    szelíd és szomorgós mosollyal becsülgette a dolgokat. A mozdulata, ahogy
                    bólintott és körülfordult - kétes, ravaszdi és bizonytalan kifejezése, és
                    mindezek mögött valami sajátos, belsőbb, úri komolyság vagy elmélyedés - Isten
                    tudja mi - egy régi gyerekkori képet juttatott Éva eszébe. Iciget, az
                    aranyoskúti szenzált látta egyszer így valamelyik falusi rokonánál egy
                    tanyaréten - birkák közt állt, amikre éppen megalkudott; és mindenki biztosan
                    tudta, hogy tisztában van az üzlettel, amit köt.</p>
				<p>- Milyen rossz fiú ez... ez a Guido! - mondta végre csendesen, bólintott, és
                    Évára nézett az aranykeret fölött. - Mikor először gondol valamit, olyan az...
                    olyan friss, mint egy szűzleány az ágyon! De csak egy percig, aztán rámegy
                    mindjárt a rosszaságával. Számítással, hatásvadászattal. Milyen úri pojáca ez,
                    hidalgó zsonglőr, zseniális, rosszhiszemű, kesztyűs csirkefogó, szenvelgő
                    panamista! Jaj, nehogy megharagudjon - vette észre kicsit megzavartan Éva
                    összerántott szemöldökét. - Majd... majd megszokja a Mónikát, hogy Móni szereti
                    a jelzőket, sok-sok jelzőt, de az nem veszedelmes. Ócsárol és vesz, na, nem?
                    Hihi, nagyszerű ez a lengeteg Beatrice! Míg gyúrta, egy pillanatra sem
                    felejtette el, hogy nézni fogják, ha elkészül; és hogy kicsodák, mifajta szeműek. Tán a tükörbe nézett folyton, amíg
                    csinálta! Ojvé, csak azt csudálom, hogy még többre nem vitte ez nálunk!</p>
				<p>- De hiszen... maga is szinte így irányította, Pirkler úr!</p>
				<p>- Mint boltos, miért ne? Az ő közönsége mindig a negyedik kerület... a primitív
                    pátoszúak, a nyeglén szentimentálisak, a naiv beugrók. (Már megint jelzőzök!) Az
                    én “szalonom” a Korona utca sarkán van, fronttal a Bazilika felé, nekem
                    “mindenfajta ízlést ki kell elégítenem” ahogy mondani szokták. Na, nem?</p>
				<p>- És mint műbarát? - kérdezte Éva, bár nem volt nagyon kíváncsi erre a
                    fejtegetésre.</p>
				<p>- Idáig valamennyi Lussini szobrot eladtam, de titokban egy picikét még várom
                    azt, amit majd megtartsak magamnak. Mert van neki, drágám, talentuma az ujjában,
                    a szemében, a fejében... ahol akarja csak nem szívügye, nem erkölcse neki,
                    kérem! Mert szép csak az - ezt jegyezze meg, mert ezt Mónika találta ki -, szép
                    az, amiérdek nélkül születik. Na! És most elkerül
                    mellőle a múzsa! Ez a dolog nem előnyös nekem, üzletileg; ez a válás; bár egy
                    kicsit kárörvendezek, hehe, mint férfi. Nem érdemelt az a kókler egy ilyen
                    asszonyt! Mi?</p>
				<p>- Szóval a szobrok? - szólt közbe Éva gyorsan, de akarattal tompítva hangjában a
                    kis gőg élét.</p>
				<p>- Már megmondtam - fordult el a műkereskedő kissé lehűtve. - Nekem, kéremalássan
                    jó mindegy, hová adom el a portékámat. Guidót például szeretném odaát is
                    bevezetni; és képzelje, alighanem menni fog!</p>
				<p>- No, lám!</p>
				<p>- Ő, tudniillikúgy is tudna; oda csak másfajta
                    szélhámosság kell; és ha kicsit ösmerkedne köztük, amilyen ügyes, rátanulna. Ez
                    az ötlet már azért se rossz tőlem, hehe, mert az antiszemitasága közmondás. Van
                    egy legenda - tán ösmeri -, hogy a pápai arisztokráciából származnék a
                    családja.</p>
				<p>- Olasz nemes, főkatona volt az apja! - felelt Éva nyomatékkal, de mindjárt
                    megröstellte.</p>
				<p>- Szóval, buknának rá odaát! Most alighanem szerzek neki újra egy villadíszítést;
                    négy kandeláber, öt virágállvány a hall ablakokba, a külső reliefek és két
                    kisebb kútszobor. A Joó testvérek építik, és Major Hugó rendezi belül, az a nagy
                    gazember; nem hallott róla? Ojvé, de talentumos a betyár! A villa különben
                    Liebemannéé lesz, a milliomos katonaszabó özvegyéé... nini! Nem csinálna
                    magácska is oda valamit?</p>
				<p>- Én?... Mire gondol, Pirkler? - kérdezte Éva, és belepirult. - Nincs most képem,
                    és én különben sem foglalkozom úgy ezzel...</p>
				<p>- Kép?... Na, nem is erre gondoltam! (Valahogy megérezte, hogy már nem urazta őt az asszony, nevén szólította, mint magával
                    egyenlőket.) Ja, vagy az a két gyerekfej a refüzáltaknál? Nem, fiacskám, az olyan kis édes munka volt; nana, hát ’iszen
                    nem egészen svungtalan, nem is elegancia nélküli. Csak olyan kis tejmirigy
                    művészet, mit kedves jó kis asszonyanyák mívelnek versben, prózában, színekkel -
                    nehogy megharagudjék Mónikára! Mónika mindig őszinte, azért bízhat meg benne,
                    mint az öregapjában.</p>
				<p>Évát kelletlenül érintette ez a modor, a már fölényes “fiacskám”, a sok szabados
                    hasonlat. De nem volt kedve abbahagyni.</p>
				<p>- Szóval?...</p>
				<p>- Hm! Csinált maga egyszer valami hímzés-garnitúrát egy villába.</p>
				<p>- Ó... azt?</p>
				<p>- Semmi,ó! Az ügyes humi volt, “egybe” volt, hogy
                    mondjam?... Ötletes, ízléses, egyéni! És tudja, ma alig van Pesten, aki ilyennel
                    foglalkoznék. A kalotaszegit, matyót már unja a közönség, új firmával divatba
                    lehetne hozni... na!... Nincs valami ötlete, mondja csak?</p>
				<p>- Nincs!... Nem is tudom!...</p>
				<p>- Hát humi tervek, rajzok, fiam, szeretnék látni valamit! Semmije sincs?</p>
				<p>- Tán akadna, de nagyon összevissza!... (Kiment, és lekiáltott a lépcsőn.) -
                    Máris! Ide hallgass! Az én szobámban, a politúros asztalfiában lelsz egy olyan
                    tarka, nagy könyvformát, piros rózsásat, azt hozd fel ide!</p>
				<p>- Megnézzük! - mondta Pirkler. (Szivart vett elő, s már-már a szájába dugta,
                    mikor megkérdezte, hogy: pardon, szabad-e?) - Ha összehozna valamit - hm,
                    teszem egy asszony-nappalit, meg az előszobát díszítné párnákkal, takarókkal;
                    megnézi előbb a bútorzat-terveket, megbeszélgeti Majorral; ha én ajánlom,
                    biztos, hogy menni fog. Esetleg - tette hozzá fontoskodóbbra halkított,
                    üzletien cinkost játszó hangon - még azt is megcsinálom, hogy mindjárt
                    fizessenek; és míg a ház elkészül, kiállíthatjuk valahol. Most a tavasszal még,
                    ha sietne.</p>
				<p>- Lehet az?</p>
				<p>- Természetesen. Ha elég hímzőnőt fogad, és iderendeli őket; felügyelet alatt
                    dolgozzanak. Előleget is kap, ha a tervek tetszenek.</p>
				<p>Éva átvette a cselédtől a rajzmappát, és egészen csendben volt, amíg Pirkler
                    lapozgatta.</p>
				<p>- Ez mind csak olyan esti babrálás, ha nagyon unatkozom! - mondta végre kicsit
                    erőltetett szárazsággal.</p>
				<p>- Látom!... Ühüm!... Igen!... Nna!... Lássa, ez a kosárforma a
                    páfránymotívumokkal egészen friss! Mi ez? - Kis nyuszik? A németek most nagyon
                    csinálják ezt, baba- és állatformákat ilyen nyurgán és álnaivan a virágok közé
                    pottyantva; ilyen kis suta prerafaelista meglepődésre-dolgozással - erre
                    vigyázni kell!... Ez így egy girland lehetne, tovább képezve!... Igen, ezt így
                    mondják: “tovább képezve”, mondja csak szépen utánam! Így! Az ilyet is tudni
                    kell, a “szósz”-t!... Lássa, ez a magvas virágmotívum megint milyen új!
                    Ilyeneket kell csinálni máma, ha - sikert akar! Csak színben kissé egyhangú,
                    mi?... - Eggyel tovább lapozott, és - véletlenül vagy nem - kissé megérintette
                    Éva könyökét. Az idegesen elrántotta.</p>
				<p>- Kérem!...</p>
				<p>- Pardon. Hát igen!... Tervezze meg, kérem, azokat a vásznakat, ha van kedve
                    hozzá, és adja ide nekem a rajzát vászonpapíron, eredeti nagyságban, a minta egy
                    részét színezve. A többit én eljárom. Megteszem magának!</p>
				<p>- Igazán nagyon köszönöm!</p>
				<p>- Most pedig még egyet! Hallgasson rám! Ezt az egész mappát, így, ahogy van,
                    elviszi szépen az én ajánlásommal Vajda Róberthez, az “Iparrajz és
                    Díszítőművészeti Múzeum” titkárához. Be az irodahelyiségbe, péntek délután
                    ötkor. Várjon csak; holnap nagypéntek, akkor nincs hivatal, hanem a jövő héten;
                    addig én írok neki pár sort. Jó lesz?</p>
				<p>- Nagyon kedves hozzám! Igazán, nem tudom, hogy köszönjem meg?</p>
				<p>Gondolkozott egy kicsit, azután odanyújtotta a kezét köszönetül. Pirkler
                    megfogta, ő is gondolkozott előbb, aztán megcsókolta.</p>
				<p>- Szót sem érdemel, na! Bízzék meg bennem egészen! - mondta meleg hangon, és még
                    mindig fogta az asszony kezét. - Én leszek a maga házizsidaja. Tudja mi az? De a
                    maga korú fiatal hölgyek engem csak Mónikának hívnak ám!</p>
				<p>Éva érezte, hogy a mosolyával felbátorította e hirtelen, öreg barátos
                    bizalmaskodásra. Mintha maga is elvétette volna már a mértéket. - Arra előbb rá
                    kell szokni! - mondta a lépcsőn lemenet, de érezte, hogy ez sem volt helyes.</p>
				<p>Mire az ebédlőbe ért, Máris meg Zsófi nagy postacsomagot bontogattak már a
                    terített asztalon. Aranyoskútról jött!... Befőttek voltak benne, fonott kalács
                    és börzsönnyel festett meg mindenféle házias fogásokkal tarkára színezett sok
                    húsvéti tojás. A befőttet Pemete főzte, a kalácsot ő sütötte, a tojást is Pemete
                    föstögette: de erről egy szó sem volt az apa kártyáján. Csak ennyi: “A két
                    nebulónak. Fogyasszák jó egészséggel! Rosztoky.”</p>
				<p>A két nebuló székre térgyelve leste ragyogó szemekkel a jóféle holmi
                    kibontakozását, és örömüvöltéssel fogadott minden új darabot. Aztán leveshez
                    ültek, és szép rendben, vigyázva kanalazott Péter meg Pál, mert Máris
                    ijesztgette őket, hogy nem kapnak különben a jóból. A leány műértő örömmel
                    nézegette, szép sorba rakta a pohárszéken a befőttesüvegeket, és ünnepien
                    szedett négy kis mély üvegtányért elő.</p>
				<p>A két asszony mosolygott. Éva még az iméntről felvillanyozott volt, valahogy
                    jót-váró és elégedett. És jólesett az apja furcsa ráemlékezése; hat év óta
                    először történt ilyes. Valami otthonnal-kapcsolat, valami hozzátartozás a
                    múlthoz, gyerekkorhoz, helyhez, ahonnét kinőtt - szinte a családiság, az
                    összefüggés gyengéd illúziója... ilyesmikkel lebegte át az ünnep előtti asztalt
                    a szegény kis Pemete sütte-főztje.</p>
			</div>
			<div type="chapter">
				<head>3</head>
				<p>Jókedvű volt - felélénkült, friss, várakozó e tavaszi hetekben; naponta
                    biztosította önmagát, hogy minden pompásan indul.</p>
				<p>És amikor leült a kis asztalhoz, és rajzpapírt keresett elő, szándékkal és
                    igyekezettel gondolt a pénzre, amivel majd gyarapítja így a jövedelmét. Félt a
                    belső röstelkedéstől, ha csak úgy magáért, “a múzsáért”, holmi
                    művésznő-ábrándokért erőlködne. Ehhez nagyon is sokáig volt Lussini Guido
                    felesége; és nagyon is sokszor hallotta szavalni Ipolyi Jenőt.</p>
				<p>Mégis tagadhatatlan és jóleső izgalommal “babrált” most ezen a dolgon, amihez a
                    Pirkler biztatása és egyéb kilátások ürügyet adtak, mentséget a “jó ízlés”
                    számára. Nagyon fontos volt mindég Rosztoky Évának, hogy ne nevethessen
                    önmagán.</p>
				<p>Így rajzolt, festegetett a régi, félig beszáradt, színes tusokkal. Oly könnyen,
                    oly megerőltetés nélkül ment, mint mikor fiatal írók diákkori naplójukból írják
                    ki az első novellát; hajdani, átélt élményről szólót; lírai örömmel és
                    ráfelejtkezéssel. Emlékezetében oly kész és oly szándéktalanul, régen
                    összeigazodott formákat idézett ki pár engedelmes ceruzavonással, és mintha
                    alvás előtti lehunyt szemhéjak tarka szőnyegéről másolódnának a színek. Az
                    aranyoskúti piaci-sátrak az oláh asszonyok katrincáival; tálasok üde tarkasága;
                    színellő, mókás formájú gyümölcsöskosarak, a lejtős város napsütötte háztetői és
                    tornyai; vagy szüreti kádak, puttonok, gerezdes levél és őszi gyümölcs sokasága,
                    tarkasága, telje - ezeket írta arabeszkké, díszítő formává, és maga is
                    meglepődött, hogy: “Hát ilyen egyszerű ez?” Hát ez az, amit úgy hívnak, hogy
                    “tehetség”? - mosolygott önmagával mókázva. Hát ezt csak akarnia kell? Persze,
                    eddig nemigen volt, hogymiért akarja. Az ilyesmire ürügy kell mégis. Hm!...</p>
				<p>Könnyebben, önkéntelenebbül esett így, szimmetriába-rendezetten, díszítéssé
                    folytatva, “mintává” kerekítve vagy sokasítva megjelentetni a régi, világos, üde
                    látomásokat - mintha vissza kellene adnia képszerűen, “természetlátón”, ahogy a
                    Zemplén mester iskolájában hasztalanul erőlködött. Mennyivel többet kellene
                    hozzáadnia, úgy érezte! Hisz mindezt talán márakkor így
                    látta, így rendezte el gyors logikájú, tiszta gyermekszeme, mely bátran,
                    habozástalan formálta tetszésszerűvé, önmagátkielégítőbb rendűvé a világ erős
                    látomásait; tudva, hogy erőt vesz rajtuk, de nem kérdve meg önmagától:
                    szabad-e?</p>
				<p>Mégis... miért jutnak csupa ilyenek és ezek eszébe most, amikor határozott célja
                    van e próbálgatással? - kérdezte magától gyanakodva. Igen... a ruhákban például,
                    amiket magának vagy Zsófinak egy-egy szerepéhez kigondolt és megcsinált - nyoma
                    sem volt ilyen emléknek, vonatkozásnak; semmi népművészetszerű, semmi keleties
                    tarkaság, semmi kedves vagy épp humoros! Ezek lenge és néha rafinált
                    kigondolások voltak, régi korok divatképei; Guidóval látott régi híres
                    mesterművek, olasz földi, gazdag idők bársonya és aranyfátyola; nyugati
                    mozdulatok idegessége és mai szövetgyárak versenyes technikája befolyásolta
                    egy-egy redőösszefogásukat, egy-egy lehetetlenül aszimmetrikus csipkevállat,
                    egy mozdulattal feltűzést kissé a keblek között vagy térd felett, hogy
                    rejtegetni látszóan kacér legyen, tudva, hogy így jár vagy amúgy mozdul a nő -
                    akármelyik valamirevaló nő -, ha ilyen vagy másféle, “valamilyen” ruhában
                    negyedórát tölt a tükör előtt. És milyen végtelenül könnyen, ellenőrizhetetlen
                    forrásból, magától jutott eszébe egy-egy szövetdarabról néha, mit megvett, mert
                    maradékul, olcsón kaphatta vagy egy csipkéről a kirakat előtt, egész
                    véletlenszerűen valami pompás, tetszetős ötlet, társaságban hálásan megcsodált!
                    Néha csak véletlen próbálgató, ösztönös kézmozdulattal szúrt be pár gombostűt,
                    és örvendve ámult el: mi “jött ki” belőle. Hányszor, hányan próbálták kérni -
                    barátság címén vagy titokban, ha varrna nekik! Nem volt érkezése; üzletszerűn,
                    segédlettel meg Guido nem engedte volna. De hátha most... hátha mégis ezt kellene csinálnia, ahelyett, hogy “művészkedő”
                    allűrökkel nevettesse ki magát. Ahhozért is - tudatosan,
                    becsületesen; végignézett mindég szinte szakszerű érdeklődéssel idevágó képeket,
                    régi korok divatjairól néhány szép francia könyvet olvasott, a főbb elvekkel
                    tisztában volt. Bizonyos, hogy ebben otthon lelné magát, s a kis tőkéje, az
                    összeköttetései... szóval, ha ruhaszalont nyitna!... Üzletvezetést, könyvvitelt
                    megtanulhatna közben, a konkurrenciát hamar győzné, a franciát gyakorolnia
                    kellene, hogy minden szezonban Párizsba mehessen; így tesznek a többiek is.
                    És... szolgálatkész, üzleti modorban beszélgetne majd a beregi alispánnéval, ha
                    rendelni jön, végighallgatná a Baráth leányok raccsolását, ahogy véleményt
                    mondanak, kicsinyelnek a vétel előtt, alkudozna és bizonykodna, kiszolgálná a
                    kis Szónernét, ezt a fiatal, szép libát vagy a nénjét, Istvándy Mártát, aki
                    rövid hajat visel, és fűző nélkül öltözködik, vásott és szögletes merészséggel,
                    mivelhogy “egyéniség”... Istenem, hisz ezek természetesen mind gyerekségek...
                    hisz ezeken természetesen mind túl tudná tenni magát!... Ha valaki most, az élete határozó napjaiban éppen arra terelte volna irányítással, segítséggel; ahogy a műkereskedő
                    szuggesztív biztatással e másik próbálkozás felé nyitott utat és módot. Minden
                    ilyen véletleneken múlik tán, és különben is, egyszerű próbálgatás ez, nincs
                    semmi jelentősége!</p>
				<p>És rendezte, átírta, összeigazította a régi rajzait, újat próbált, el-eldobta a
                    megkezdettet egy jobbért - hisz mindez munkagyötrelem nélkül történt, sőt,
                    jólesett. Egy füzetnyit egybecsomagolt, egyszerű, nagyon átgondolt levélkét
                    írt hozzá (a világ legökonomiásabb pár sorát) ajánlásul, és hivatkozott
                    Pirklerre. Aztán várt még egy hetet, és úgy indult az Iparrajz Múzeumba.</p>
				<p>Vajda Róbertet, a titkárt, említésből ismerte csak, és néhányszor látta
                    kiállításokon e kissé túl vállas, negyven felé haladó, nyírott bajuszú és
                    különösen okos nézésű, sápadt zsidóembert; s kitűnő emlékezetében megmaradt
                    felőle a jó modornak és disztingvált mozgásnak az a megnyugtató képe, amellyel
                    most rokonszenvező érzéssel ment felkeresni őt ítéletért vagy akár pártfogásért
                    is. Honnét ez a bizalom? Tán mert kedvező dolgokat hallott erről az emberről
                    itt-ott; de hisz nem sokat jelentő társaságban! A mostani, új politikai többség
                    protezséje volt, a most felszínen levők embere, ezt tudják róla. De még az
                    előbbiek idején került a hivatalába. Vajon hogyan, miféle személyes szolgálatért
                    vagy mi összeköttetés révén? Faji előítéletek ellenére miért “értékelték a
                    tehetségét” azok; s most mi úton, hogyan jutottezek
                    kegyébe? Nagyon okosan csinálhatta! De mit tűnődik annyit rajta?...
                    Egyszerre, váratlanul Szinnay jutott eszébe. Milyen kellemes, elegáns úriember
                    az!...</p>
				<p>Elnevette magát, és finoman, utcaiasan öltözködött fel különös gonddal a
                    látogatásra. Bágyadó, korán-langyos, tavaszi délután volt, rajta új kalap már
                    és nagyon könnyű, levélbarna, diszkrét paszomándíszű selyemruha.</p>
				<p>Az üvegszekrények közt egyenruhás szolga vette át hajlongva a névjegyét; fenn a
                    könyvtárhelyiségben fiatal tisztviselők előzékenykedtek, majd egymás sarkára
                    tapodtak, hogy bejelentsék: a titkári szobában az ajtóig elébe jött dr. Vajda
                    Róbert, bemutatkozott és kezet csókolt.</p>
				<p>Kicsit bizonytalan, várakozó mosoly volt pillanatig a férfi arcán, majd
                    szembeültek, és megnézte őt egy őszintén kedvtelő és kíváncsi tekintettel, mely
                    végigsurrant a haján s az alakján.</p>
				<p>- Nagyon megleptek a rajzai - előzte meg aztán készséggel -, engedje meg, hogy
                    ezt elmondjam: mennyire megörvendtem önnek, asszonyom!</p>
				<p>- Miért?</p>
				<p>Mintha zavarba hozta volna egy percre ez a váratlanul gyors, egyszerű kérdés s a
                    merész, nagy szemek tekintete, melyben kötekedés is lehetett, vagy irónia...
                    Pedig Rosztoky Éva csakugyan azt kérdezte, amit tudni akart.</p>
				<p>- Nézze - felelte, a biztonság kedvéért futón elmosolyodott -, essünk át röviden!
                    Feltétlenül hiszem azokból a dolgokból, amiket látnom engedett, hogy nagyon
                    jelentékeny és érdekes talentum kegyed. Mit dolgozott idáig, kérem, mit művelt?
                    Ne vegye rossz néven, hogy így kérdezem;dologi
                    érdeklődés ez, noha... Szóval, kitől tanult?</p>
				<p>- Senkitől - azt hiszem! Azazhogy festeni próbálgattam egyszer Aranyoskúton a
                    Zemplén mester csoportjában, de nemigen ment. És annak is a nyáron hét
                    esztendeje lesz már.</p>
				<p>- Azóta nem is rajzolt? Lehetetlen! Én azt hittem...</p>
				<p>- Míg férjnélvoltam, alig értem rá ilyesmire; nagyon
                    elvétve és véletlenül néha mázoltam valamit, egy gyerekportré valahogy a
                    refüzáltak szalonjába került, ismerősök vették meg; elég silányka volt. Igen és
                    a múlt évben csináltam egy hímzésgarnitúrát egy villába, amit Lussini díszített.
                    Pirkler, a műkereskedő, most megint ilyest kíván tőlem, és valószínűleg meg is
                    próbálom, annál is inkább, mert ezentúl nem csupa kedvtelésből...</p>
				<p>- Szóval már szövetre is tervezett.</p>
				<p>- “Tervezni”, így mondják az ilyesmire is? Jó! - Nem affektálom ezt a
                    tájékozatlanságot; az uram nem beszélt ilyen szakszerűen magyarul - én azt
                    hittem, inkább csak házról, szoborról mond ilyen komolyas szókat az ember.</p>
				<p>- Tévedni méltóztatik: de ez igazán nem fontos. Azonban - érdekli önt
                    egyáltalában, amit mindezekről mondhatok?</p>
				<p>- Ó - miért kérdezi így? Hisz ezért jöttem el! Ha olyan szíves akarna lenni
                    hozzám!</p>
				<p>- Szóval, ha a rajzokat elővennők.</p>
				<p>- Nagyon kérem erre!</p>
				<p>- Úgy... hát akkor előkeresem!</p>
				<p>Lehajtott fejjel, kissé ideges ujjakkal babrált egy nyitott fiókban, papírlapok
                    közt; Éva nézte és tűnődött rajta: milyen ember ez? Érezte, hogy másképp
                    viselkedik, mint bárki az eddigi ismerősei közül. Úgy beszél és mozog, mintha
                    folyton ügyelne a legszorosabb előírásra, amit valami idegen - tán francia -
                    illemkönyvből olvasott; de nem bábszerű ez, betanult, erőlködő - érzett, hogy
                    vérévé vált ez a modor már, és nem tulajdonít neki egyéb fontosságot, mint hogy
                    a legkényelmesebb. Mégis... furcsa, ha az embert magyarul “ön”-nek, “kegyed”-nek
                    és “asszonyom”-nak szólítják; és ez mégsem hat se járatlanságképp, se
                    affektáltnak! Inkább valami csendes önkényesség - európaiaskodás -, ez volna?
                    Mindenesetre - nem annak a társasosztálynak módja ez, ahol atyafiságos
                    fesztelen közeledés lehet első bemutatkozásra; szabados kötekedés, ha úgy
                    tetszik s az egyszínvonal biztossága. De ahogy tüntetőnnem is
                        akar odatartozónak látszani... ugyan, mire való ez a nagy védekezés, ez
                    a résenlét az ő helyzetében? Ennyire gőgös?... Vagy érzi, hogy önmagára kell nagyon vigyáznia, mert különben lesiklanék
                    - olyan volna, mint Pirkler meg a fajtája, akiknek határsértéseivel szemben nem
                    lehet az ember eléggé óvatos?... Évának be kellett ismernie, hogy ezzel nem feszélyező az együttlét, inkább kellemes,
                    biztonságos, és ő - valahogy épp ilyenformának is gondolta ezt a titkárt
                    párszori, futó megnézésből, ösmeretlenül. De most... minthaő
                    zavarná kissé ezt az embert; a gyors, könnyed beszédmódja tán vagy a nyílt
                    csodálkozása! Ó, nem akarnápedig, világért sem! Tud ő is úgy, ha csak az kell -
                    “kultúr-etikett”-szerűen!</p>
				<p>- Megvan! - emelte fel Vajda a fejét. - Megengedi?</p>
				<p>Éva elébe ment egy kis kerek asztalig, a szék hátához támaszkodott, és figyelmes
                    arccal, némán várt.</p>
				<p>- Nem tudom - kezdte mégis kissé habozva a férfi -, micsoda fejlődés eredménye ez
                    a néhány vázlatmeg a szénrajz itten! Nem írta hozzá a dátumokat.</p>
				<p>Éva nevetni szeretett volna megint, de visszafogta.</p>
				<p>- Ezt csaknem mind most két hete rajzoltam ide, mikor Pirkler úr először
                    tanácsolta, hogy küldjek magához rajzokat. De természetesen nem éppen most
                    gondoltam el; ezek olyan otthoni emlékek, tán még kislánykoromban le tudtam
                    volna rajzolni, sőt, tán meg is tettem valamikor vagy azóta néha unalmamban, ha
                    nem is egészen így.</p>
				<p>- Régebbi dolgai nincsenek meg, szóval?</p>
				<p>- Dehogy!...</p>
				<p>Most megint Vajda mosolygott. Kikereste az egyik lapot, és kezébe vette.</p>
				<p>- Nagyon eredeti, nagyon friss dolgok vannak itt általában - hisz ezt már Pirkler
                    is megmondta önnek, ugye? (“Ugyanezekkel a szavakkal!” gondolta Éva, de
                    hallgatott.) Én mégis feltétlenül és szándéka ellenére is, ornamentális- és
                    díszítőösztönéért csodálom, s ettől várok a legtöbbet. Senkit nem ösmertem még,
                    akinél ez ilyen elementárisan nyilvánult volna. S e mindenáron-stilizálás, még
                    amikor “képet” akarna is csinálni! Egész külön terrénum nyílik önnek, és nálunk
                    csaknem egyedül fog állani.</p>
				<p>- Istenem...így lehet erről beszélni?</p>
				<p>- Feszélyezi, ha beszélnek ezekről önnek? Vallja be, röstelli egy kicsit, hogy
                    művész!</p>
				<p>- Nem, nem! Csak nagyon meglep, de majd talán beleszokom. Most úgy furcsállom,
                    hogy ez valami külön dolog... az, amit talentumnak hívnak?</p>
				<p>- Igaza van! Tán csakugyan nem “valami külön” önöknek - csak mi látjuk ezt úgy,
                    akik csak kívülről bánunk vele, csak impresszáriói, sáfárjai és adminisztrálói
                    vagyunk... Szóval - a rajzai!</p>
				<p>- Igen, mondjon még valamit, kérem!</p>
				<p>- No, lássa! (Most nevettek mind a ketten.) Tehát; a másik dolog, amiért
                    különösen kedves nekem, amit ön tud: ez a közvetlen otthonról hozottság; ahogy
                    az imént maga is említette. Ezek aranyoskúti emlékek! - Igen, ezek gyerekszemmel
                    nézett, sokszor-sokszor látott, vérbe-idegbe nőtt képek; ilyeneket csak
                    kislánykorában, kisfiúkorában tud észrevenni az ember szeme; egy ilyen
                    szoknyaráncot például egy riszáló parasztcsípőn; egy ilyen kövér mázas-kantát,
                    görbe fülűt, szélest, bölcset, humorosat. Vagy így zsúfolni bokrétába az együgyű
                    kis nyári virágot, minden kertben nyíló ösmerősöket - így, ahogy verítékes
                    tenyerek összeszorongatják vasárnap, zsebkendő mellett, hogy a fülledt,
                    emberszagú kis templomban ájulás ellen legyezzék az orruk alá a lányok,
                    menyecskék az erős, méntás illatot. - Ej, no, kicsit újságírósan beszélek,
                    igaz-e? - De lássa, én őszintén vallom: mindnyájan csakezt
                    tudjuk igazán jól egész életünkben, az ilyen otthon-tanultat; s akik
                    adhatnak valamit magukból,ezt adják legértékesebbül. Az
                    egész mai Magyarország, az egész kultúra - ha van itt - annyira “otthonnét-való”
                    még, annyira vidékies, falusi, parasztízű; mimagunkkal együtt. Hisz az egész
                    Nagy-Budapest népe, az egész generáció vidékről felvándorolt, onnét hoz
                    hangulatot, hagyományt, tájszólást, színnyelvet, mindent - ki-ki a maga tájéka
                    külön zamatát.Hagyomány, hangulat, karakter nélkül nincsen művészet; nem, ne
                    higgye, hogy csak hivatalból vallom ezt itt! Budapest az új város, még nem
                    termette meg a magáét. Vannak ugyan egészen fiatal emberek, akik nincsenek velem
                    egy véleményen ebben, és ügyes krokikban szellemesen bizonyítgatják az
                    ellenkezőjét, de amit csinálni próbálgatnak: vers, novella, képek, rajzok - mind
                    csupa éretlen, gyökértelen és kusza termék. De most bizonyosan untattam
                    nagyon!</p>
				<p>- Ellenkezőleg!... Mondja kérem, maga is a Tisza vidékre való?</p>
				<p>- Nem!... Abaújban volt falusi doktor, járásorvos az édesapám!</p>
				<p>Kissé túl gyorsan mondta ezt, halkabb hangon, és szinte belepirult; ahogy
                    felszámolta, egy idegen asszony kedvéért, hogy már szellemi munkából élő
                    szülőtől származik.</p>
				<p>- Az is színes vidék, a tótoké! - terelte el gyorsan Éva, mert észrevette a
                    hibát.</p>
				<p>- Hogyne! De annyira más! Onnét Major jött; figyeli a színes rajzait néha? A mi
                    negyedévi kiadványainkban.</p>
				<p>- Nagyon ritkán akadt ilyen füzet a kezembe; Lussininak nem küldték.</p>
				<p>- Önnek majd küldeni fogjuk; hisz munkatársunk mától fogva, ugye? - Fog nekünk
                    rajzolni rendesen!</p>
				<p>- Ahányszor csak kedvem támad, sőt, azt hiszem - többször is!</p>
				<p>- Nagyon sokat, sajnos, nem fizet a múzeum ezekért - mondta Vajda komoly
                    sajnálkozás hangján.</p>
				<p>- Nem támaszkodom teljesen arra, amit így szerezhetek; egyelőre talán nem is
                    fontos.</p>
				<p>- Dehogynem fontos, így nem szabad beszélnie, kérem! Erről szokjék le
                    általában!</p>
				<p>- Jó.</p>
				<p>- Azonkívül - hogy ezt el ne felejtsem - a kiállítási szobánk, az a kisebb, az
                    “időszakos”, bármikor rendelkezésére áll. Akár most a tavasszal csinálhatnánk
                    még valamit.</p>
				<p>- Igen; ha a hímzéseimmel sietek, ugye?</p>
				<p>- Egyúttal rajzot, tervezést, mindent.</p>
				<p>- Nagyon hálás vagyok magának, igazán!</p>
				<p>- Erre nincs oka; ez részben üzlet, részben kötelesség. Ha külső, praktikus
                    dolgokban tanácsra volna szüksége vagy bármire - legkészebb szolgája vagyok.
                    Dolgoznia pedig csak úgy szabad, ahogy éppen “kedve támad”. Igen?</p>
				<p>- Igen! - felelt az asszony egészen engedelmesen; felállt és kezet nyújtott. A
                    férfi kissé túl ünnepélyesen hajolt a kesztyűs ujjak fölé, hogy megcsókolja, de
                    Éva most nem mulatott ezen.</p>
				<p>- Rendelkezzék velem, asszonyom! Mindenben!...</p>
				<p>Váratlanul halkított hang volt ez; kérő, alázatos, megindult. Miért?... Az
                    asszony észrevette most, hogy odakinn bealkonyodott, és itt-ott gyulladnak a
                    lámpák. Kissé gyorsan vonta vissza a kezét.</p>
				<p>- Köszönöm! Nagyon jó nekem, ha tudom, hogy valakire számíthatok! - mondta önmaga
                    előtt is érthetetlen nyomatékkal és komolyan.</p>
				<p>- Ha egyszer úgy értené ezt rám vonatkozón: mint legkészségesebb és leghívebb
                    barátra! - felelte korrektül a férfi.</p>
				<p>Éva bólintott, és lassan fordult az ajtó felé. Vajda némán ment az oldalánál,
                    végigkísérte a folyosón, le a könyvtárlépcsőn a középső kijáratig. Csukva volt
                    már, egy szolgát kellett hívni, hogy kinyissa. Végre is még egyszer odanyújtotta
                    kezét az asszony, és Vajda még egyszer megcsókolta, nagyon szertartásosan, mély
                    meghajlással.</p>
				<p>Kinn meglepte Évát a korán-langyos, szinte nyárias levegő. Április eleje, és már
                    ilyen véglegesen tavasz? - Hogy szinte nehéz: ha nem röstellné az ember,
                    nagyokat sóhajtana!...</p>
				<p>Sietve és szándékkal idézte eszébe a mai élményt, hogy végiggondolja,
                    rendezze.</p>
				<p>Különös emberek ezek, akik így, hivatásszerűen foglalkoznak azzal, amit más
                    csinál: mint ez a Vajda vagy Pirkler. Mintha kötelességet vállaltak volna, hogy
                    biztassák, maga felől felvilágosítsák, kultiválják, ünnepeljék azt, amit ők
                    “talentum”-nak neveznek. És felhasználják?... Talán ez is, igen. De milyen más
                    ez a Vajda egészben, mint a másik; mennyivel különb! Hiába - ez kinevelődött
                    már! - Vidéki orvos volt az apja: lehet, hogy élelmes kortes, kuruckodó
                    ellenzéki, mint az urak, akik társaságukba fogadták, kártyáztak vele,
                    kölcsönkértek tőle, és nem tették szóvá, hogy mennyivel eszesebb náluk. Tán
                    bennfentes házidoktora volt valamelyik grófnak, a méltóságos asszony
                    udvari-embere, intim szolgálatokra megbízható, tán az uradalmi béreslakások
                    felől kellett közegészségügyi véleményt mondani járványidőn, vagy a sorozásoknál
                    szedte meg magát. A fiával már jogot végeztetett, nevet cseréltetett. Hanem, meg
                    kell adni, ezt is jó ízléssel: nem ipszilonost vett fel és nem is egytagú nyegle
                    zsurnalisztanevet. Bizonyos, hogy nagy protekcióval került államszolgálatba, a
                    minisztérium művészeti osztályába ez az ember; egyet-mást el kellett nyelnie
                    hosszú éveken át, és még így is lassabban haladt előre, mint a többiek.
                    Könyveket is írt ezalatt, mondják: a régi magyar díszítőművészetről,
                    ötvösiparról, templomi edényekről. Végre most felülkerültek pártfogó urai,
                    kormányzó többség lett váratlanul a hosszú ellenzékiségben évtizedeken át
                    felelőtlenkedett gárda, és még tart a mámor, az osztogatás, egyelőre
                    mindenkinek meg kell kapni a jutalmát vagy elégtételét; néha csak az kell, hogy
                    valaki az előbbi időkben mellőzött volt legyen. Igen... tipikusan “behódolt”
                    valaki ez; igen - éppen csak ízlésesebb, mintsem hogy utánozná (mint legtöbben)
                    a törzsbeliek, a “nemzetfenntartók” külsőségeit, modoruk, viseletük
                    sallangjait; inkább valami idegenszerűséget fegyelmez magára. A
                    szertartásossága, kicsit feszes udvariassága úgy hat néha, mintha örökös
                    résenlét, örök védekezés volna a másik véglet - az elkeseredett, zabolátlan, par
                    force fesztelenkedés ellen, ami néha olyan nem-kellemes a fajrokonaiban. Ő úgy
                    hat, mint aki örökké, feszülten vigyáz magára, bár ezt talán nem is tudja már.
                    Annyira fontos önmagának? Ideges embernek látszik! Vajon csakugyan könnyen
                    kihozható volna a sodrából?... Az ilyen nagy összefogottság, ha magába nevelte
                    az ember, tán mégis bosszút áll néhol.</p>
				<p>És vajon őszinte-é ezzel a népieskedéssel, “vidéki zamat”-tal, amit művészi
                    dolgokban annyira értékel - holott a személyében oly elkülönbözött mindettől.
                    “Őszintén vallom ezt!” mondta. Mire ez a nagy bizonykodás?... Tény, hogy nagyon
                    formásan mondja el, amit akar. És ővele szemben túllendült egy kicsit, majdnem
                    lelkesülten beszélt azokról a rajzokról. Hát igazán érnek azok valamit? - Első
                    perctől érdeklődéssel nézte őt - érezte -, a megjelenése láthatóan hatással volt
                    rá. Vajon éppilyen teljes tekintettel és figyelemmel lett volna iránta s a
                    rajzai iránt, ha nagyon igénytelen külsejű vagy ha ízléstelen, kültelkies
                    blúzban jelenik meg nála, ócska kesztyűvel, Király utcai kalapban?</p>
				<p>Hanem ilyesmire bolondság gondolni! Az ember nem szakíthatja külön magától a
                    lényét, külsejét; azt, hogy asszony! Örülhet ennek a sikeres dolognak, akárhogy
                    is - nagyon örülhet! Sokat fog rajzolni, mindenfélét próbálgatni; hisz valamit
                    úgyis kellett volna dolgoznia most. Kiállítása lesz, tán csakugyan megdicsérik,
                    és Guido Lussini bosszankodni fog. És ha már erre adja a fejét, milyen jó, hogy
                    lesz egy ember, aki barátságos hozzá, aki tekintély és segítség lehet
                    ilyenekben; és amúgy is figyelemre méltó, érdekes... az érintkezés kellemes
                    vele.</p>
				<p>Ebben megnyugodott. De csak most vette észre, milyen gyorsan, szinte szaladva
                    megy az utcán.</p>
				<p>Kiért az Andrássy útra, és eszébe jutott, hogy nézelődnie kell egy-két
                    kirakatban, tájékozódni kicsit a tavaszi ruhák felől. A kedve olyan eleven volt,
                    kissé a nyugtalanság határán hullámzó. Egy-egy pillantásra végigócsárolgatta
                    szemével a kosztümöket, amik szabását tévesen fogták fel, rosszul utánoztatták
                    ezek a cégek - hisz a képviselőik csak egyetlenegy bemutatón látják a híres
                    párizsi szalonok új szezonkreációit, egy óra alatt kétszáz modell-lány elvonul
                    előttük a ruhákban, és rajzolni sem szabad. Mi lesz ezekből a kínosan
                    elkapkodott és összezavart impressziókból, mire ideérnek a keletre!</p>
				<p>Egy papírkereskedés előtt hirtelen megállt; betért. Néhány méter vászonpapírt
                    vásárolt, tusokat, pasztelleket; lazúrfestékek szép, eleven színei közt
                    egyszerre oly élénkülten, szinte lelkesen és elmerülve keresgélt, válogatott. És
                    otthon még azon estén nekiült a hímzéstervnek.</p>
				<p>Tulajdonképp úgy érezte, hogy akármikor, akármennyit tudna mostanában így
                    kitalálni, rajzolni, variálni; látásképzeletéből oly közvetlenül rajzott fel a
                    sok régen kész forma; virág-emlékek, gyümölcsös girland, kanyargó-indás levél,
                    éretten kiforduló magvak szimbóluma. Hisz még nem jutott eszébe a takarékosság,
                    sem a vigyázat: nehogy ismételni találja önmagát! Oly könnyűnek látszott előtte
                    a dolog (hisz nem tudta, mennyi minden szunnyadt itt készen, és mennyi tartalék-kincset pazarol), annyira jólesőnek,
                    gyötrődéstelennek; hogy ezért az egészet (azt, hogy tehetséges) őszintén e
                    néhány ember jóhiszemű rászedettségének érezte. “Majd rájönnek hamarosan! Én oka
                    nem vagyok!” De azért, amit Liebemannék számára összehozott, neki magának is
                    megtetszett, amikor másnap, friss szemmel megnézte. Csak egyszer esett újra
                    gondolkodóba: miért is ez a feltétlen hajlam a paraszti kedvesség, üde tarkállás
                    felé? Annyiraszerette ő a szemével - annyira szereti-é
                    ma is még visszaemlékezésben azt az Aranyoskutat, a piacát, az oláh katrincáit,
                    a hegyi faluk tarka, vásáros népét? Okvetlen csakígy
                    lehet művészi díszítést elgondolni; csak azért, mert a parasztok is - a
                    maguk módján, sorsukhoz, életükhöz illően - egyet-mást díszítenek? Vagy csak
                    mert egy-két száma a múzeumi kiadványoknak mégiscsak kezébe akadt volt néha, és
                    ott világos volt ez a tendencia? Hát ő is már - mint Guido - a közönsége
                    szájízét lesi el, és ügyesen alkalmazkodik?... Csakhogy ez a közönség egyelőre
                    még egyetlen ember úgyszólván: Vajda Róbert.</p>
				<p>A rajz készen volt - most mit is kell vele csinálni? Telefonálni Pirklerhez,
                    összeköttetést keresni Majorral, ki a berendezést tervezi; elküldeni neki postán
                    az egészet. Mindez - a dolog adminisztratív része - most terhére volt,
                    megzavarta, erőltetnie kellett; pedig általában könnyedén szokta volt intézni a
                    Guido ügyeit! Miért más ez most?... Major hamarosan válaszolt. Azt kérdezte a
                    levelében: hol és mikor lehetne összejönniök, mert szükség van rá, hogy a
                    dolgokat együtt megbeszéljék. Ő is meg kell, hogy mutassa a bútorok rajzát,
                    méreteit; s az egészet gyakorlati- és stílus-szempontból összehangolni. Ha
                    Évának nem volna kifogása, ő ajánlja a Korona-kávéházat az Andrássy úton,
                    szombat délután ötkor.</p>
				<p>Éva nem járt kávéházakba idáig; kivált így, fényes nappal, kettesben ülni egy
                    vadidegen emberrel - nagyon kényelmetlen gondolat volt. De miért is? Hogy: “Meg
                    találják látni ismerősök, és mit gondolnak?” - Ó,ezen
                    legjobb minél hamarabb túlesni! És nagyon pontosan megjelent a
                    találkozón.</p>
				<p>Major hosszú hajú, kissé puffadtan sápadt, csúnya orrú emberke volt, nagyon
                    kifogástalanul öltözött; de utálatosan nagy szélű, kerek művészkalapot viselt;
                    keze kicsi és halvány volt, nagyon gondozott körmökkel. Évát hidegen és
                    gyanakodva nézte meg, kollegiális fesztelenséggel fogadta, és hamarosan a
                    dologra tért. Úgy beszélt vele, mintha nem tudta volna, hogy kezdő, és nem venné
                    észre, hogy asszony; szóval: “komolyan vette”.</p>
				<p>- Kérem, amint látni tetszik, ez az ebédlő itt, ez egy kis - kívánatra
                    elgrimászolt, budapestivé fajtalanított korai reneszánsz-ügy. Nem nagyon fekszik
                    nekem, hogy változtassak a stíluson, s az egészet újra gondoljam az ön szép
                    terítői, firhangjai kedvéért, amelyek - beszédes keletisége, színsűrűsége, an
                    und für sich - hogy is mondjam: elragad engem is! Mit szól?... Fényes dolgok, az
                    embernek eszébe jut róluk a muskátlis ablak, a csürdüngüllő, a levante és a
                    tulipános szűrdolmány - amit akar! Na, igen, az előszoba, arról lehet csevegni;
                    az egy kimondott elszászi parasztpitvar, egy német műmellékletről ollóztam;
                    ahogy áll. Nem volt szívem átdolgozni, naná - hát nem mindegy nekik? A fogasok
                    polcán itt már mázas túrikorsók lesznek; túri und thúni gemischt; mondta az
                    öregasszony. Mindegyik karospadra két párna kell, de kisebbek, a takarók széle
                    nem lóghat le ennyire - általában, nem mérsékelnők egy kicsit a méreteket,
                    mi?</p>
				<p>- Szóval, nem tetszik önnek a dolog? - szólt bele Éva, hasztalan titkolt
                    idegességgel. Ezt az urat már nem magázta bizalmasan, mint Vajdát. Szeretett
                    volna mindjárt felállni és elmenni.</p>
				<p>- Ó, kérem, ezer bocsánat! - nyújtotta el a hangot kissé csúfondárosan a másik,
                    és vizeskék, apró szemeit mosolygón szögezte Évára. - Ha kicsit epés volnék,
                    amit pedig görcsösen titkolni igyekszem, hát ez csak a metié féltékenysége,
                    gálád irigység. Mit szól? Jön egy szép nő selyemben, egy finom kis gojnő, és a
                    blúza ujjából rázza ki készen a művészetet. Amiért mi itt évek óta sakálkodunk,
                    izzadunk, főzzük egymást, smoncázunk, piszkoskodunk, hochmetzolunk,
                    megalkuszunk. Ő csak így - meglebbenti a szoknyáját - pardon! - Kárörömtől zöld
                    részvéttel kérdeztem egy perccel ezelőtt azt a “letört” kollégát, aki a szomszéd
                    asztalnál az ötödik fekete suvikszlét löttyenti a torkába keserűn: “Na, mi van?
                    Hogy szolgál a becses tehetsége?” - “Döglik, drágám, döglődik - gyomrozza a
                    Malchemóvesz, mint közös nagymamánkat a tizennyolcadik gyerekágyban, Kóbikánál,
                    ki burokban gyött, de később tollyuban utazott Somkútról Mádra meg vissza. Néha
                    pont Mádra vissza, ausgerechnet!” - “Unberufen, drága alak! Ma kegyednek, holnap
                    nekemnek!”... Erre ön idelebben, és már a retiküljében minden: siker, hírnév,
                    pénz, megrendelés! És még be sem piszkolta a galambszín kesztyűjét! - Ön két hét
                    alatt a nyakunkra nő. Vajda titkár úr máris himnuszokat zeng önről; hallom,
                    külön cikket készül írni a rajzaihoz. Pedig neki van szépérzéke, amint mondani
                    szokták! - Nemde, kizárólag a naiv bájban, színlobogásban méltóztat működni?
                    Helyesen, ez a legbiztosabb! Vajdának én is csak tót-varrottast írok, szentül
                    hiszi, hogy Nógrádból jöttem, pedig: “Haj, Tatán, Tatán volt rabbiner boldogult
                    tatám!”</p>
				<p>Éva összehúzott szemöldökkel, már-már kicsattanó, kínos ingerültséggel hallgatta
                    a faji hangsúllyal éneklő beszédet, mely a felsorolásoknál, pauzák előtt éles
                    lüktetéssel ritmizált. “És az ilyennek senki sem mondja meg... senki sem üti
                    pofon!” - Major nézte őt - átlátszó, simára borotvált arcbőre alá egyszerre
                    gyenge pirosság szökött. Elhallgatott egy pillanatra.</p>
				<p>- Meg kell minket szokni, kérem - mondta hirtelen elváltozó hangon -, nem
                    harapunk mi azért, ne higgye, már az ugatásunkon is hallik, hogy rosszak a
                    fogaink! Fog maga még engem vagy más ilyen szegény, szeplős fiút - sajnálni is,
                    meglássa! - Na, ja, hát red’ mer tachlesz, igaza van! Abban a villában, kérem,
                    nem én fogok lakni - legalábbis valószínűtlen, hogy a Lenke belém szeret, bár
                    attól minden kitelik, mert az egy differenciált nő, hetvennyolc kilogramm bruttó
                    súlyban. - Egyelőre azonban nem fáj neki az én szívem. A bútortervekért én elég
                    jó pénzt kapok; már elfogadták; ha valamit változtatni akarnak, legfeljebb újra
                    megvághatom őket. Én tehát a rajzait elküldöm Liebemann Ignácnénak, és - lássa
                    - írni fogok neki egy levelet arról, hogy ki ön, ki volt a férje, hogy most
                    válik, mert bámulatos tehetségének szabad tér és szárnyalás kell - hogy Vajda
                    már felfedezte és lanszírozza önt, a kiállítását most rendezzük, s a múzeum
                    külön ünnepi füzetet szentel a rajzainak. Biztosítom a teljes sikerről. Csak
                    legyen óvatos, tartsa magát, ne adja olcsón, amit csinál, s a személyiségét
                    tartsa bizonyos jóltevő ködben, tartózkodó elvonultságban, amíg csak lehet. Ezek
                    az emberek az egymás pukkasztására fogják kijátszani önt, versengeni a
                    barátságáért, s hogy kinek ad elsőséget. Éppúgy, ahogy Vajda egy kicsit
                    ellenünk, a mi féken tartásunkra használja fel. Ezek kis piszkok; de ismerni
                    kell őket, látni, tapintani ezt a műtrágyát - csak úgy lehet előnyünkre
                    fordítani és fölébe kerülni. Egy férfi kellene önhöz, egy tájékozott, eleven és
                    nem túlságosan finnyás valaki, aki az adminisztratív részét intézné a dolgainak,
                    aki alkudna, spekulálna, szájalna, revolverezne ön helyett, s ön előkelő úri
                    magányában maradhatna és dolgozhatna. Félek, hogy hamar végire járnak önnek,
                    kihasználják, becsapják, lefokozzák. Önnek fogalma sincs erről a hadról, erről a
                    fajtáról: ez a tiszteletlenek, a kegyetlenek, a szemérmetlenek birodalma, mely
                    eped az “Achtung” után, mert képtelen rá; egyre próbálgatja, és ennek az
                    erőlködésnek szezonról szezonra vannak áldozatai. Hányat felkaptak és lejárattak
                    már - a Lipótváros és az újságok -, csak akikre én emlékszem! - Kivált egy
                    asszony - milyen kitett és védtelen! És Vajda, igen, ő kissé túl óvatos és
                    elkülönzött pozíciójú, hogy is mondjam - kissé letompított egyéniség. Ilyen úton
                    jobb társ egy csúnya szájú vad mopszli, aki mindennek nekiugrik, mert tudja,
                    hogy érte nem kár és mindegy - mint egy nemes tulajdonságaiban kifejlesztett,
                    alacsony szokásaitól elnevelt, finom és fegyelmezett vizsla...</p>
				<p>- Szóval, a rajzaimat a villatulajdonoshoz akarja juttatni? - kérdezte Éva, és
                    felállt, hogy induljon.</p>
				<p>- Ha nincs kifogása ellene! - józanodott ki hirtelen az asztaltársa. - De kérem,
                    kérem, hova siet így? Kávéházban fizetni szoktak! Pincér!</p>
				<p>Éva vörösre vált arccal, reszkető ujjakkal kereste elő a pénzt a kávéért
                    “világosan habbal”, amihez nem is nyúlt. “Tíz fillér borravaló, tíz a tálcára!”
                    - utasította Major közben hangosan. Éva még kesztyűtlen kezét nyújtotta
                    búcsúzóra, és kellemetlenül vizesnek érezte a férfi tenyerét. “Ajánlom magam!” -
                    mondta Major, és visszaült a helyére. Ő még a kávéházban maradt.</p>
				<p>- “Hja, hiába - hiába! Ilyen oldalai is vannak a játéknak!” - ismételgette
                    magában az asszony, míg leküzdhetetlen undorral és ingerült ellenérzésekkel
                    haladt a villamosmegálló felé.</p>
			</div>
			<div type="chapter">
				<head>4</head>
				<p>De ahogy hazaért, lassankint egészen lecsillapult; mikor ruhát cserélt, már
                    csendesen elgondolkozva vonogatta a vállát, és mosolygott: “Tulajdonképpen
                    egészen mulatságos figura ez is!” gondolta végre őszintén, elfogulatlanul; és
                    hozzátette kissé habozva: “Nem is egészen rokonszenvtelen!” Hogy - csak meg kell
                    majd szokni a fajtáját.</p>
				<p>Igen. Hisz az előítéletek, szokások egy zárt társaskör törvényei és formái - a
                       külső elhatárolás e sok kis eszköze iránt csakugyan
                    nem volt meg benne mégsem a helyzetéhez mért és “nőies” ragaszkodás; bár maga is
                    érezte legbelül, hogy ez nem tiszteletre-képtelenség a lelkében. Gyerekkorától
                    való tán - az apja, akit szeretett és okosnak tartott, mosolyogta és csúfolódta
                    ki belőle a vak és kényelmes megadást minden iránt, ami körültük összetartott -
                    a sok kicsinység, felületesség, bizonytalanság iránt - mely erősíti egymás
                    pozícióját, s a magáét csak puszta és értelmetlen egymáshoz támaszkodás által;
                    mint egy könyvespolc silány és olcsó fűzött-példányai, melyeket nem is kell
                    egyenkint előhúzni - csak hadd üljenek ott szépen -, hisz ugyanaz van bennük, és
                    az sem lényeges. Még nem “olvasott” másfélét, érdemesebbet az életből, de hitte
                    és kedvét lelte a hitben, hogy van másféle is. Viszont az apjától mintázódott
                    belé az a kis hűvösség és józankodás - hogy csak hagyni kell és lemosolyogni,
                    nem érdemes kitenni magát, küzdeni, felmelegedni, revoltálni - éppen csak
                    függetleníteni kell magunkat csendesen! Deehhez a
                    bölcsességhez túlságosan fiatal volt, mégis sokszor kilendült belőle, és néha
                    már akkortájt nagyon “megmondta a magáét” otthon. De megint visszacsukódott. Kis
                    dolgokért, akármiért csakugyan nem kell erőlködni! A templomban nyugodt
                    rokonszenvvel nézegette szegény kis Pemetét, aki miatt az anyja sírt, akit
                    szóltak a kofák, megvetették a kávénénik, megverték a legények - de csak hagyta,
                    majd eligazodik ez a dolog, ha tud! Ám később, a maga ügyében sarkára állt
                    mégis, az érettségije, a festeni tanulása, a férjhezmenése csupa ilyen
                    csatározás volt önmagáért, és időszakos kis diadal. Elkerülni, máshová jutni,
                    másfélét próbálni! Akkor jött Guido, az ővele élt élet csúnya hibridsége; az ő
                    arisztokrata allűrjei, bekerített ítélkezései az “illik”-ről, görcsös
                    szertartásossága és ehhez cselédszerelmei és feneketlen léhasága,
                    jelentéktelensége mindezek mögött. Aztán a többi emberek itt a “belvárosi”
                    társaságban, akiket kissé felülről nézett, és oly jól látott, akiknek kívülről
                    való volt minden törvényük; s előítéleteiket csak hazug-voltuk, kijátszhatóságuk
                    különböztette meg a vidéki merevebb-szigorú társaságétól. Volt alkalma olyat is
                    látni, ha valamelyiket a társasköre vagy kaszinója elejtette, kizárta valamiért
                    - mennyire elvesztenek akkor ezek mindent, hová süllyednek, milyen pocsékká
                    válnakmagukra hagyva! Nem, a “züllött gavallér”
                    típusánál ez a nedves kezű, sápadt homlokú, furcsa bohém is sokkal-sokkal többet
                    ér!... Pillanatra, ízlésből, kényelemből visszaijedt, megundorodhatott kicsit -
                    de ettől el tudott tekinteni. És azt mondta magának, hogy ez az eltekintés, ez a
                    tolerancia a jobb rész benne, bölcsebb és őszintébb.</p>
				<p>Ilyen percekben egészen, belsőleg komoly volt!...</p>
				<p>E tavasszalazonban még nem jutott ideje, hogy a
                    garderobja után lásson; most erre akart szánni egy-két hetet. Ilyenkor Márist
                    berendelte a konyhából kapcsot varrni, fércet kihúzgálni, próbánál segíteni;
                    legvégin a leány számára is átalakított a tavalyi ruháiból valami “parádét”,
                    összevarrt néhány piaci blúzt, olcsó, sötét színű szoknyát. Mert az aranyoskúti
                    szép szőttesekből, katrincákból már régen “kivetkezett”.</p>
				<p>Most egy nagyon sötét szilvakék francia kosztüm volt az Éva eszében, fekete
                    paszomántdísszel - egy másik utcai szoknya, friss vászonblúzok, fehérek, szép,
                    nagy gombokkal vagy hímzett hajtókával - legfeljebb ha még egy világosszürke
                    nyersselyem délutánra, csipkés köpenyeggel (a Zsófié Paquintól való, azt elkérni
                    és leszabni!). Szóval, semmi kocsibavaló öltözet az idén, semmi a
                    Gerbeaud-szezonra meg a Stefánia-korzóra számítva! És nem sikerült neki
                    melankóliával fogadni ezt a gondolatot. Eszébe jutottak olcsó regényfrázisok
                    nőírók könyveiből arról a “problémá”-ról, mikor az elszegényedett “úrinő”
                    munkához kényszerül, s az “udvariasság”, “körülrajongás” kényeztető levegője
                    után érzékenyen érinti a létharc közönye, rideg egyenlősége. Nevetett! “Ezen én
                    már túl vagyok! - mondta magának határozottan. - Azonkívül abban, amit (ki sem
                    formálva még gondolatban teljesen) már ajövőjének
                    érzett, nem tudott lefokozódást látni még társaságilag sem. Jól ismerte az
                    eddigi körét, és akarva vállalta amást ezentúl; hitte,
                    hogy feljebb-szabadul, valahová, ahol sok a zagyvaság, szintén, és néha
                    penetráns ízléstelenség, parvenü hangosság is; jól van! De a levegő könnyebb, az
                    életmód fesztelenebb, szabadabb, az előítélet kevesebb vagy újabbfajta legalább
                    -mostani-értelmű, nem ötszáz esztendővel ezelőtti.
                    Mindenesetre új út, új próba!” gondolta az eltűnődés e stációján.</p>
				<p>És kedvvel, élénkülten gondolta, tervezte, tűzgélte az újfajta ruháit; igen,
                    ezekben ishatni kell - még inkább talán! Gyalog kell
                    járnia bennük, közvetlenül és hosszasabban érintkezni, tán együtt is dolgozni
                    olyan emberekkel... akik közt tán lesz mégisolyan...
                    akire tán ad egy babot. Szolid és kifogástalan gúnyái legyenek - mások,
                    kevésbé kitanulható és elunható fortélynak, mint a villanyfényre, egy termen
                    átlebegésre, tízperces, tüneményszerű jelenlétre, passzív képhatásra számított,
                    lenge és aszimmetriás bájú holmik, amikben telente, ha jól ment a soruk, sokszor
                    elkápráztatta a nőket, és meghódította a férfiakat. Ám a históriai
                    nőruhaszisztéma, lám, milyen lehetetlen mindjárt, ha arra kell gondolni, hogy
                    siető léptektől lábhoz verődik a szövet, sokszori felvevésnél gyűrődnek,
                    eltolódnak a rafinált redők, minden titkos intenció kiábrándítóan kiderül, mint
                    mikor kulisszák mögé, zsinórpadlásra látni napos, délelőtti világításban.</p>
				<p>A francia ruha akadályozó, ökonómiátlan; ezt még el lehetne viselni; de hogy
                    utcára, munkára, nappalra ízléstelen!... Némely férfiember komolyan hiszi és
                    vallja, hogy nincs is érzéke a női megjelenés külsőségei iránt; de rendesen
                    kiderül, hogy tévednek. Milyen naivak, mikor előnyt adnak a másik felett egy
                    jobban öltözöttnek, s azt mondják: az egyéniségében van valami intelligens,
                    graciózus meg efféle. Lám, Vajda Róbert például az őszinték közül való; kissé
                    loppal, de tetőtől talpig, és milyen intenzíven, műélvezőn nézegette őt végig
                    akkor este!...</p>
				<p>A verandán volt a varrógép egy nagy japán ernyő tarka sátora alatt. Hucul Máris a
                    közelben ült egy kertiszéken, és a zsinórdíszt varrta ki mustra szerint. Szikár,
                    barna ujjait görcsösen feszítette neki a tűnek, a sujtásnak, és nagy
                    szünetekkel, majd folyamatosan, szinte önmagának morfondírozott. A tépelődő,
                    magukat s az életüket folyton kontrolláló, bölcs hisztérikák közé tartozott; Éva
                    ráfigyelt néha.</p>
				<p>- Nem bánom egy cseppet se, hogy Budára megyünk lakni elsején, oszt itt marad ez
                    a vasesztergályos; én mán úgyis kilöktem vóna, mer’ mán többször is kilöktem;
                    mióta csak jár hozzám, mindig lököm. Mer, tudtam, hogy antulinkább gyön! De csak
                    az életemet eszem vele; mer, olyan, hogy nem lehet rajta elmenni. Ölel, csókol?
                    ’Sz arra én mindég kapok különbet is nála; nekem az kéne, hogy tudjam, hogy
                    szívibül szeret, hogy lássam ni, így lehet éngemet szeretni! Nem, hogy éppen
                    elvegyen, az engem nem boldogít, könnyebben is élek így. De szeressen! Csak
                    ölelgetni, ha éppen rágyön - azt még jobban tud holmi úriféle, oszt’ a’ legalább
                    nem dicsekszik el vele, hogy cseléddel van dóga, meg nem is ösmerős olyannal,
                    akivel én; de az ilyen gyári mindjárt kibeszéli a többinek, pedig valamikor
                    eccer mégis férjhez kék menni valamékhez. Vagy teszem, tavaly is, mikor innét
                    elvitt a fene, oszt benn szolgáltam négy hónapig az ügyvédnél, Ötvös utca és
                    Szondy utca sarok - az a kövér, akit mondtam egyszer, hogy üzletje van a Király
                    utcába - kihozott az nekem a boltjábul bőr-ridikült, fehérbatiszt-napernyőt, két
                    skatulya szappant, ibolyaparfint - ez a nyavalyás nem fizetett még egy pohár
                    szódavizet se, csak a szája jár. Oszt közbe három hétig erre se néz; akkor
                    szakítok levélileg - akkor megint eszi a fene, itt ülne mindennap. Jobb is, ha
                    vége, amíg még szépen vagyok!</p>
				<p>- Tán még jobb vóna, hallod, ha egy gyereked születne; attul megnyugodnál.
                    Látszik, ahogy bolondulsz a gyerekekért!</p>
				<p>- Az igaz - csakhogy nekem majdhogy nem mindegy, ki szülte; én kiskorom óta más
                    gyerekit dajkáltam. Urakét. Ahogy a mi Petyunkra meg Palyára nézek, most is
                    sokszor elgondolom: ezeket legalább van mire szülték, ezekből úr lesz, tanult
                    ember, szabadfejű, akárkinél különb, mer’ van, aki iskoláztassa; ha beteg,
                    doktoroztassa; ha bántják, pártját fogja - a többi urak, a felekezete! Az
                    alsóbbrendű még egymást is elhagyja; én is, lám, a magamfajtáját ott
                    Aranyoskúton. Már idehúzok, már utálom a Bányászvéget, a putrit. Akit én
                    szülnék, mire nevelném - még jó, ha a korai-koporsóra nevelném; mer ugye, a síri
                    féregnek is kell hogy legyen ennivalója, ha már él! De az Isten előtt - csak így
                    mondom - mindegy az, ki gyerekire adom én ki magambul azt a gyerekszeretést, aki
                    bennem van - az élővilágnak meg jobb, ha nem az én testi-szülöttem valami
                    részegestül, mikor az apám is görvélyes; egy öcsémnek sűly vót az egész testin,
                    tízéves korában halt el, amikor már, mégis, pénzbe is vót - ha egyéb nem, amit
                    megevett addig.</p>
				<p>- A fonákján varrd el a szálat, és ne a fogaddal vágd el; itt az olló! - Hát ez
                    mind szép, te Máris; de azért ha nem ügyelsz magadra, és még így pártolod is
                    magad az Isten előtt - tebelőled még nagyon rosszféle válik, olyan, akibe
                    emberség sincs, fiam! Hogy adhattad össze magad azzal a boltossal, te; hát mi
                    van hozzád mégis közelebb, mint a tested? A teremtésedet!</p>
				<p>- Ó, hát ne tessék olyat gondolni rullam, hogy én tán azért a rossz ridikülér’,
                    napernyőér’, szappanér’! Csak hát én akkor maradtam el az elsőtül, attul a
                    kocsistul, akit szerettem, oszt még úgy rossz vót nekem, hát vadultam, jártam a
                    bolondját. A lányságomat, gondoltam, úgyis elvitte a szél; addig éljem világom,
                    míg egy kis istenképire teremtett formám van, míg fiatal vagyok. De hamar
                    abbahagytam én, magam is láttam, hogy nem nekem való; tetszik tudni, milyen
                    magányosan éltem majd fél esztendeig. E télen is - inkább csak úgy szívességből
                    tettem valamit. (“Hozzám való hűségből másztál az emeletre!” mosolyogta magában
                    Éva.) De ez az esztergályos el tudna bánni velem, ha akarna. Úgy szól hozzám, ha
                    szól, ahogy éppen énhozzám kell. Csakhogy közbe másra is néz, mással is látják;
                    mit ér az? “Te vagy az igazi!” aszondja nekem. Mindegyiknek mondhatja. Nekem az
                    kell, hogy szeressen engem bizalmasan, senki se tiltja tüllem, hát vállaljon
                    engem más előtt is, a világ előtt; ne csak, ha ketten vagyunk a konyhába. Most
                    legalább - ha Budára megyünk - lesz annyi nekem az egészbül, hogy én hagytam el,
                    nem ő engem; mer’ azér a szégyellés a legrosszabb az ilyen dologba’ - mer’ a
                    szívfájás magába, az néha még jól is esik!</p>
				<p>- Na, jól van, fiam, de ha mégis meg találod gondolni, hogy itt maradsz érte;
                    nekem, annyit mondok, idejében szólalj, hogy gondoskodjam másikról.</p>
				<p>- Ó, hogy tetszik olyat gondolni! Ha én mondom!...</p>
				<p>A postás csengetett kinn; két levél jött, ösmeretlen írású mind a kettő.</p>
				<p>Az egyik finom, szürke vászonpapír, a borítékon nyomtatva a cím s név: Liebemann
                    Lenke. Négy oldal. Kissé tört és nem folyamatos stílusban el van mondva benne,
                    mennyire el van ragadtatva a levél írója a hímzéstervektől, mennyire köszöni
                    édesanyja nevében is a kitüntetést, hogy “őnagysága” először őket ajándékozza
                    meg csodálatos tehetsége termékeivel, hogy szerencsések lennének, ha direkt -
                    Major Hugó művész úr közvetítése nélkül - érintkezésbe léphetnének vele. A levél
                    végén egy kis nekibátorodás; kérdi, hogy találhatna módot erre, megengedné-e,
                    hogy ő meglátogassa otthonában. Úgy szeretné tanácsát kérni díszítési dolgokban
                    most, hogy házacskájuk épül, és külön szobákat kap; és egyébként is oly őszinte
                    csodálattal van iránta stb. Némi smokkság, egy kis hiúskodás és sok őszinte
                    kedvesség volt e levélkében; rokonszenves volt.</p>
				<p>A másik... ó, nem is vette észre, hogy az Iparrajz Múzeum exlibris-címkéje van a
                    borítékon! Gyorsan feltépte. Vajda írt csakugyan; röviden és nagyon szertartásos
                    formában, túlzott tisztelettel. Értesítette, hogy az eddigi rajzaiból egy kis
                    gyűjteményt hoz a májusi füzet; hogy ő lesz bátor néhány sort írni elébük. Hogy
                    szeretne új dolgokat kapni mielőbb, s a kiállítást is meg kellene beszélni; most
                    legyen-e csakugyan vagy őszre hagynák, friss szezon elejére. “Nem volna kedve
                    megtekinteni a termet; nem találja-e túl kicsinynek az ,időszakos’-t - ha nagy,
                    hímzett vásznakkal jön? Esetleg másikban is lehetne, bár itt legjobb a
                    világítás!” írja végre, és hirtelen fejezi be “hódoló, készséges híve” és egyéb
                    ilyes szólamokkal. Éva mindjárt leült, hogy válaszol; hogy meg kell írnia, mikor
                    megy fel hozzá megbeszélni az említett dolgokat. Teregette a levélpapírt -
                    meggondolta: nem, mégsem ír! Minek azt hitetni, hogy nagyon fontos neki, hogy
                    mindenáron válaszolni akar, hogy ő is keresi az érintkezést! Majd elmegy, ha
                    lesz mit elvinnie; hivatalos óra mindennap van, nem kell bejelenteni magát...
                    Ahelyett a másik levélre válaszolt; kicsit szórakozott volt, röviden írt, de
                    kedves akart lenni. “Én most költözés előtt vagyok, kedves Lenke, meg fogsz
                    bocsátani, ha nem hívlak ki magamhoz ilyen messzire már; majd májustól közelebb
                    lakom. De ha nincs ellenedre, valamelyik nap - mondjuk hétfő délután,
                    felkereslek!” - átolvasta, és akkor tűnt szemébe a tegezés, holott a levél
                    ösmeretlen írója nagyságolta őt. “Ej, hát szokják meg ők az én modoromat! Nem
                    vagyok én konverzációs lexikon, nem lehet a megszólításformát franciából
                    fordítani szó szerint; a magyarnak ate az egyetlen,
                    természetes szólító-névmása, és - az ország többségénél, úrinép közt ma is ez a
                    konvenció! Ha egy-nívójúak, ha nem akarják megbántani, lenézni a másikat.
                    Egyébként - ő leány, én asszony vagyok, és bizonyosan idősebb nála; kezdhetem.”
                    Maga is mulatott rajta, mennyire magyarázgatta gondolatban ezt a kis
                    formalitást. Aztán gyorsan arra gondolt, nem lehetne-e az új ruhája hamarabb,
                    mondjuk e hét végére, készen? Liebermann-nékhoz a barnában is mehet, de...
                    Szóval, sietni fog - hogy aztán rajzolhasson!</p>
				<p>...Hétfőn egy Andrássy útba nyíló, csendes, szép utcában kereste a házszámot, az
                    első emeleten csöngetett. “A kisasszonyhoz tessék!” mondta a szobalány, s egy
                    oldalajtót tárt ki előtte. Tágas és nyugodt szobába lépett, gyengéd és
                    barackvörös lámpaernyő árnyalta a kis asztal villanylángját; még télies illat,
                    finom tea gőze szállt fel a kis hímzett-takarós asztalról, egy gótikus
                    vertezüstkanna karcsú orrából, és finom süteményekkel rakott tálca tűnt érzékien
                    a figyelmébe. Két nő ült az enyhe világosságban - finom kép, csak egy pillanatig
                    láthatta így -, hátterül az óriási, sokpolcú sarok-könyvállvány, mély bőrszínű,
                    barna és tarka töméntelen könyvhátaival diszkréten, telten, nyájas-komolyan
                    magasodott mögöttük... Az egyik gyorsan felállt; elébe ment; sötét posztóruhás,
                    telt, erős, tiszta hangú leány volt; “Isten hozott!” mondta egyszerűen, örömmel,
                    és váratlanul rokonszenves volt kissé nagy fehér keze fogása. “Szörény Tekla
                    barátnőm!” mutatta be a másikat; ez karcsú nő volt, finom és kisportolt,
                    átidegzett alakú, élénk, sötét szemű - kicsit hosszú, de nagyon piros és
                    különösen mozgékony szájú; szép teremtés. Keresztbe rakott térdein kissé
                    felhúzódott szoknyája alól feltűnően formás, keskeny boka mutatkozott elő az
                    áttört selyemharisnyában. Már hárman ültek. Lenke kissé iparkodó
                    udvariasságszólamokkal töltötte be a teát, kínálgatott - Éva elmondta, miért
                    késett, Tekla a süteményt dicsérte. Az újonjött megérezte, hogy e két másikban,
                    akik itt várták, valami tartózkodó félsz, idegenség, bizonytalanság oldódott fel
                    e percekben. Ő máris kellemesnek találta mind a kettőt.</p>
				<p>Milyen nyugtató, biztos út ez - a kész, könnyű társaskonvencióké -, fajok és
                    kasztok, világok, lelkek távolságain át - gyanakváson, zavaron, méricskélő
                    önérzeten keresztül micsoda kipróbált mesterségű hidak vezetnek - néhány közhely
                    ízléses formában, kérdés, felelet, bók, mentség -, ha kellemes a beszédhang és
                    jólesők a kézmozdulatok, egy fél csésze meleg tea közben: és itthon vagyunk,
                    megérkeztünk. “Csak asszonyok képesek rá!” - mondta az intimitásról valami
                    férfiember, noha nem hízelgésképpen.</p>
				<p>- Mennyire megörvendtem a levelednek! - fordult Évához Lenke, és nagy, meleg,
                    aranybarna szemét bízón nyitotta rá.</p>
				<p>- Mondd, miért?</p>
				<p>- Miért? - ismételte a leány gondolkozva, de kissé elpirult. - Végtelenül
                    tetszettek a rajzaid, a művészeted meglepett, nagy érdeklődést keltett bennem...
                    a személyed iránt is.</p>
				<p>- Hisz ezért hálás vagyok, örülök; de kicsit meg is ijesztesz. Valami
                    várakozással voltál irántam teljesen ismeretlenül - megfelelhetek-é? Úgy értem:
                    a virágcsokraimtól, arabeszkjeimtől még igen utálatos is lehetnék...</p>
				<p>- De nem vagy az! - mosolyogta őket Tekla, a harmadik. - Különben sem áll, hogy
                    “lehetnél” - ha az ember jól megnézi a te rózsáidat: a szerény biztosságot,
                    ahogy egy kosárban megülnek, ahogy girlanddá húzódnak, ha már éppen muszáj,
                    laza levelekből ragyognak elő, és azt kérdezik maguk felől: miért? És a minta
                    kedvesen komoly hangsúlyozását a sarkoknál, a becsületes kontúrozást - egész a
                    papír összehajtásáig, meg hogy hányat csomagolsz be és hogyan, amikor eladásra
                    küldöd.</p>
				<p>- Úristen, mi minden eszedbe nem jut! Hogy gondolhatnék ennyifélére?</p>
				<p>- Isten ments, hogyte gondolj; az a mi dolgunk! De lásd,
                    ebben a leányban megbízhatsz magadat illetőleg; szerencsés keze van - hisz ebből
                    él. Embereket ás föl és szerez meg magának, néha a legkalandosabb módokon -
                    hinnéd-e, ezzel az ájtatos, komoly szemével. Kiket elő nem húzott már
                    önmagukból! A legnagyobb külföldi írók, mesterek, muzsikusok leveleznek,
                    barátkoznak vele; ő az, akinek impurumot, vázlatot, motívumokat megmutatnak; ő a
                    sziget, erősödés, melegedő szoba; ő a “közösség”, ahogy legharmóniásabb
                    óráinkban elképzelni szeretjük ezt a homályos és hibrid fogalmat; Liebermann
                    Lenke a testté vált megértés, a százszor szent receptivitás. Őmiatta van
                    értelme, hogy kép, szobor, vers, rajz kikeljen, megszülessék belőlünk; ő
                    mindnyájunké. Még féltékenyek se vagyunk - engem nem bánt például, hogy te
                    fontos leszel neki -, ő végtelenül osztódik, mint egy őssejt; ő olyan, mint
                    Indra Isten, aki nyolcvan pásztorleánnyal táncolt egyszerre egy szüretünnepen,
                    és mindegyik úgy érezte, hogy csak ővele magával táncol.</p>
				<p>- Ó, ó, - meddig hallgatod még? - nevetett fel a leány élénken, sok örömmel. -
                    Tudod, Tekla a költő, hogy róla is beszéljünk; ő beleérez, belemagyaráz
                    mindenkibe, amit akar. De neked azért éppen úgy örül, mint én.</p>
				<p>- Ez csak természetes! - hagyta helyben szívélyesen a másik.</p>
				<p>- Hát örüljünk mind! - nevetett vissza rájuk Éva - megérintette simogatón mind a
                    két asszony kezét egyszerre, és kellemesen érezte magát. A nyájasságuk nem
                    hagyta hidegen, de egyébként is jólestek neki. “Pedig mókáznak egy kicsit ezek
                    - tűnődött -, furcsán nagy dolgot csinálnak mindenből, játszódnak! És mégis...jók ezek, vagy mi?” -
                    Csakugyan jók voltak ezek; kisgyerek-koruk óta mind a ketten nagyon
                    gazdagok.</p>
				<p>- Hogy egészen fantasztának ne higgy - magyarázta a leány -, én már nagyon sokat
                    hallottam felőled a hímzéstervek előtt is - sok jót, szépet. Egy ismerősömet
                    kitüntetted azzal, hogy rajzleckéket adtál a kislányának. Mauthner - azaz most
                    már Máthéék. Az asszony magasztalt.</p>
				<p>- Hisz alig ösmer; vagy kétszer beszéltem vele!</p>
				<p>- Sajnálta, hogy nem jutott hozzád közelebb. Ő jelentékeny nő: Valaki! És nagyon érdekes emberek jönnek össze néha a házában; a
                    legfiatalabb író- és tudósgárda tagjai, a még nem arrivée tehetségesek, akikben
                    ő fényesen meg tudja látni, sőt, bizonyos értelemben fejleszteni,
                    bátorítani...</p>
				<p>- A szmokkériát vagy a csirkefogóságot; ne haragudj, Lencs! - nevetett közbe
                    Szörény Tekla megint. - Nekem rokonom, hát szólhatom. Margot nénénk már a
                    szédelgésig űzi ezt a “mifelénk” különben nem ritka sportot. A
                    kultúrszalonosdit. Ez pedig abból áll - fordult Éva felé -, hogy az estélyein az
                    emberek állva, földön ülve, díványon hemperegve vagy díványháton lovagolva
                    fogyasztják el a csésze teájukat, amihez nagyon vékonyka szelet vajas kenyeret
                    kapnak köménymaggal, de igen sok metafizikát s társadalomtudományt. Egyebekben
                    hangsúlyozott dolog, hogy ifjú festőtitánok maszatos bársonyzekében jelennek
                    meg, filozopterek orosz diákos, fekete ingben, ifjú társadalmárok imitált
                    munkászubbonyban - de legyen azért egy-két kereskedő frakkban, néhány orvos meg
                    hivatalnok szmokingban. A szabálytalan külsejűek az “alkotó zsenik” tábora - az
                    európai öltözetűek a “pénzes mecénások”-é; Margot egyik fajtát a másikkal
                    maszlagolja, édesgeti. Nőket illetőleg - egyéb híján az is elég kvalifikáció, ha
                    valakinek sok szeretője van - feltéve, ha kinyomtatott nevűek. - Ne úgy értsd,
                    mintha nekem külön kifogásom volna ezellen, sőt - rendén van, ki-ki privát
                    dolga, bizonyos egyéni kiválóság, pláne alkotótehetség, idegekkel dolgozó
                    életmód még a túlzást is érthetővé teszi ebben - de így önmagában csak ez mégis... nem kvalifikálhat, ugye?</p>
				<p>- Ugyan, ne mentegetőddz nekem! - mondta Éva kicsit belepirulva, és nevetett -
                    kijelentem, hogy én egyet se’ tartok!</p>
				<p>- Ne bizakodj el az erényben! - mondják a “Lúdláb királyné” boltjában, és az író
                    fejedre citálja Marie L’Egypte legendáját.</p>
				<p>- Margotra visszatérve - óvatoskodott Lenke -, mégis nagyszerű ember az! Huszonöt
                    éves korában három nap alatt lett koldusszegény és özvegy, egy börzei krach
                    idején, pedig nagy módban élt azelőtt. Akkor nekiment az életnek, antik
                    műáruüzletbe fogott, dolgozott, verekedett a három gyerekével; ma független és
                    újra vagyonos. És nem lehet tagadni, hogy ízlése van, igazán ért a műtárgyakhoz,
                    képhez, hímzéshez, porcelánhoz...</p>
				<p>- Emberekhez éppolyan jól; mindent értékesíteni tud; ez csakugyan bámulatos
                    benne. Éva következő télen úgysem kerülheti ki: Margot megfogja; néhány hétig ő
                    lesz a fő-attrakció a többiek számára, amíg újság.</p>
				<p>- Tekla ma szokatlanul éles nyelvű! - csóválta Lenke a fejét aggóskodón. - Azért
                    nehogy ilyen fogalmad legyen egészen... minderről! A “fiatalok” gárdája
                    például...</p>
				<p>- Fiam, ezek a “fiatalok”, azigazán tehetségesek, jó
                    embereim, barátaim - félig-meddig közéjük is tartoznám. Ősszel újra megindul egy
                    kis hetilapunk - más címmel, de ugyanazokkal az emberekkel, ahogy másfél éve
                    megbukott. Akkor lettem özvegy, mikor kezdték, és csinos összegecskét fizettem a
                    szerencséért, hogy az első verseimet nyomtatva láttam. A lap egyik alapítója
                    voltam nämlich, és ötven példányra fizettem elő. Most újra így lesz, de nem
                    sajnálom! Nem, ezek mégis mások, mint a Margot-anya mű-zsenijei: a néma
                    filozófusok és hangos társadalmárok! Ezek művészek... azt hiszem! Persze, módot
                    kell adni nekik, hogy ezek a finom tehetségek, az egész “má”-val és mindennel
                    szaturáltak, kibomoljanak!... Az ilyen gyöngéd artisztikumot könnyű elölni, mint
                    a korai fagy a legnemesebb fajta virágot! Hanem van köztük egy, az egészen más!
                    Nem tudom ki és merre van hazája, a nevét ipszilonnal írja és th-val; Kürthy.
                    Az, az egy nagy lírikus, egy igazi forradalmár! Új, hihetetlenül új és merész;
                    az még vizet fog zavarni, meglássátok!</p>
				<p>- Az, akinek két versét elmondtad múltkor - izgult Lenke mindjárt. - Miért nem
                    kérded meg tőle, hogy leírjam?</p>
				<p>- Ősszel talán már nyomtatva látod, kötetben.</p>
				<p>Éva idegenül hallgatta ez idegen dolgokat.</p>
				<p>- Schőnéket is ösmeritek a Fasorban? Hetvennyolc, gondolom; az a nagy hollandus
                    villa. Ott is adtam órát! - mondta később, csakhogy jelen legyen a
                    társalgásban.</p>
				<p>- Ó, azok ritkán ereszkednek le hozzánk!</p>
				<p>- Ugyan!... De hát... mi a különbség? - szaladt ki Éva száján ámulatában.</p>
				<p>- Persze - kacagta a másik -, te úgy gondoltad, kutya vagy eb; messziről
                    egy-kasztnak látszhatunk, mi? Nagyon sok itt, fiam, a réteg és osztály, s az
                    emberek sehol se nézik le jobban egymást!</p>
				<p>- De... milyen alapon? Csak a több pénz?...</p>
				<p>- Születés, fiam, születés! Persze, vannak itt más presztízs-motívumok is, a
                    pénz, hogyne, mégis tán legtöbbet számít; és majdnem annyit lehet elérni azzal
                    is, ha az ember “csinál valamit”, értsd, ha “tehetséges”! Akkor akár szegény és
                    rossz szagú is lehet. Ha igazi sültkeresztény (megnyugtatlak), ez magában véve
                    is elég a boldoguláshoz. De borsodi Schőnnek már a nagyapja milliomos volt, az
                    első magyar lőporgyáros... apja már magyar nemes, névadó birtokon; szörnyű
                    ritkaság így minden együtt! Még egy választás, és báró lesz, úgy számít. Ha csak
                    az asszony el nem puskázza, ez egy falusi uzsorás leánya volt, valaha szép is
                    lehetett, szerelmi házasság... most vén, kövér cseléd, mindent felülmúlóan
                    ostoba lúd, hencegő, ízléstelen, és csak a féléves csecsemőkkel nem volt már
                    viszonya.</p>
				<p>- No, Tekla! - kérte a leány szelíd-ijedten.</p>
				<p>- Az igaz, hogy nekem ezek is rokonaim egy kicsit; a férfi révén, persze, az
                    anyámmal; de ötször annyi a vagyonuk... Azért mégiscsak egy fülig-adós kamarást
                    tudtak venni az első leányuknak, azt is jó drágán; nem értem, iszonyú komikus ez
                    az erőlködés; már kezd is kimenni nálunk a divatból! Mikor a nászútról hazajött
                    Naca, az volt az első szava a vasútnál, nagy megindult leereszkedéssel: “Anyám,
                    tudd meg,azért, hogy grófné lettem, a te lányod vagyok!”
                    Csak akkor merte az anyja megölelni; e nemeslelkű kijelentés után.</p>
				<p>- Teklám, az Istenért! Ma dupla injekciót kaptál!</p>
				<p>- Csakugyan, Lencs, ma ideges vagyok; ilyenkor, ha verset nem írhatok, a fajtámat
                    szapulom. Na, nem többet, ne ijedezz, kicsim! Schőnéket azért vedd előjegyzésbe,
                    Éva! Ők valóban “fogyasztók” - minden új embertől vesznek, megrendelnek; és
                    fogcsikorgatva is azt mondja Renée tante: “Nevetségesen olcsó!” Már megtanulta,
                    hogy így illik! De a másik leánya, nem az, akit te tanítgattál művészetre, hanem
                    a kisebbik, az jobb matéria szegényke, azt hiszem!</p>
				<p>- Olga? Hogyne, emlékszem, nagyon csinos gyerek!</p>
				<p>- Amit pedig az arisztokráciáról mondtam, azon nehogy megsértődj! Csak így,
                    friss-sütetben nevetséges! Úgyvalódiban nagyon
                    tisztelem; sőt! Irigy hódolattal nézek fel azokra is, akik meg tudták mondani,
                    ócska írásokból kikeresni, micsoda leány volt a nagyanyjuk nagyanyja. Én csak
                    két generációig tudom...</p>
				<p>- De hát miért?</p>
				<p>- Csak! Szép dolog az, fiam, nagy dolog! A tradíciók, a múlt... mindenféle szép
                    patinák és titkos szálak, kapcsolatok!...</p>
				<p>- Az istenért - csudálkozott rá Éva nagy szemekkel -, de hát van ennek értelme? A
                    ti kultúrátokkal, modernségetekkel!... Fiam, ezek az ükanyák a falusi kúriákon
                    rongypokrócos, búboskemencés, füstös szobákban babot szemeltek vagy
                    vetőmag-búzát konkolyoztak, téli estéken meg fontak és koppantották a
                    faggyúgyertyát, amit maguk öntöttek. A férjük sokszor kapcát viselt - pardon -,
                    a bagariacsizmában, csibukozott, köpött, káromkodott. Az asszony tudott iralni,
                    ráimádkozni a kelésre, jófűt-szedni köhögéstül, de olvasni csak öreg betűt, azt
                    is csak az imádságos könyvbül.</p>
				<p>- És mégis -úrnak tudták magukat az őseitek sokadíziglen,
                    ha rongypokróccal, ha bagariacsizmában; nem ismertek fölöttük valót! És ez
                    benne van az idegeitekben, a mozdulataitokban, a gondolkozástok - nem, inkább
                    az ösztöneitek utánozhatatlan tempóérzésében. Némelyiteknél látszólag vége már
                    ennek - elette a züllés, szegénység; egyszer csak előbukkan egy önkéntelen
                    hangsúlyban, egy biztos helyzet-ítéletben, egy ösztönös gőgű felülkerekedésben.
                    Hiába!</p>
				<p>- Csakugyan költő vagy! - bólintott Éva szinte röstelkedőn és szeretettel. Percre
                    Torday Zsófira gondolt: az tart folyton ilyen kínlódón “objektív” értekezéseket
                    a maga fajtájáról odaát - a szellemessége, a keserű gúnyja is hasonló ezéhez. De
                    próbálna csak valaki - kívülálló - szemtől szembe igazat adni nekik! Az ilyen
                    épp a legérzékenyebb!</p>
				<p>Lenke újra töltött. “Nemkívánsz még süteményt?” kérdezte,
                    s néhány perc múlva azt mondta valami könyvről: “Ottfekszik
                    az asztalon!” A könyv, ami ott “feküdt”, valami új, angol poéta volt;
                    ketten arról kezdtek beszélni, hogy Walt Whitman hatása alatt van-é? Aztán
                    Jamesről, az új Papini-novellákról, s hogy miért vált oly agresszívvé az új
                    olasz irodalmi csoport. (Úristen, mennyi mindent összetanultak ezek! - ámult
                    Éva. - Mi mindent olvastak, és jaj, bizonyosan csömörig 
                        megbeszéltek már ezek! De egy kis literatúra nekem se fog ártani -
                    olvasnom kell egyet-mást!)</p>
				<p>Hátradőlt, és átengedte magát a jó tea s a harapdálás örömének, a szoba langyos
                    színeinek, a két nő kedves zenéjű beszédhangjának. Néha megütötte egy szavuk a
                    fülét. “Szociológiai Társaság... munkás-választójog... Hauptmann Takácsai... a
                    Pippa... a színjátszás új, német iskolája... Duse...” Valami olyast mondtak,
                    hogy valamitől eltalálná veszteni a kedvét a nagy művésznő. “Milyen nagy kár
                    volna az! Borzasztó volna!” - hallotta Lenkét, s a leány szája szinte remegett.
                    (Az Istenért, de hát mi nagy bajuk lenne épp nekik abból? - gondolta, és
                    csaknem elkacagta magát.) De Lenkét mégis szeretnivalónak látta; olyan kedves
                    nagy gyereknek e tagbaszakadt, barna leányt, kerek, telt arcával, mely olyan,
                    mint valami egzotikus fajtának legelőkelőbb példánya. Egy zuluhercegnő.</p>
				<p>Csengő szólt kinn. “Mama jött haza!” - figyelt ki Lenke kissé nyugtalanul. - Az
                    öregasszony galambősz volt, piros arcú, gyerekesen ingerült tekintetű. Mintha
                    állandóan duzzogna a nagyokra, akiket nem ért s akik be nem avatják - úgy
                    beszélt velük.</p>
				<p>- Nagyon örülök - mondta Évának -, igen szép stikkeléseket rajzolt elő nekünk!
                    Velünk jó üzletet csinál, mert nagy Geseres - öffentlich megnézés lesz a villa,
                    ha kész. Maállt az újságban róla, hogy ki épít és a
                    többi. Most egyszerre renomé szerez, mindenki megtud, hogy mit csinálja, és lesz
                    új Gescheft!</p>
				<p>Lenke és Tekla egyszerre vetették közbe magukat; Éva érezte, attól félnek: most
                    mindjárt alkudni fog a néni a tervek árából vagy ócsárolni, mint okos vevő.
                    Gyorsan búcsúztak. Éva kétoldalt megcsókolta a Lenke arcát. Kinn esett, kocsiba
                    kellett ülniök.</p>
				<p>- Merre a lakásod? Előbb hazaviszlek! - ajánlkozott Tekla.</p>
				<p>- Ó, messze kinn a Villatelepen. A te házadig megyünk; én aztán megtartom a
                    kocsit!</p>
				<p>- Az istenért, hogy pazarolhatsz így? A villamos odáig visz, nincs még késő; ez a
                    kocsis hat-nyolc koronát elkér. Világért nem tennék ilyet!</p>
				<p>- Igazad van! - felelte Éva röstelkedve és erősödő rokonszenvvel.</p>
				<p>- Majd a villamosmegállónál elbocsátom.</p>
				<p>Tekla már elutazás előtt volt. “Pár hét alatt minden elcsöndesül itt - mindenki
                    megy!” Ígéreteket vett Évától, hogy jövő télen sokszor lesznek együtt, s hogy -
                    ha csak lehet - még e nyáron vendégük lesz pár hétre. Végre egyedül maradt a
                    kocsiban Éva, és - nem szállt ki a villamosmegállónál. “Mindegy no, most az
                    egyszer!”</p>
				<p>Hátradőlt, fáradt volt, a feje zsongott a sok új szótól; össze akarta gondolni
                    magának szokása szerint, hogy: milyen emberek is ezek? “Csakugyan oly fontos
                    nekik, amire annyi szót vesztegetnek, a »kultúra?«” - tűnődött. De abbahagyta,
                    vállat vont, behunyta a szemét. És az jutott eszébe, milyen egyedül ül ebben a
                    csukott kocsiban!</p>
				<p>Erős volt a Lenke teája vajon?...</p>
				<p>Hisz tulajdonképp oly régen, hisz valójában mindig is egyedül volt. Kell, hogy ez
                    végig így legyen? - De miért jut éppen mostanában ilyesmi sokszor az eszébe?
                    Azért, mert Lussini Guido elköltözött az emeletről?</p>
				<p>Igen, valami szép, nagy játékot, hazárdos, merész egész játékot most lehetne játszódni, ezzel a rongyos élettel még! Új dolgok, új
                    emberek, művészkedés... együttvéve se sok! - De oda tudna-é adódni gondolkozás,
                    fenntartás, kontroll nélkül valami nagy bolondságnak egyszer? Mindenestül,
                    nagyon belemenni! Milyen volna akkor... nagyon meg kellene-e változnia? Az
                    alázatosság milyen lehet?...</p>
				<p>Szerelmes szókat hallani, vágyó, nedves szemekbe nézni; utálkozás, ellenérzés
                    nélkül: ez nyitná meg őt, az életét! Valami ilyen részegséggel, mint most... ezé
                    a sok, rumos teáé... “Szeretlek, szeretlek, szeretlek!” - ezt mondani igazán,
                    legmélyről, teljes felejtkezéssel... Hogy emlegették ma ezek “Marie
                    L’Egypte”-et, aki hétszer dobta oda magát a Krisztus szerelmeért!... Hogy jut
                    ez most eszébe?... Igen, csakugyan nem álszentes, előítéletes nép ez - nyíltabb,
                    szabadabb, különb, mint azok odaát!Vallani is merik,
                    amit úgyis művelnek!...</p>
				<p>“Szeretlek, szeretlek, szeretlek!...” Valami suttogta mellette, beljebb, egyre
                    beljebb hatolva lényébe e szomjas, száraz hang - e fulladón szenvedélyes,
                    tagolatlan, értelmetlen ritmusok útján. Elpirult, hévséget érzett hirtelen, és
                    veríték ütött ki a homlokán.Látta maga mellett a férfit,
                    világítón fehér, szép homlokát; okos, sötét szemét most fátyolosnak, félig
                    csukottan... és érezte sima, halvány keze szorítását a csuklóján, ahol lüktet az
                    ér...</p>
				<p>Egyedül volt a kocsiban, és valahol belültudta már
                    öntudatlan, hogy elkövetkezendő perceken, mintegy beígért, kezdődő zenejátékon
                    képzeleg - a motívumokat már az ouverture jelezte, s nincs egyéb, mint a
                    biztosra várakozás. Elkerülhetetlenül, mindenáron, törvényszerűen jönni kell annak, ami most fog történni vele!</p>
			</div>
			<div type="chapter">
				<head>5</head>
				<p>És oly könnyen, egyszerűen kezdődött.</p>
				<p>Készült, teljesedett a nyár, jó szagok jöttek a frisszöldű budai hegyek és lejtők
                    felől, s a nagy folyó megint sunyin táncolva csuszamlott el a tarka és zagyva,
                    eleven város alatt; hömpölygette odább piszkát és virágját kedves, nyílt
                    rosszasággal ő is; ártatlan, ősi testvérközönnyel, nevetőn. “Minden elölről
                    kezdődik! Minden szabad ez idén!” Délelőtt ragyogott a nap, és este arannyal
                    tükröztek a lámpák. A korzón kevert, hangos, divat-torz nép kerengett; de el
                    lehetett menekülni - visszanézni, megállni, vállat vonni -, és összevágó
                    léptekkel, cinkos-kettesben sietni messzebb, csendesebb tájékra, a távoli híd
                    aljáig és azon is túl, ahol farakások vannak az elhagyott gyepes parton. Vagy
                    odaát maradni Budán, a Vár alatt - orgonalombos kis kertek közt, gesztenyefás,
                    ódon utcákon ballagni, hasas rostélyú ablakok, veretes kapuk alatt; régi, kopogó
                    kövezeten, polgárias csendű vidéken; olyan csodálatos messzeségben a vízen túli,
                    lámpaékszeres, sokadalmas világtól. És nevetni rajta így ketten.</p>
				<p>Odaát a két szomszéd kerületben lassankint nyárracsukódtak az ablakredőnyök,
                    ürültek az utcák, Vajda Róbert futólag említette egyszer, hogy az ő családja is
                    ez idén korábban utazik le a tengerpartra a legkisebbik leány gyenge egészsége
                    miatt. Éva másvalakitől, idegentől hallotta volt, úgy rémlett: hogy a titkárnak
                    urával egyidős, kövérkés felesége van és három nagyocska leánya; hogy igen
                    korán, de gazdagon házasodott. Köztük nem esett szó erről.</p>
				<p>Nagyon formás, kedves, egyszerű, szinte keresetten keresetlen volt az
                    érintkezésük. Halk és ügyes beszélgetésük, a férfi gyengéd puhatolódzása s az
                    asszony óvatos, apránkint megmutatkozása volt. “Szeretem magát!” mondta néha
                    Vajda igénytelenül, kedvesen, és Éva mosolygott a homályban. “Mikor veszi ezt
                    már komolyan?” zúgolódott szelíden a másik, így, lassacskán kezdődött, és érezni
                    lehetett, hogy tovább is lesz. E biztos várás kíváncsisága nem volt kellemetlen
                    Évának.</p>
				<p>“Nem baj, ha tovább is lesz!” gondolta el ilyenkor otthon így - szántszándékkal
                    józankodón. “Mit is csinálnék ezen a nyáron?... És ha beleszeretek, annál jobb;
                    hisz erre vágytam!... Úgyis rám jönne egyszer, mostanában... és ez az ember
                    bizonyosan még a legalkalmasabb... Korrekt és diszkrét, a maga érdekében is...
                    Mindenképp kellemes, hogy foglalkozik velem!...” Ám sokszor órákon át ült,
                    látszólag firkálgatva, és visszaálmodta a szavait, gyengéd, tiszteletteljes
                    célzásait, elkomolyodásait, okos és szomorú mosolyát, a tekintetét; és értelmét
                    hámozgatta sok véletlen, apró dolognak közöttük. Semmittevő, üres óráit
                    kitöltötte már, de még úgy hitte, könnyed kis játék az egész, és minden csak
                    tőle magától függ.</p>
				<p>“Ugye, egyszer majd meg szabad látogatnom!...” Még csak félig mondott igent, de a
                    kis budai műteremlakást őrá gondolva rendezte, formálta minden tehetségével -
                    finom és diszkrét, asszonyos otthonná. Hucul Máris a hurcolkodás zavaros
                    napjaiban megint megbolondult; lanyhán, kelletlenül dolgozott, szilaj dühbe
                    borult valami kicsiségen, és csúnyán szájaskodott. “A vasesztergályos!” gondolta
                    Éva bosszúsan, kifizette és elküldte. A leány görcsösen zokogva borult a kezére
                    az utolsó percben. “Ne bomolj! Majd visszajössz egyszer megint, ha eljártad a
                    bolondját!” - És igazában nem is volt ellenére, hogy most elmegy; pedig a
                    kicsiket imádta, és rá lehetett őket bízni. De néha jól megnézte: eleven
                    mozgású, szerelmes szemű barna fáta volt, sovány, forró, ideges fajta,
                    férfiszemet fogó. A vas csigalépcsőre gondolt most furcsa kelletlenséggel és a
                    Vajda kíváncsi, felnyilalló tekintetére, ahogy egy-egy csinos nőt megnéz. És a
                    cselédszerzőben idős parasztasszonyt fogadott.</p>
				<p>A gesztenyefák gőgös, fehér virágtornyocskái észrevétlenül asztak el, és az akác
                    édes, fájdalmas illata jött. A hosszú séták néha úgy fárasztották ez estéken
                    már. Sokszor hosszasan, fojtottan hallgattak; a lépésük akaratlan gyors lett, ha
                    beszéltek, mindig ekörül keringett halk és akadozó vitájuk. “Tudja, hogy
                    szeretem?” “Nem, ezt sohasem lehet tudni?” “Törődik egy kicsit velem? Este,
                    mikor lefekszik, gondol néha rám?” Éva elcsodálkozott néha, milyen együgyű,
                    gyerekes a szerelem idiómája, de örült is ennek. Lám, ez nem szaval, mint a kis
                    Ipolyi! Ehhez a nagy, általános és egyszerű emberi játékhoz minek is erőlködő,
                    differenciált beszéd? Egy férfinak egyébüvé kell az esze - ilyenben megpihenni
                    akar! A pátosz, költőiség élőszóban mindig is nevetésre ingerelte Évát. Minek
                    itt beszélni - nem elég csuda az magában, hogy két ilyen idegen világú ember
                    egyszer csak összeakadt, alig tudnak egymásról, és most együtt barangolnak
                    estéről estére! Miért?...</p>
				<p>Az asszony könnyed, tréfáló hangnemben beszélt legtöbbször; védekezés volt ez, a
                    biztonság kipróbálása vagy jó ízlés, mely félt az érzelmességbe eséstől! A gőg
                    csatája volt már, riadt félelem az alulkerüléstől. Ha a férfi siettetni próbálta
                    a közeledést, ha a karját váratlanul karjába fűzte vagy bizalmasabb szóval
                    becézte - hevesen és lázadtan érezte pillanatra a faji idegenkedést. “Hogy mer
                    ez?” - ütött idegeibe az ősi vagy belénevelt indulat. Egyszer meg, mikor
                    búcsúzóra először csókolta meg úgy a kezét, hogy meggombolta előbb a kesztyűt,
                    és amennyire lehetett, feltűrte csuklóján a ruhaujjat; ez a mozdulat oly
                    undorítón szemérmetlennek tűnt Éva előtt, annyira vetkőztetést jelentőnek és
                    oly felületes technikázásnak, hogy keserűn háborgott fel benne a csalódás: “Hát
                    ez is csakazt akarja! Hátarra
                    gondol, amikor finomkodik és érzeleg?” Az ilyen disszonáns, felütköző
                    ellenérzéseket rendesen megszégyellte utóbb, és magyarázni, mentegetni
                    próbálta az ellenszegülését.</p>
				<p>- Még senkinek sem volt hatalma rajtam! Nem nekem való ez mégsem!</p>
				<p>- A szerelem?... Őrültség! De hát, mitől fél tulajdonképp? A szenvedéstől?</p>
				<p>- Igen. Én nem lelek örömet abban.</p>
				<p>- De ez a gyávaság vele szemben - ez szegényes, nevetséges.</p>
				<p>- Ó!</p>
				<p>- Tulajdonképp mit akar? Klastromian élni az életét? Miért vált el akkor?...</p>
				<p>Éva arca lángba borult a fájdalmas haragtól, váratlan hevességgel öntötte el az
                    indulat. “Azt hiszi, elszántam magam a szerelmeskedő életre, férfiak prédájául
                    ezzel! És természetesnek találja!” Nem bírt szólni, elfordította az arcát, mert
                    könnyeket érzett égő szemében, “Ez az én villamosom. Isten vele!” mondta
                    gyorsan, előresietett, és felszállt, így váltak el.</p>
				<p>És otthon kínlódó kedvvel számlálgatta fel magában napokon át mindazt, ami
                    bántotta a férfi viseletében. Igen, e felületes szertartásosság mögött
                    kicsinybevevés van; oly hirtelen, rövidesen, utcai ismerkedés árán akarná őt -
                    társaság nélküli, átfutó, nyári viszonyul tán! “Miért vált el akkor?...” Miért
                    is érezte olyan sértőnek ezt: hiszen valóban gondolt néha kötéstelen szerelemre.
                    Igen, azelőtt úgy gondolt rá, nyugodt lélekkel, szabadon, szégyen és előítélet
                    nélkül. De ebben az emberben oly sok a férfi-elfogultság, oly kétes
                    félítéleteket ejtett el már előtte is szabadon szerelmeskedő asszonyokról, hogy
                       tőle sértő az ilyen föltevés... Ilyenekkel gyötörte
                    és erőltette a lelkét; a hét végére halálosan belefáradt, ideges, feszült s oly
                    boldogtalan volt, mint aki mindent elveszített. “Hát ennyire voltam már?” ijedt
                    fel kétségbeesve. A hatodik délután mentőgondolatképp jutott eszébe, hogy
                    betelefonál a múzeumba. A könyvtárat kérte, hogy majd a “Studio” egy bizonyos
                    évfolyamát fogja keresni... csak úgy - de mikor bemondta a nevét
                    (utasításra-e?), a titkári szobával kötötték össze, és nyomban hallotta a Vajda
                    kicsit ideges, titkoltan reszketeg hangját: Azt kérdezte, nem volna-é ideje
                    hétfőn délután hatkor; egy érdekes, régi kis biedermeier cukrászdát akarna
                    mutatni neki a Várban; stílusos, szép helyecske az, amit ösmernie kell “mint
                    művésznek” is. “Igen!” ismételte Éva néhányszor röviden, mert a hangja
                    el-elfulladt.</p>
				<p>De azon a délutánon megint jól, kedvesen voltak együtt, mint eleinte. Éva különös
                    gonddal, nagyon finoman öltözött fel; Vajda szertartásosabb, hódolóbb volt, mint
                    valaha. Az asszonynak kellett vidámságba oszlatni, elcsevegni, földerítni ezt
                    az ünnepélyes, kicsit feszült hangulatot az első harag után. De aztán kedvesek
                    voltak, és Éva élvezhette a társaságbeli nő összes, kellemes illúzióit; aztán
                    minden enyhe, meleg gyöngédségbe olvadt; enyhe tekintetekben és gyerekes, bájos
                    kézjátékban a süteményestálca fölött vagy a karcsú vizespohár oldalán. Éva
                    nevetett magában az elmúlt napok kínlódásain. “Minek is annyit gondolkodni?” A
                    Singvogel cukrászdáját igazán szép kis zugnak találta. “Igen, az egyetlen hely,
                    ahol egy kis tradíció van itt; a pesti biedermeier valami nyoma!” - nézelődött a
                    férfi. E kis múltú város polgári, házias életének legrégibb emlékei mindössze,
                    ha százévesek; és itt megmaradtak különös véletlenből, néhány szigorúan gondos
                    háziasszony őrizetében a magos, sok reteszű mahagóniszekrények, az eredeti
                    aranycifrázat az íves mennyezet fölött, a fényezett pult puritán vonalai, a
                    benyíló-ajtó dísze. Valami véletlen, családi kegyeletérzés volt, a szülőkről
                    gyermekekre szállt, biztos, komoly kis üzlet tulajdonosaiban; s ma már tán
                    néhány hozzáértő méltányolása vagy tradíció-szmokkok divatozása is részes benne,
                    hogy nem cserélik ki modernre mindezt, sőt, ápolják anakronikus jellegét. Éva
                    örvendő szemmel nézegette a csontfehér atlaszra hímzett, aranyrámás képeket a
                    falakon, gyümölcsöstálaikkal, keresztöltéses virágcsokraikkal s a régies öntésű
                    cukorkabábokat, a lakodalmi tortákra való mátkapárt, a nyilas Ámort. “Mit
                    dolgozgat mostanában?” kérdezte Vajda Róbert, és ő kénytelen volt bevallani,
                    hogy tavasz óta csak úgy próbálgat. “Az nem baj, olyan időknek is kell lenni!”
                    vélte komolyan a titkár, és a kiállításról kezdtek beszélni, amit csakugyan
                    október végére halasztottak. Kis idő múlva Éva a Vajda könyveiről
                    kérdezősködött.</p>
				<p>- Majd elküldetem a könyvtárból! - felelt kissé elodázón.</p>
				<p>- Mondja, mikor írta az utolsót?</p>
				<p>- Tíz évvel ezelőtt bizony.</p>
				<p>- Ó... hogy lehet az? És most nem készül valami?</p>
				<p>- Nem tudom... talán be kellene még egyszer járnom a francia gótika városait. Ha
                    lehetne úgy, hogy nem egyedül!...</p>
				<p>Évának minden logika szerint eszébe kellett volna jutnia, hogy: “Hát a felesége?”
                    Ahelyett egy szemrebbenéssel viszonozta a férfi tekintetét, az ezüstkannára
                    nézett, s ezt mondta: “A következő munkáját én illusztrálom. Jó?” Vajda
                    mosolygott, de nem felelt. Ez pillanatig megint bántotta Évát; nem találja elég
                    méltó művésznek e kitüntetésre?</p>
				<p>Sötétedett, mikor hazaindultak; nagyot sétáltak, mint rendesen, és most csaknem
                    szótlanul. A Bástya, e minden szerelmesek útja már néptelen volt, az Apácalépcső
                    ódon kőkarjába fáradtan kapaszkodott meg Éva. A terasz oszlopai közt előrement,
                    lehajtott fejjel, mintha egyedül járna; Vajda utánasietett, gyöngéden átfogta a
                    karját, és az asszony most nem védekezett. Nézte a fénycsillagok sok ezerét
                    odaát, a messzi tornyok és tetők árnyrajzát, a hidak lámpasorát; kábultan ment,
                    szinte öntudatlan, a déli lépcső fejénél megállt. “Ide benézünk még!” súgta
                    Vajda, és biztos kézzel vezette ki a szélső teraszra; mentében hátra is figyelt,
                    nincs-e még valaki a csarnokban? “Most nézzen rám!” A felé fordított, halvány
                    arcra váratlan, szilaj rohammal tört; megkereste az ajkát, és leplezetlen, vad,
                    nekiszilajult csókjával szinte felmarta. A másik száj pillanatokig ellenszegült,
                    mereven vonaglott, végre elernyedt. De mikor kiszabadult a karjából Éva,
                    hirtelen fordult meg, szinte futva haladt, fuldokló sírásban lihegve szorította
                    szájához a zsebkendőjét. Vajda a leggyöngédebb esdekléssel csitította,
                    békítgette hazáig. “Ugye megbocsát? Nem lesz többször, ha nem akarja! Hát rossz
                    ez, fáj ez? Úgy legyen minden, ahogy magának jó, csak egy kicsit szeressen! Ugye
                    nem utál?” Néma, gyors fejmozdulattal “nem”-et intett...</p>
				<p>Azontúl csókolóztak.</p>
				<p>Kirándultak néha a környékre, távoli kiskocsmákban uzsonnáztak forró, júliusi
                    délutánokon; erdős idegen vidékeken jártak sok csillagos, késő este... Egyszer
                    borús, felleges volt az éjszakai ég; vihar előtti éles és üde szagok szálltak,
                    távoli villámoktól feszült a levegő és az idegek. “Most már mindegy, már
                    szeretem!” nyilallt bele akkor Éva érzéseibe, és váratlan egzaltáltság fogta el,
                    megszédült, szinte boldogságot érzett egy pillanatra. Akkor egy szokásos,
                    már-már elkoptatott kérdésre bátor és biztos, gyors “igen”-nel felelt, és
                    visszaadta a csókot heves, dacos, szándékos szenvedélyességgel. Aztán hirtelen
                    eltépte tőle a száját, kézen fogta a férfit, és lihegő, különös kacagással futni
                    kezdett vele egy kis lejtőn lefelé, mert alatta az országúton várt a kocsijuk.
                    De Vajda nehézkes, meg-megbotló léptekkel követte, szabadkozott, végre megállt,
                    és végigtörült a homlokán. “Ó, milyen szeles voltam!” gondolta rögtön, gyengéd
                    megbánással a nő. “Hiszen már negyvenéves; hisz tán az egészség sem oly
                    tökéletes ebben a korban!” Az eső szemelt, gyorsan beültek, s az asszony
                    begombolta a férfi felöltőjét, végigsimított halvány, verítékes homlokán anyás
                    kedveskedéssel. (Milyenúj mozdulatokra talál, mennyi
                    váratlan képesség támad most benne! - surrant át lelkén örvendő ámulattal.) De a
                    férfi mintha elröstellte volna így; átfogta a derekát, magához ölelte görcsösen,
                    és így maradtak szinte hazáig, fülledt, lihegő ölelésben. “Enyim leszel, ugye,
                    enyim leszel?...”</p>
				<p>Sokszor volt így... és már nem is az érzése, a meggondolása védekezett, hisz
                    bensejében már feladott mindent. Csak ösztönös, szinte leányos idegenkedése
                    szegült ellen már, a fizikum elszokottsága vagy megriadása küzdött olyan
                    mozdulatokban, melyek egyre közelebb vitték ahhoz a határhoz, ahol már nem sok
                    értelme van a könyörgésnek: “Légy az enyém!” Hol kezdődik ez a tény, hol van
                    ilyen biztos határ?...</p>
				<p>És otthon, magányos délutánjain megint csak vergődött, tépelődött; monomániás,
                    kimerítő körben hajszolva gondolatait e pont körül: Mi ez? Ki ez az ember?
                    Sohase hitte volna magáról, hogy így, semmittevésben, díványon fekve vagy
                    fel-alá járva el tudjon tölteni drága napokat. Ki ez?</p>
				<p>Csakugyan különb ez az ember mindenkinél, akivel eddig találkozott? Bizonyos,
                    hogymás! Ha minden óvatos szava, visszafogott vagy
                    elterelő gesztusa átgondolásban, múlt élményekben, hajdani szenvedésben
                    szűrődött ilyenné; akkor rendben van. De hátha ez mind csupa belső léhaság,
                    önmagának be nem számolás, saját lelkével szóba sem állás? Ha a bizonytalanság,
                    semmilyenség okos rejtegetése, mely nyilván jól átsegítette eddig is az életen!
                    Ha valaki azt mondja magának vagy másnak önmagáról: “Ilyen vagy olyan vagyok!”
                    Ezzel körülrajzolta egyéniségét, és szinte kötelező formát vállalt. De aki
                    örökkön fél valami lényegest mondani önmagáról; tán nem is gondol az; tán nincsenek is állandó tulajdonságai, jellege vagy
                    megállapodás a törvényekkel... Nem csinálni vagy-vagy”-ot, morális kérdést
                    semmiből!...</p>
				<p>Igen, el lehet képzelni úgy is, hogy ez túljutottság, bölcsesség, rezignáltság
                    (hogy minden hiába!) vagy igazibb jóság!... Igen, de csak akkor, ha egyszer
                    valaha már megküzdött a lehetetlennel, elbukott vagy felülkerült a belső
                    harcban. De ezt sohasem fogja tőle megtudni.</p>
				<p>Vajon éppen csak ő nem; mert nem veszi oly komolyan, hogy lelkében helyet adjon
                    neki? Vagy tán mert általában csakasszony; “az asszony”,
                    akinek nem mond megférfi ilyeneket? Tán küzd is e beavatkozás, e követelődzés ellen,
                    veszélyeztetve látja belső függetlenségét; és ezért akarja elcsitítni őt testies
                    szenvedéllyel, kifizetni, jóllakatni szilaj csókkal, öleléssel. De neki éppen
                       az kellene, azért küzd már-már kimerüléshez,
                    megadáshoz közel. A lehetetlenért.</p>
				<p>Közelebb kerülni hozzá! A boltos, fehér homloka mögé fúródni, és látni a gondolatait! Megismerni, megfejteni, belsejébe
                    látni és eggyéválni... hiszez örök vágy, az örök
                    reménytelenség a világon! A “másik” rettentő talánya; ez éleződik kínná, ez
                    zajlik viharrá a szerelembetegségben; hiszen a másik nemű lény a
                    legkétségbeejtőbben “más” nekünk. Kíváncsiság a szerelem, gyötrődő
                    kitudni-akarás, összébbkerülés, átértés, megbékülés vágya: férfi és nő közt tán
                    örökre reménytelen. Csak szimbóluma, helyettesítője a testi eggyéolvadás, és tán
                    csakugyanez minden, ami lehetséges. Talán neki van igaza
                    mégis?... De hamegmondaná legalább ezt egyszer így; ha
                       ezt legalább elpanaszolhatnák egymásnak, és együtt
                    sírnának rajta!</p>
				<p>Minden igaz ember életét kell, hogy kiforgassa egy időre az igazi szerelem? Ki
                    ez? Felhúzott óra vagy automata, aki megáll, s azt mondja: “Ide betérünk!” S
                    készen a csók, a szenvedély, mert pont akkor értek egy üres teraszhoz!... Úgy
                    tetszik, egészen jól érzi magát ez az ember a világon; végzi a dolgát, tán
                    éjjeli mulatókba jár most szalmaözvegyen!... Ostobaság!... De hát, miért legyen
                    boldogtalan?... Mert őbelé szerelmes, vagy mert nem alakíthatja nyíltan is
                    eszerint az életét? Ej, hát kinek kellene az?... Éva oly őszintén csömörig volt
                    a hites házassággal, úgy leszámolt ezzel egész életére, oly büszkén szerette a
                    szép fiait, és sohasem képzelte el a jövőt másképp, mint egyedül és velük az
                    öregségig. Mit akar hát? Azt, hogy a férfi, akit szeret, éppúgy kínlódjék,
                    találgasson, gyötörje magát, mint ő?... Igen, ezt szeretné!...</p>
				<p>Közben folytak a séták, kirándulások hetenkint egyszer vagy kétszer; de egyre
                    jobban érzett, hogy nem magáért az együttlét öröméért, hogy valami fordulatra
                    várnak. Néha idegesek voltak, ok nélkül lehangolódók.</p>
				<p>- Én nem akarom zaklatni tovább! - mondta végre a férfi csaknem higgadtan, mintha
                    orvos beszélne operálandó betegéhez. - Ha egyszer mégis megtörténnék az a
                    hihetetlen csoda, hogy maga az enyém akarna lenni, lesz-é bátorsága, hogy
                    szóljon nekem!</p>
				<p>- Nem a bátorság hiányzott idáig! - csattant fel az asszony, sérteni akarón,
                    keserűn.</p>
				<p>- Hogy érti ezt?</p>
				<p>- Nem “társaságiak” az aggályaim. Tisztán önmagamról van szó.</p>
				<p>- Természetesen! - hangzott lojálisan, békéltetőn. A férfi egyenletes, gyöngéd
                    szorítással tartotta kezében a kezét. - Természetesen! De ha egyszer úgy
                    találná...</p>
				<p>- Esetleg... megnyerheti a partit! - felelt az asszony váratlan, szenvedélyes
                    keserűséggel.</p>
				<p>- Hogy mondta? - kérdezte Vajda, és hanglejtéssel jelezte a megdöbbenést. -
                    Micsoda partit?...</p>
				<p>- Néha úgy rémlik, mintha fogadott volna rám valakivel. Talán csak
                    önmagával!...</p>
				<p>- Lássa!... Lássa, Éva, ez nem volt magához illő beszéd!</p>
				<p>Sokáig, fojtott némaságban ültek egymás mellett a kocsiban. Később halkan
                    kérlelni kezdte Vajda.</p>
				<p>- Hát, ugye... nem mondta ezt komolyan?... Ugye, nem?</p>
				<p>De csókjaikon a neheztelés, a gyanakvó gondolatok gátja érzett; nem lehetett már
                    leküzdeni. Így értek haza; és új találkozó idejét is elfelejtették
                    megbeszélni.</p>
				<p>Megint szörnyű nehéz napok jöttek Évára. Most világosan vélte látni a helyzetet;
                    kis epizódnak érezte magátez ember életében, és végtelenül sebezte büszkeségét
                    ez a gondolat. - Lám, mégaz sem nagyon fontos neki, hogy
                    elérje! Nem veti magát utána elvakult szenvedéllyel; hanem cselekkel, fogásokkal
                    dolgozik. Rohammal nem sikerült bevenni, hát “kiéheztetni” akarja a várat;
                    önként megadásra bírni! Ésezt a viszonyt fogadta el ő
                    élete e rossz, szerelemre-túlérett idejében, mint legfontosabb dolgot, mint
                    sorsán-fordító, lényét megváltoztató, komoly életeseményt! Már lelkileg annyit
                    belevitt, hogy - bármiképp történjen, számára nincsen egyhamar visszatérés. Ha
                    most nem találkoznak többször; ennek a szerelemnek beletörött darabjától tán
                    évekig se szabadul majd; fájni fog, akadályozni a továbbmenésben; őneki ez már
                       volt, ha most félbenmarad is... De hát nincs mentség?
                    Nincs lehetőség rá, hogyigazán együtt lehessenek, hogy
                    része jusson ez ember életében, gondolataiban, munkájában, bizalmában? Hiszen ő
                    egész-szívvel, őszintén, hittel, barátsággal tudna szeretni most; hisz úgy
                    belefáradt a hamis szolidaritásba, a hűvösen toleráns kívülmaradásokba idáig! És
                    nem előítéletes, nem akarná megzavarni a férfi külön életét - családi helyzetét
                    például -, ó, ezzel megalkudna, ettől távoltartaná magát. Maga is szereti már a
                    függetlenséget a mindennapi életvitelben. Őszinte, szép, drága és tartós lehetne
                    azért ez a kapcsolat; és a testi egyesülés csak betetőzése, jelképes
                    nyilvánulása mindennek... Ilyenekre gondolt, beleélte magát e morális álmokba, s
                    az egész dolgot egyszerűnek, tisztesnek, méltónak látta így. Csak az kell, hogy
                    egyszer mindeztmegbeszélje vele, hogy tisztában legyenek
                    egymással - hisz ez az érthetetlen, ideges feszélyezettség az érintkezésükben,
                    ez mindennek az oka. - Úristen! Mióta él, se gondolkozott ennyit; és ilyen
                    ideges kerengéssel, hajszolvaegy dolog körül! “Kacagtató
                    volna, ha nem fájna bele olyan veszettül a fejem!” - ironizált egy percig a régi
                    énje.</p>
				<p>Összeállította magában az érveket, igazkodást, vádat, kérdést; papírt vett elő,
                    hogy most levelet ír neki. De úgy volt egész életében, hogy ha tollat vett a
                    kezébe, elügyetlenedett az, amit szóval formásan, okosan, színesen végiggondolt.
                    Néhányszor újra kezdte; nem ment. Akkor elhatározta, hogy felmegy hozzá, és
                    beszélni fog vele.</p>
				<p>Szentül hitte önmagának, hogy a bizonyosság e kérdése hajtja; pedig csak
                    türelmetlen, fájó, félő szerelem.</p>
				<p>- A titkár úr nincs itthon; tíz napra leutazott Gradóba a családjához! -
                    jelentette a fiatal múzeumi tisztviselő. - Méltóztatna talán izenetet
                    hagyni?</p>
				<p>- Nem! Azaz... csak annyit, hogy itt voltam!</p>
				<p>Forgott vele a terem; érezte, hogy a vér kiszáll az arcából. Kinn, a levegőn is
                    még, mintha fejbe ütötték volna... Miért nem üzent legalább!... Miért tette
                    ezt?</p>
				<p>Hol van már ő, a régi valója, a büszke okossága? Hogy fordulhatott ki így a
                    stílusából? Most eljött hozzá, és ez a hír a megadást fogja jelenteni a
                    férfinak. Hogy a módszere bevált. De hát, szégyen ez?</p>
				<p>A napjainak alig volt olyan pillanata, amelyben nem Vajdára gondolt, égető
                    kétséggel; találgató, kínos féltékenységgel. Hol jár most, mit művel, kivel van
                    együtt?... Milyen a felesége és milyen viszonyban vannak?... A múltja milyen
                    lehetett, mi minden hasonló emlék tompítja le benne az ő dolguk jelentőségét?...
                    Hányszor csalódhatott önmagában, az érzései komolyba vevésében, míg idáig
                    jutott, hogy akarattal kívül és felül kívánjon maradni, és óvakodjék egyebet
                    vinni egy szerelembe, mint udvariasságot, gyengéd kedveskedést, a pillanatnak
                    szóló érzéki fellángolást... Míg eldöntötte magában, hogy az emberi erkölcsnek
                    nincs köze ehhez...</p>
				<p>Ilyenekben múlt egy hét megint.</p>
				<p>A díványon feküdt alkonyatkor; nyitott, száraz szemekkel a szoba homályába
                    meredve. A két kisfiút sétálni vitte a dajkájuk; egyedül volt otthon.
                    Csengettek, ajtót nyitott; s a Vajda Róbert arcába nézett mereven, holthalványan
                    egy pillanatig. Aztán úgy hullt rá hangtalanul, egyszerre, hogy a másiknak alig
                    volt érkezése széttárni a karjait, magához ölelni.</p>
				<p>Úgy cepelte, mint egy lihegő faun, botorkálva a műterem felé. És nem beszéltek
                    abban a fél órában...</p>
				<p>A férfi minden gesztusa a hála volt, megindulás, részvét, meleg köszönet. A
                    pillanaté volt mindez, s annak szólott. De szép volt és jó. És Éva is úgy
                    érezte, hogy most valami megoldódott, elsimult köztük...</p>
				<p>Hazajöttek a gyerekek; egyedül volt már, és úgy feküdt a pamlagon; maga mellé
                    vette őket, mosolygott, a hajukkal játszott szelíden. Palkó a kebléhez simult, s
                    a sétától, a csendtől, cirógatástól szuszogni kezdett, behunyódott a szeme.
                    Péter, az elevenebbik, mesét akart mesélni az anyjának, halkan, mint mikor az
                    altatja őket: “Vót egyszer, hon nem vót, a világon egy - anyu. De az nagyon
                    kedves egy anyu vót: mindig csak nevetett.” Éva felkacagott frissen, és
                    lecsókolta nedves kis száját szerelemben tisztult csókjával. Jött az öreg
                    cseléd, hogy vetkőzni vigye őket. “Nekem vajas kenyeret adjon, lelkem!” Olyan
                    különös szelídséggel mondta, hogy a parasztasszony visszafordult rá. Éva elnézte
                    szörszönyködő nehéz mozgását, ahogy tett-vett körülte, elszikkadt, csontos kis
                    alakját a ráncos szoknyában; annyi megértéssel nézte most s oly közelből, szinte
                    leányi, megindult érzéssel, és szíve mélyéből kívánt neki minden jót...</p>
				<p>És azontúl is egy ideig úgy érezte Éva, hogy valóban átalakult valami a lényében,
                    és ami történt: belső békülést, összhangot fog hozni ebbe a kapcsolatba. Ez
                    legalábbvan! Ő szeret, és ezt
                    kifejezhette a legszélsőbb módon; a lehető legnagyobb közelséggel, a teljes,
                    fenntartás nélküli ajándékkal, óvatlan kockáztatással. Most olyan asszony lesz,
                    mint a többi: szerető, síró és alázatos. Lám, ez a nehezen nyitható ember, az ő
                    szerelmese milyen egyszerű, feloldódott - milyen drága gyámoltalan,
                    egészen-adódó, s mégis milyen gáttalan, vak, biztos szenvedélyű tud lenni a vágy
                    és ernyedés közti néma időben. Tán ez mutatja meg hozzá az utat? Tán csak ebben
                    lehet igazán megközelíteni asszonynak igazi férfit; minden egyéb
                    reménytelen!...</p>
				<p>De ezek csak gondolatok voltak; s a pillanat sem több, mint pillanat. Túl rajta
                    minden újra felütődött, a sokféle, névtelen, régi konfliktus és zavar. Igen! Ez
                       van -aztán a férfi megnézi az óráját, néhány gyengéd
                    udvariasságot suttog, és elsiet. Azt hiszi tán, hogy ezzel mindent rendbe
                    hozott?... Új erővel ébredt fel az asszonyban a lázongás, a kijátszottság
                    gyanúja, békétlenség. Így, ahogy belement a dologba lelkileg egzaltált
                    pillanatában a szenvedésnek, kétségnek és elhatározásnak; úgy folytatta is
                    makacsul, kínlódva a dacos lemondáson: “Mert mindenegyéb
                    úgyis hasztalan kísérlet volt! Mert itt semmitöbb
                    nem lehetséges!” De ez az érzés megdermesztette lényét, rá sem ért volna
                    idegeivel is jelen lenni e dologban. Nem - nem vált igazi asszonnyá mégsem; csak
                    erőlködött, vergődött tovább... S a férfi csalódottan vette ezt észre; s hogy az
                    ő ajándéka nem ajándék itt. Egyszer váratlanul kitört.</p>
				<p>- Hiszen ha azt kívánnám, hogy megsebezd értem a karod vagy a vállad; azt is
                    megtennéd, ugye? “A kedvemért!”Éppen így tennéd,
                    szívességből!...</p>
				<p>- Igen... azt hiszem... ez a dolog végleg el van rontva nálam. De hisz nem
                    lényeges!</p>
				<p>- Honnét veszed, hogy nem lényeges?...</p>
				<p>Ez volt az intimitásuk; ilyen volt! Végre még Évát zavarta meg jobban, hogy ők
                       ilyen dologról szót válthatnak egymás között...</p>
				<p>Hol van a hiba? Annyira nem egymáshoz illők igazán; vagy csak rossz életidőben
                    találkoztak? Mi hajtotta őket össze, és mi gátolja örökkön, érthetetlenül, hogy
                    megpihenést leljenek egymásban? Miértszereti mégis -
                    ezen tépelődött az asszony -, így, szeretet nélkül, megindulások, boldog órák híján, és nem ösmerve a gyönyört sem? És hogy
                       mégis szerelem ez!... Magányos perceiben sokszor
                    váratlan, fájó élességgel tűnt fel a Vajda sápadt, szép homloka, okos szemei,
                    nem is nagyon jelentékeny, angol bajuszos profilja. Miért?</p>
				<p>Folytatták a kirándulásokat is néha; ilyenkor Vajda változatlanul korrekt,
                    lovagias és kedves volt; mint ott, a kis cukrászdában. De Évának sokszor tűnt
                    úgy, mintha a férfi nem sok értelmét látnámost már az
                    ilyen hosszas együttléteknek, időpazarlásnak, messzire kocsizásnak a várostól.
                    De azért mindig ő, Vajda, indítványozta újra.</p>
				<p>“Milyen kedves leány!” mondta egyszer egy messzi kis Duna-parti halászcsárdában a
                    felszolgáló kisasszonyra, aki elébük tette a villásreggelit. Elfogulatlanul,
                    gyönyörködve nézett az arcába, és a szeme kíváncsian és kedveskedve csillant
                    felé. Éva elsápadt; megösmerte ezt a tekintetet, és szilaj, haragos undor fogta
                    el. “Mit szólna vajon, ha én így nézném meg azt a kocsist, aki odakinn a bakon
                    vár ránk?”</p>
				<p>Hanyatlóban volt a nyár, és Éva tudta, hogy szeptember elején hazajön a Vajda
                    családja. Sohasem kérdezősködött felőlük, s a férfi nem is adott módot erre; de
                    magától sem próbálta meg soha pár szóval vagy gesztussal körvonalazni ahhoz a
                    nőhöz való viszonyát, kit fiatalon kapcsolt magához. Éva lazító méltatlanságnak,
                    tekintet nélküli semmibevevésnek érezte ezt az elhallgatást. Általában megint
                    erősebben támadtak benne a dacos, keserű érzések. Különösebb átmenet nélkül
                    megint úgy érezte, hogy mesterséges volt az okosság és alázat, a megalkuvás és
                    rezignáció, amit néhány héttel ezelőtt magára vett. Sőt - talán igényesebb
                    kellett volna, hogy legyen elejétől fogva! - Ki ő - hogy jut hozzá ez a zsidó,
                    hogy megkínozza, hogy vele rosszul bánjon? Merte volna valaki tizenöt éves
                    korában Aranyoskúton azt mondani neki, hogy valaha egyilyen
                    lesz előtte legfontosabb a világon!... Ej, ez ostoba gondolat, igen! De így
                    megadnia magát egy ilyen rossz szerelemnek mégsem lett volna szabad! Mit nyújt
                    neki, micsoda életértéket? Csak izgalmakat, félelmet a fizikai
                    kellemetlenségektől, amik ellen a védekezést szintúgy elodázta a férfi -
                    agyonhallgatással, lelkiösmeretlenül... Igen, hát szereti, szereti! Azért
                    bántja, becsmérli így magában, azért gyűlöli néha szenvedélyesen. Mindegy!
                    Szeretni is, gyűlölni is, kínlódni is tud ő egymagában; ezt az áldatlan kapcsot
                    előbb-utóbb szét kell szakítania! Sietni kell, nehogy a másiknak jusson előbb
                    eszébe. Hogy is mondta Hucul Máris “A szégyellés a legrosszabb ilyen dologba!”
                    Jó, hát nyoma marad benne a dolognak jó sokáig, évekig tán; de így meg állandóan
                    “szégyelli” is magát. Most már ott tart érzékenységében különben is, hogy abban
                    is vádolja, amiben ártatlan, kifogástalan; már nem tehet olyan mozdulatot Vajda
                    Róbert, hogy neki ne fájjon...</p>
				<p>Ilyen hangulatban, de váratlan, gyors elhatározással mondta egyszer Vajdának.</p>
				<p>- Ne jöjjön többször eztán!</p>
				<p>A férfi rábámult.</p>
				<p>- Hova gondol? - kérdezte a meglepetéstől elhalványodva, bizonytalanul.</p>
				<p>- Nézze! - kezdte az asszony gyorsan; a szája, a torka száraz volt, hangja
                    színtelen. - Nézze, én úgy, amint van, egyszerűen: nem bírom ezt a dolgot; a
                    maga lényét egészben. Szeretem, de nem tudom elviselni; ez az egész!
                    Magyarázhatnók sokáig, de magának kellemetlen és unalmas tárgyalás volna, és én
                    is hiábavalónak látom! Nem lehet változtatni ezen!</p>
				<p>A Vajda Róbert arca, nézése tán most volt először az ismeretségük óta teljesen
                    komoly és bensőleg, emberien érdeklődő. Megfogta az asszony kezét, egy percig
                    lesütött szemmel hallgatott.</p>
				<p>- Éva! Mondja most meg igazán nekem; soha, egyetlen boldog percet sem tudtam én
                    szerezni magának?</p>
				<p>- Nem! - felelt Éva csaknem megindultan, szomorúan és őszintén. - Soha egy
                    percnyi jót!...</p>
				<p>- És igazán, egészen bizonyos benne, hogy jobb lesz magának, ha nem jövök el
                    többször?</p>
				<p>- Kevésbé rossz lesz, ebben bizonyos vagyok!</p>
				<p>Egy ideig hallgattak. A férfi szempillája megreszketett, szája is elrándult -
                    vagy rémlett csak Évának, aki mereven figyelte.</p>
				<p>- Hát jól van, akkor igaza van! Nem jövök többször. Isten vele!</p>
				<p>- Isten vele!</p>
				<p>...És talán mégszép is lett volna, ha igazán így, ezzel a szóval, ez egyszerű, csendes, tiszta
                    gesztussal végződik, és semmi utórezgése nincs. Hisz ez volt az első értő harmóniás percük az életben; ez a szomorú, szelíd
                    elköszönés; ebben a pillanatban igazán megbecsülték egymást. De csakhamar...
                    ennek az illúziója is megzavarodott.</p>
				<p>Úgy indult, mint egy szép, nagy, megtalált, egész szerelem; közönséges, egy-nyári
                    viszonnyá romlott; nem múlhatott bele komoly, emberséges barátságba. Nem volt
                    méltó erre, és tán ők maguk sem érdemelték - egymástól vagy az élettől.</p>
				<p>És ez a város oly kicsiny város; Budapesten az emberek alig térhetnek ki egymás
                    elől, bármilyen kívánatos volna is - mint ilyenkor - egy-egy időre. Őket külső
                    ügyek is kötötték; az Éva kiállítása október végére volt tűzve, és a titkárnak
                    bizonyos adminisztratív része volt a rendezésben; aztán meg ő volt az, aki
                    először “felfödözte” - fél évvel ezelőtt. Lehetetlen volt nem vállalnia; ezt az
                    asszony is tudta. Így összeverődtek még néhányszor, beletévedve egy visszarémlő,
                    régi hangulat csalétkébe.</p>
				<p>“A rendezés ügyében” egyszer váratlanul betoppant Évához a titkár, fél óráig
                    tárgyaltak hivatalos hangon, komolyan, sikerült fesztelenséggel. Akkor a szemébe
                    nézett hosszan, mosolygott, és azt kérdezte: “Miért is komédiázunk mi?” Éva
                    felállt, de ő átkarolta, gyengéden ölébe húzta: “Hisz olyan régen nem csókoltam
                    meg a száját!...”</p>
				<p>- Nem, ez nem lehet! - lázadt felocsúdva az asszony. - Ha most folytatni
                    engedném, joggal bánhatna velem úgy, ahogy akar!... És mégis a búcsúzás
                    percében, az ajtóküszöbön, egy utolsó kézszorításnál azt mondta neki: “Hát
                    bánjon velem úgy, ahogy akar!” S akkor három hétig reszketeg, mániákus
                    epekedéssel várta a férfit mindennap, reggeltől estig. Nem jött... Mikor a
                    múzeumban mégis találkozniuk kellett, szenvedélyes daccal kerülte a
                    négyszemközti beszélgetést. Vajda mégis módját ejtette az egyik mellékteremben,
                    és könnyű hangon, kedvesen, szemrehányást tett, miért nem érdeklődött utána?
                    Mert ő beteg volt; meghűlt, ágyban feküdt... Akkor már két újságíró is ácsorgott
                    az Éva hímzett vásznai, rajzai, tervezései körül; kelletlen és félig csalódott
                    arcukon ez volt írva: “Hát ez az egész? Ezzel csapnak akkora lármát?” Major Hugó
                    biztatta volt fel őket... Éva most visszajött közéjük, kezet fogott, rájuk
                    mosolygott, frissen, elevenen kezdett beszélni a nyelvükön, keverve a
                    “társaságbeli asszony” zsargonjával, kissé még ki is élezve az előkelő
                    tájékozatlanságát az ő szakmájukban, majd mosolygón kezdte magyarázni nekik a
                    hímzés technikáját; asszonyosan, eredetin, műszavak kerülésével - elmondta:
                    minek, mi a nehézze, közben végtelen óvatossággal került minden vonatkozást a
                    magánéletére, személyére; szóval igazi, okos, gyors, érdekes interjúval
                    szolgált. Végre elbúcsúzott, szépen nézett rájuk, azt mondta: “Viszontlátásra”,
                    és kocsiba ült. Vajdával nem beszélt többet aznap; és este ideges zokogással
                    nagyot sírt.</p>
				<p>Valami megbeszélt találkozásuk lett volna még távoli, nem is jó közbiztonságú
                    vidéken, az esti órákban; Vajda általában óvatosabb, csaknem félős volt, amióta
                    övéi hazajöttek. Éva kilenctől tízig járkált fel-alá az elhagyott, kültelki
                    téren, gyanús alakok nézegették, egy rendőr sípját hallotta messziről; egy
                    köhögő, nagybeteg-forma munkásasszony alamizsnát kért tőle. Tíz után ült csak
                    villamosra, s minden erejével igyekezett valószínűnek találni, hogy Vajda sok
                    dolga közt elvétette a dátumot vagy az órát. “Miért tett így velem? Miért nem
                    jött el csütörtökön?” kérdezte a férfi legközelebb, amikor valóban “hivatalos”
                    ügy miatt kénytelen volt Éva telefonhoz hívatni. “A megbeszélésünk szerdára
                    szólt - felelte -, kinn voltam pontosan, és egy órát vártam!” “Lehetetlen, hogy
                    én tévedtem volna! Csütörtökre ígérte! Mennyire sajnálom!...” És Éva nem árulta
                    el, hogy ő - gondolva e félreértésre - biztosság kedvéértott
                        volt másnap, csütörtökön is, és ugyanabban az órákban másodszor is
                    hiába várta Vajda Róbertet.</p>
				<p>A kiállítást a következő hét vasárnap délelőttjére már jelezték; a két ösmerős
                    zsurnaliszta lapjában félhasábos, nyájas cikkecske harangozott be - a Nemzeti Újságban kissé indiszkrétül, de nagyon hízelgőn
                    Évának, ki “művészfeleség” korában, titokban dolgozva és végtelen sokat tanulva,
                    most mint érett, kész, igazi művész fog a nyilvánosság elé lépni. Utaltak a
                    Vajda főtitkár komoly, dicsérő cikkére is, melyet aKiadványok
                    májusi számában írt volt a “Rosztoky Éva asszony” ott reprodukált néhány
                    szénrajza elé.</p>
				<p>Éva gyorsan elhatározta, hogy ír még külön Majornak és Pirklernek is egy szerény,
                    könnyed, pár sornyi levelet a meghívó mellé; csakúgy, mintha udvarias
                    kötelességnek hinné és formaságnak ezt; de mégis igen kedvesen.</p>
				<p>Maga is ámult rajta, hogy így “belejött” a dologba. Tetszett neki ez, és
                    feledést, szórakozást, szabadulást ígért.</p>
			</div>
			<div type="chapter">
				<head>6</head>
				<p>Mégis sokszor hitte még napokon át azután és újra meg újra, hogy tökéletesen
                    kimerült, és minden kezdésre örökre képtelen. Berendezni életét; dolgozni
                    önmagán azon keresztül, amin kezei nyomát hagyja - s annak a valaminek melegét:
                    mi a kezet viszi, s amit “ihlet”-nek hívni még mindig röstellt?... Igen, ez szép
                    lehet nagyon - de hát, végre is: kiért? Ezzel az undorral? - A két kisfiának - ó
                    - egészen mindegy volna, hogy honnét, miből szerzi ki az anyjuk a ruhára,
                    iskolára valójukat - ha akár összehúzza is magát nagykorukig, a kis tőkéjéből
                    nyomorogva ki a neveltetésüket, mint más szegény asszonyok, mint a régiek, nem
                    termelve, de a végletekig takarékosan, cseléd helyett dolgozva, nélkülözve. -
                    Csakhogy nem kellene-é ugyanannyi energia vagy tán még több e szent
                    passzivitásra, évek néma és tűrő robotjára?... És ez mégiscsak átfutó, gyerekes
                    ötlet! Ilyenre ő nem született!... Hogy részvéttel mosolyogjanak rajta, akik
                    valaha ismerték - hogy nyomtalan, futó emlékként tűnjön el annak az embernek az
                    életéből? Ó, dehogy! - Annak még sokszor kell őróla hallani!</p>
				<p>Igen, felül maradni - csak azért is! Mindig élete és önmaga szintjén állni, s a
                       legtöbb lenni, ami csak lehet, folytonos szép
                    megfeszítettségben - ezzel még ki lehet tölteni az életet, ebbe még érdemes
                    beléfelejtkezni!... Önmagáért, igen, miért ne mondhatná így? - (Anyja, szegény -
                    tán megfordulna a sírjában ettől! Milyen különös!) - Ám világos gondolatokkal
                    úgy látta, most, hogy bármi néven fogja is belecsalni magát - ha dacból dolgozna
                    vagy feledésért; önfeláldozásból vagy a munka öröméért - mindegy -, mindegy
                    lesz, mihelyt az “eredmény” készen, különváltan tőle, megkezdi életét! “Ha egy
                    vánkos lesz vagy egy kép, akármi - ha egyszer kész lesz, megfoghatom, ha
                    idetehetem az asztalra elém - nem lesz köze többé se könnyhöz, se ásításhoz, se
                    pénzhez, amikkel és amikért csinálódott! Még hozzám sem lesz köze többé. Itt
                    lesz, és több lesz vele a világ”... Elnevette magát. Hát itt tart megint?
                    Guido?... Lám az új métely se jobb! Hát nemcsak az a szép, ami “érdek nélkül
                    születik”? Hamvasan, “mint egy szűzleány”, ahogy Mónika magyarázza?... Ej, az
                    ilyenszókkal-gondolkozás csak összezavar mindent! Nem
                    kell sokat papolni! Hozzálátni!</p>
				<p>És amikor már ilyen egészen okos volt - következett megint egy-egy súlyos,
                    kegyetlen hét -, és a kiállítás első reggelén mégis azon tűnődött, nem volna-é
                    jobb el se menni a megnyitásra? Elvégzik azt nélküle is - és olyan egyre
                    megy!... Nehéz napok, fárasztó éjszakák csömöre volt épp rajta és valami
                    beteges, kínzó feszélyezettség és szégyenkezés; legrosszabb idő volt ez mégis!
                    Néha úgy volt, hirtelen, mint mikor hipnózisból ocsúdik valaki, és megmondják
                    neki: ezt meg azt cselekedte, mialatt nem volt önmagáé; nem volt ő.</p>
				<p>Ha lehetséges volna most eltörülni minden nyomot és a kevés emléket! Hiszen
                    mindössze egy nyárról, egy fél évről van szó az életéből! De megtartani és
                    viselni ki tudja meddig a hivatalos vagy üzleti kapcsolatokat azzal az emberrel;
                    egy céhbe tartozni vele, támogatottja, mintegy művészi tanítványa lenni - ahogy
                    első látáskor képzelte... nem, lehetetlen! Inkább abbahagyni az egész
                    művészkomédiát, és varróiskolát nyitni!</p>
				<p>Ezeket gondolta végig megint, miközben öltözködött, feltette új, kicsit merész
                    kalapját (éjfélig formálgatta előző este), vadonatúj kesztyűt húzott, és
                    kifigyelt, elég napos-e még az őszi délelőtt az ilyen öltözethez? Hisz ezeket a
                    dolgokat félig tudatosan, belsőbb odagondolás nélkül műveljük. Kétfogatúba ült,
                    és valamit késve érkezett a múzeumba.</p>
				<p>Pirkler Manó volt az első ismerős, akivel még a csarnokban találkozott. Hirtelen
                    örömmel nyújtotta felé a kezét.</p>
				<p>- Ni! Csakugyan eljött? Örülök, régen nem láttam.</p>
				<p>Egészen meleg, szívélyes volt a hangja, s a kézrázogatásuk. A kis öreg
                    pipacsvörössé mosolyodott.</p>
				<p>- Hát hogyne jönnék repülve is, ha ilyen szép, kedves asszony hív, mikor magamtól
                    is eljöttem volna.</p>
				<p>- Igazán? Üzletből is... Mónika? Hát csakugyan?...</p>
				<p>- Hát csakugyan nagy nőt készülünk belőled, pardon - hát igazán művésznő
                    magácska, erről már nem tehet, hiába!</p>
				<p>- Csakugyan felfújnak még valamivé, aztán maguk is elhiszik a végin! - nevetett
                    vissza Éva, és nem gondolt vele hirtelenében, hogy már majdnem tegeződtek a kis
                    vörös boltossal. Okos és kedves emberkének találta e pillanatban.</p>
				<p>- Erre parancsoljon a mellékajtón, most kezdődik a szavalat odabenn.
                    Megengedi?</p>
				<p>A kis teremben meglehetős számú ember volt; összevissza vagy nyolcvanan. “Éljen,
                    éljen!” hangzott félhangosan néhányszor, és az arcok Éva felé fordultak. Halk
                    mozgolódás támadt; Vajda Róbert ott elöl a kis pódiumon elhallgatott egy
                    pillanatra; alig észrevehetően meghajolt felé, aztán folytatta: “Egy bensőséges,
                    nemes asszonyi művészet... józan és biztos szemek otthonias, intenzív látása...
                    a színnyelv egyszerű eredetisége... a népies elemek...”</p>
				<p>Éva lekapta róla a tekintetét. Kissé ijedten nézett szét, maga sem tudta, miért -
                    és arra gondolt, nincs-e itt véletlenül valaki a múlt téli, a hajdani ismerősei
                    közül. Baráthék, Istvándy Márta, a kis Szónerné... nem, egy se, hálistennek.
                    Valószínűleg a Guido pártján vannak mind; hisz az nemsokára házasulandó lesz
                    újra. Miért is jönnének ide azok; ez nem az ő sportjuk, nem is akarják elhitetni
                    senkivel. - Most befejezi az ott a pódiumon... hálistennek, legalább rövid volt!
                    (Ellenszenvező, gyanúsan erős érdeklődéssel nézte meg a profilját.) “Milyen
                    idegen arc!” Észrevette, hogy székeken és csoportokon át most feléje tart, csak
                    óvatosan oldalt kerül közben, és meglesi, hogyan fogadja majd, és meggondolja,
                    hogy mit szóljon hozzá: mentül kifogástalanabb, üresebb frázist. Ó, így
                    ösmerni minden mozdulatát!... “Hisz... egészen egyszerű!” Elfordult. A Torday
                    Zsófi kedves, barna feje mosolygott felé, a harmadik széksorból, integetett,
                    megpróbált áttörni hozzá; végre is féloldalt ült két bársonyzsöllére, és ügyesen
                    átvetette rajtuk csinos alsótestét. A férfi, aki vele volt, nevetve került
                    körül, hogy Évához jusson: “Lám, Szinnay!” Most mindenkinek úgy megörült.</p>
				<p>- Tegnapelőtt másztam be Füredről; nyolc kilót fogytam; már próbáljuk a “Dél
                    herceg”-ét; egy hárfásleányt kell játszanom fekete alsószoknyában. Éva! Hát
                    mégiscsak kibújtál te is a “nyilvánosság” elé - a lámpák elé! Azt mondják,
                    egykettőre híres leszel! Mit szólsz?</p>
				<p>- Nevethetnék! - Szinnay, ki kedvéért jött ide, mondja?</p>
				<p>Szinte megindultan adta a kezét annak is. “Meg ne mondjuk, hogy az enyémért!” -
                    pajkoskodott Zsófi.</p>
				<p>- Maga miatt páholyt vettem a “Dél hercegé”-be, Zsófia, de az Éva nagyságos
                    asszony dicsőségén együtt örvendünk, igaz?</p>
				<p>- Ugyan, ne nagyképűsködjenek még maguk is! - tört ki Éva hirtelen kis kacajjal.
                    - Ezek az emberek akarnak velem valamit; nem nagyon értem, de szükségem van a
                    hóbortjukra, hisz tudja, hogy a magam lábára álltam.</p>
				<p>- Mindig tetszett a kis lába nekem, hisz tudja! Igen! Guidóval találkoztam a
                    versenyen - képzelje: nyert! De a legdrágábbat, magát elvesztegette a csacsi!
                    Ezt már ki nem heveri, amíg él!</p>
				<p>- Na, ne búsítsuk Évát! Túlesik az ilyenen mind a két fél egyformán, nem is
                    tudni, melyik hamarébb! - szólt ellene Zsófi olyan hangsúlyozottan, hogy Éva
                    rácsodálkozott. “Így vagyunk!” - gondolta futó malíciával. Vajda Róbert állt
                    mögöttük, be kellett mutatni.</p>
				<p>- El fogom vitatni uraságodtól a felfedezés dicsőségét - mondta Szinnay. - Én már
                    két évvel ezelőtt olajfestményt vásároltam őnagyságától, pompás portrét,
                    nyilvános kiállításon.</p>
				<p>- Úgy? Az államnak méltóztatott szintén?</p>
				<p>Éles, félre nem érthető gúny volt e célzásban néhány felsüléses, a lapokban sokat
                    szellőztetett képvásárra a Szinnay Gábor hatalma idejéből; ki sajátságos
                    amatőrpasszióval ártotta magát művészeti ügyekbe. Egyszer Itáliába utazott, még
                    népszerű útikönyvet is írt róla; némi joggal tetszett hát magának a “műértő” és
                    “jó szemű gyűjtő” szerepében. Vajda az idő tájt lehetett beosztva a Szinnay
                    minisztériumában, és valószínűleg mukkanni se’ mert volna akkor. De hát, kerék
                    fordul; most nagyon biztosnak hiszi magát, s tán valami régi megbántást bosszul
                    meg e percben.</p>
				<p>- Nem jól van tájékozódva, uraságod - nézte végig Szinnay, és a homloka hirtelen
                    átpirult. (De a titkár kifogástalan pózban, a házigazda biztos udvariasságával
                    állt előtte.) - Nem, azigazán jó képeket mindig a magam
                    számára vásároltam; de mindig készpénzen!...</p>
				<p>E felelet élét már nem értette Éva. Idegen érdeklődéssel nézte így, szemben ezt a
                    két ellenséges pártú, fajtájú urat, akik ugyanannak a társaságnak jó modor
                    uniformisában állnak előtte, egyforma gesztussal nyújtanak kezet, egyforma
                    mosollyal sértegetik egymást, és szakasztott ugyanolyan jó szabású
                    ferencjózsefet viselnek. De lám, aki benne született, élt, hamarabb kiesik a
                    formájából, mint amelyik szívós akarattal beletanult. Vajda mosolygott,
                    udvarias, gonoszkodó, bántóan bizonytalan mosolyával a fajának, és Szinnay
                    kelletlenül érintve, váratlanul félszeg mozdulatot tett, elfordulón, mint
                    akinek valami ellen nincs fegyvere. Egy pillanat volt ez.</p>
				<p>- Szóval, méltóságod felfödözte Rosztoky Éva asszonyt mint portréfestőt. Ebben valóban meg méltóztatott előzni csekélységemet.
                    Bocsánat egy pillanatra, asszonyom!</p>
				<p>Épp jókor szólította el valami hivatalnok. Zsófi most iparkodón bámészkodott bele
                    az egyik üvegszekrénybe, hol az Éva apró tálca-terítői, selyemkazettái,
                    tüll-legyezői voltak. Arra gondolt, hogy hisz ezeket sokszor látta nála
                    teáskanna alatt, vagy a kis asztalkán, vagy ott volt, mikor kivarrta; de sohase
                    gondolt rá, hogy ez “iparművészet”.</p>
				<p>Éva lopva nézte meg a Szinnay Gábor markáns, barna képét; e szittyás, erős vonalú
                    arcot a kicsit kifestett, sötét, nagy bajusszal, barna szemei egyszerűségével.
                    Milyen jó formájú még egy ilyen ötven körüli gavallér! Bízvást megfoghat egy
                    asszonyt. És tán csak véletlen, hogy nem a kellő időben akadt az ő útjába...
                    hogy ismerős, otthoni volt a szemében dialektusa, mozgása, egész lénye; nem
                    érezhette idegennek, újnak, messziről érkezettnek, mikor a múlt tavaszon az a
                    veszejtő, nagykíváncsiság utolérte.</p>
				<p>- Lássa, lássa! - súgta félhalkan a fülébe Szinnay - tudtam én azt mindég, hogy
                    nem közönséges asszony maga. Hogy egyszer mégis rájön:így
                    kell magának élni.</p>
				<p>- Hogy?</p>
				<p>- Így-e! Szabadon, művésznő módjára; hogy semmi formaság ne kösse, férj ne lógjon
                    a sarkába’! Milyen igazi asszony válik így magából! Micsoda szerelmeket fog még
                    maga csinálni! A szívem fáj, ha rágondolok. De mégis igazsága van, jól
                    tette!</p>
				<p>- Azt hiszi,azért tettem?...</p>
				<p>- Na, uramisten - hát ’isz ez is szép, ezek a tarka slingolások! Sőt, én komoly művészetre is talentumot láttam magában; azt a
                    kettős portrét igazán kedvesnek látom máig is. De lássa, asszonynak,
                    szépasszonynak mégiscsak arra jó mind az ilyen! Hogy függetlenül, szépen, maga
                    módján ölelhesse, aki megtetszik neki.</p>
				<p>- Szép kis művészetfilozófia! - felelt Éva kicsit megbántva. - De most itt
                    hagyom, egy új barátnőmnek köszönök. Nézze, ugye, szép asszony, abban a
                    sötétlila kosztümben!</p>
				<p>- Özvegy Somkuty Beckné, Sonntag leány.</p>
				<p>- Költői nevén Szörény Tekla. Ösmeri?</p>
				<p>- Lenn voltam a megyéjükben egy választáson; egy hétig szívesen láttak a
                    kastélyban.</p>
				<p>- Nem jön oda hozzá?</p>
				<p>- Most nem; sietek, vár valaki pont tizenkettőre; csak magát akartam látni.</p>
				<p>Messziről nagyot köszönt Tekla felé, sebtében búcsúzott.</p>
				<p>- Rosztoky Éva, hát gratulálok! - jött elébe Tekla, de valami kis zavar,
                    nyugtalanság volt az arcán. Mégis szeretettel, nyájasan fogott kezet, kicsit túl
                    gyorsan beszélt.</p>
				<p>- Lenkénk nem jöhet, az anyja reumás, ilyenkor az ágyát kell őrizni. De nekem
                    külön telefonált, nehogy megfelejtkezzem a mai eseményről. Már mindent
                    végignéztem. Mennyi szép holmi! Az istenért, mikor hoztad ezt össze? Egész
                    nyáron dolgoztál?</p>
				<p>- Dehogy! Éppen csak összeszedtem, kiigazgattam holmi régi kis rajzokat - itt a
                    múzeumban húzták kartonlapra őket, és címet írtak alájuk. Magam is ámulok, hogy
                    mutatnak így!</p>
				<p>- Hát ez a sok hímzés?</p>
				<p>- A Lenkéé már tavasszal elkészült mind, a régebbieket kölcsönkértem.</p>
				<p>- És a porceláncsészék, fajanszedények! Ezekről nem is tudtam.</p>
				<p>- Nálam voltak. Próbálgattam ezt egyszer; valami kis gyár kezdődött volna odalenn
                    a telepen, úgy volt, hogy tervezni fogok nekik, s néhány minta el is készült.
                    Persze, megbukott három hónapra az egész. Egyébként az uram nevével kellett
                    volna csinálnom, és nagy titokban, mert ő szégyellte volna, hogy pénzért
                    dolgozzam.</p>
				<p>- Hallatlan, hogy mi mindent rejtegettél te csak úgy!... Magad is röstelled, nem?
                    Nagyszerűek vagytok ti! Az én első versemet a fehér liliomról nagy családi
                    gyülekezet előtt olvasta fel a nevelőnőm egy születésnapomon; tízéves voltam
                    akkor, agyonünnepeltek, és tömérdek Kuglert kaptam érte. És azóta is, sorba
                    valamennyi kis zöngémet egy szép, nagy, kulcsos albumban őrzi anyám; első
                    impurumokat s a napilapok számait, ahol megjelentek. Nálunk tenyésztik az ilyet
                    családilag, mindenki odavan, nagy dolgot csinálunk magunkból; a kis okos
                    fejünkkel nem tudjuk, mitévők legyünk - annyira ünnepeljük és ápoljuk, amit
                    kivakarhatunk belőle. Ti meg így dugva, magatok előtt kicsinyelve, mellékesen...
                    mégis mindent csak ti tudtok, ti csináltok meg, hiába!</p>
				<p>- Ugyan, ne mókázz!</p>
				<p>- Egy kis rajzodat, a paradicsomvásárt már megvettem, úgy örülök neki!</p>
				<p>- Hogy?... Ugyan, ne tréfálj, parancsold, amelyiket akarod! Hisz az csak nem ér
                    pénzt?</p>
				<p>- Meg vagy bolondulva?</p>
				<p>- Drágám, ezek ringy-rongy papirosok, amikre csak úgy firkáltam, halomszámra
                    gyűltek a fiókomban; ha sok volt, kisepertük vagy begyújtottunk vele.</p>
				<p>- Ó, te kis goj, te kis gyámoltalan! Ilyen szisztémával akarsz hozzáfogni? Az
                    Istenért, vigyázz magadra! Semmit ne adj ingyen soha, inkább égesd el, hisz az
                    ázsiódat rontaná, nem érted? Te! Borsodi Schőnné tudakolta Liebermann nénitől a
                    hímzéseidet, hogy hol van a műtermed stb. Fiam, nehogy szerénykedj! Majd én
                    csinálom az árakat, egy szót se szólj bele! Mondd, tudnál te plakátot
                    festeni?</p>
				<p>- Plakátot?... Várj csak, azt hiszem... igen! Miért ne?</p>
				<p>- Talán szerezhetnék megrendelést most - egy új selyemáruház részére -, jó? Majd
                    beszélünk róla!... Mondd csak, jól ösmered te Szinnay Gábort?</p>
				<p>(“Aha!” - mondta magában Éva, mert asszonyul érzett meg valamit a másik asszony
                    hangján.)</p>
				<p>- Hogyne! Földim, odalenn főispánunk volt egy ideig. Miért kérded?</p>
				<p>- Csak úgy!... Szegény feje, most várhat megint egy ideig a szerepléssel.</p>
				<p>- Gondolod? Igaz, te vidékről jössz. Milyen a hangulat? Meg se néztem az újságot
                    egész nyáron.</p>
				<p>- Nyilván nem politikus a szerelmesed! A választások előtt - mert azt kérded,
                    ugye? Hát, fiam, ezek a szélháziak (drága nagybátyám is, de ő öreg balek,
                    zsidókuruc), ezek arra mifelénk most olyan többséggel fognak bejönni, amilyennel
                    akarnak! Még egyszer, utolszor! Lelkesedés van, fiam, csak úgy zúg; honfibú és
                    tulipántenyészet. “Ez lesz a mi jelöltünk, atyafiak, ez volt, aki a saját két
                    kezével lefogta a nemzet nagy mártírjának haldokló szemeit!”</p>
				<p>- A volt férjemnek jó ez; a szülei ösmerték az öregurat odakinn; szívességeket
                    tettek neki; levelei vannak tőle.</p>
				<p>- Hogyne, az jó most! De hát ez csak a mi vidékünk; az Alföldről s a Dunántúlról
                    kevésbé biztatók a hírek! Azt hiszem, a végső katzenjammer még sincs messze!</p>
				<p>- Hm! Az öcsémnek kellene megcsináltatnom valamit; s ha Szinnay újra bekerülne
                    hamarosan; tudod, ő olyan családi protektor volt mindég nálunk.</p>
				<p>- Igazán? - villant fel a másik asszony szeme, de gyorsan hozzákérdte: “Mi az
                    öcséd?”</p>
				<p>- Tanár egy vidéki zeneiskolában. Tudod, azt hittük, nagy művész lesz... szóval,
                    most igazgató szeretne lenni, még fiatal ugyan hozzá, de házasodhatnékja van
                    stb! Szóval... Szinnayt bajos kivárni, mondod!</p>
				<p>- Nézd, ez nem nagy dolog egészben, ilyet egy jó kis bennfentes újságíró is ki
                    tud járni mostani időben. Minek várjanak a szerelmesek? Pont ott áll egy. Nézd,
                    az a nyurga, csinos ember. Sáfár a neve; aNemzeti
                    Újságnál van; azt, amint tudod, a mostani kormány pénzeli. Bemutassam
                    neked?</p>
				<p>- Már ösmerem, itt találkoztunk.</p>
				<p>- Szíves voltál hozzá?</p>
				<p>- Ojjé, mézeskalácsszíves! Kezdek én már beletanulni, még sokra vihetem, hidd el!
                    Jaj, mondd csak hamar, annak a másiknak, az alacsonyabbnak mi is a neve?</p>
				<p>- Az Gond Tibor, az kollégám. AKultúrának, annak a kis
                    hetilapunknak a munkatársa lesz. Ez furcsa két fiú, tudod, két legendás jó
                    barát. Együtt laknak, együtt étkeznek; Tibor viseli a Sáfár tavalyi ruháit,
                    viszont a nőket ő “neveli ki” lelkileg a másiknak, aki valamivel fiatalabb, és
                    szereti a készt. Ez a Sáfár aNemzetinél van húszéves
                    kora óta; nézd, milyen dzsentrisek a mozdulatai, hogy emeli a szivarját! Azt
                    mondják, befolyása van ott, megengedik neki, hogy eltitkolhassa bélyegzett
                    fajtáját, s a “nemzeti géniusz pusztíthatatlan erejéről” cikkezzen pangó vagy
                    viharos időkben egyformán. Ez a másik már jól túl van a harmincon, drága öreg
                    gyerek, igazi bohém. A legkülönbözőbb életpályákat tévesztette, öt újságtól
                    csapták el, míg végre a tavasszal egy új napilap kezdődött, radikális,
                    szocialista vagy szabadkőműves irányú, mindenből egy kevés egyelőre, ha netán
                    kiböjtölhetné, míg valamelyik irányból pénzhez jut; mert az végképp nincs, és
                    ezek a szegény fiúk hónapokon át ingyen koplalnak, a szerkesztőjük sírva
                    mutatja meg nekik az üres pénztárt, és megöleli őket elsején reggel... Na, de
                    most itt hagylak, állj szóba velük ma is. Hozzám pedig jöjj, írj, telefonálj!
                    Hamarosan látni akarlak, most Pesten maradok. Ötvenkettő-negyvennégy, Isten
                    veled, kedves!</p>
				<p>A két újságíró csakugyan Éva felé tartott, és ahogy most szóba állt velük, már
                    nem tűntek fel olyan egyféléknek a szemében.</p>
				<p>Sáfár a legszalonibb modorban, könnyedén és kedvesen kért bocsánatot a minapi
                    cikkért; nem ő írta; valami buta, politikai cikket kellett gyártania megint
                    sebtiben; kénytelen volt másra bízni ezt, valami friss “harcsára” - így hívják a
                    lapnál a fiatal kezdőket, mert éhesen tátognak mindenben valami szenzáció,
                    valami “érdekesség” után, csúfszájúak, megbízhatatlanok, indiszkrétek. De -
                    úgymond - a nyilvános szereplésnek ez már el nem kerülhető kellemetlensége, az
                    ember néha kénytelen emberi arcát is bizonyos kiállhatatlan görögtűzfényben a
                    közönség felé fordítani naiv lelkek örömére. Erősen figyelte Éva arcát ezalatt;
                    s hogy az nem felelt, hirtelen, furcsa mosollyal hozzátette, hogy asszonyoknak
                    ez ritkán annyira kellemetlen, mint maguk is hinnék!</p>
				<p>Ezentúl, mintha mást gondolt volna, egyszerre megváltozott tónusban kezdett
                    beszélni - ez nem kerülte ki az asszony figyelmét; de nem értette. A nagyobb,
                    feltűnőbb darabokat láthatóan oda se gondolva, hanyagul, nagy jelzőkkel kezdte
                    dicsérni; közbe mintha kíváncsian, kutatva nézett volna az arcába kétes, furcsa
                    mosolyával; ez kissé zavaró volt. De azért különös dolgot figyelt meg magán Éva;
                    bár bosszantónak találta ezt a modort, és szinte sértődve terelte másra a
                    beszédet; de ha ez sikerült, elégedetlenül és megakadva kapta rajt’ magát, hogy
                       várja a folytatást; hogy mégiscsak a munkáiról
                    beszéljen. “Derűs színvilág, könnyed vonalvezetés”, ilyeneket mondott; majd
                    egyszerre, furcsa grimasszal értette el a barátja rosszalló mosolyát.
                    Észrevette, hogy Éva is észrevette, még egyszer értőn összenézett Gonddal;
                    gyorsan mondott a “jelenvoltak”-ra pár megjegyzést, ajánlotta mindenkorra kész
                    szolgálatait, és hirtelen elbúcsúzott. Évának úgy tetszett, mintha (bár
                    kelletlen muszájarccal) a Szinnay Gábor nyomába eredne... Tán interjút akar
                    tőle?</p>
				<p>Gond Tibor pedig egy kis idő múlva nagyon szelíd hangon és egyszerűen megmondta
                    Évának, hogy két szénrajz van mindössze ezen a kiállításon, amelyik így “maguk
                    közt” is számba jöhet. Az egyik: kemény vonalú emberi sziluettek - tán fáradt,
                    görbe hátú bányászok nehéz menete egyesével, lógó lámpákkal - esti szürkületben
                    egy keskenyülő, meredek, kis hegyi utcán. A másik szinte rézkarcba kívánkozó;
                    puszta szőlőkarók meredt párhuzamosai és ferde árnyékuk a havas domboldalon.
                    Erről a kettőről fog írni aKultúrába.</p>
				<p>Éva kicsit meglepve tűnődött el; hirtelenében nem tudta, mit feleljen. A közönség
                    gyérült körülöttük; mikor a Major Hugó zilált kis szőke feje a nagy karimájú
                    kalapban megjelent az ajtófüggöny előtt. Sebbel-lobbal karikázott Éva felé,
                    bocsánatkérést lihegett, amiért késett, és legnagyobb meglepetésére - kezet
                    csókolt neki. “Drága asszonyom, hogy s mint él?” - kérdezte minden átmenet
                    nélkül, s Éva akkor vette csak észre, hogy a másik férfi számára játszódik ez a
                    könnyed, negédes hang. “Nézd, mi már így pajtáskodunk!” ezt jelenti. Aztán
                    mindjárt Gond Tiborhoz fordult, kicsit erőlködőn, felülről-lefelé, azt kérdezte
                    tőle: “No, mi van az újságjukkal?”</p>
				<p>- Köszönöm kérdését! - bólintott a másik kissé hűvösen.</p>
				<p>- Hány ifjú zsenit fogtak már össze? Hallom, lasszóval vadásznak költőkre a
                    lizsében naponta az éjféli razzia előtt.</p>
				<p>- Ennél nem voltam jelen. De őnagyságát épp az imént kértem meg, rajzoljon nekünk
                    néha szép fejléceket, esetleg külön ceruzalapot is, ha nem volt ellenére.</p>
				<p>Éva rábámult; nem értette. Egymást akarják ezek rajta keresztül bosszantani?</p>
				<p>- Úgy? - nézett nagyot Major Hugó. - Tehát a képzőművészetet is meg akarják
                    menteni e hazában? Dicséretre méltó törekvés! Aztán az irodalmi vadzsenik
                    lilaságai mellé a szemrevalót innét szállítják (pardon, de úgy általában) a
                    Vajda Róbert vitrináiból? A tarkaságos írttojáskákat folytatják kigyelmetek is;
                    a kedves parasztkák cifraszűrrózsácskáit, tizenháromszél viganók
                    kereken-kerekét, a boldog, egyszerű nép idilli cseréptálait s a tulipános
                    ládát?</p>
				<p>- Nógrád megyét méltóztat gondolni tekegyelmed...?</p>
				<p>- Na, jó, jó!... Az ember úgy él, ahogy tud! Kegyed ösmeri az eddigi viszonyokat
                    és Vajda Róbertet. Eddig aKiadványok volt az egyetlen
                    hely néhány piszkos kis élclapon kívül, ahol az embernek rajzai jöhettek, és pár
                    garast látott belőle! Szerelemből, sajnos, nem dolgozhat az ember - pénzért
                    muszáj! Tréfa ide, tréfa oda - ideje volna már ezen is lendíteni egyet! Mondja
                    csak, kedves uram, igaz az, hogy a sokmilliomos Sonntag, az a fiatal festő, aki
                    Párizsban él, hogy az állna a lapjuk mögött? Nem, ez csak olyan lipótvárosi
                    mendemonda, ugye?</p>
				<p>- Miért találja hihetetlennek?...</p>
				<p>- Azt tudom, hogy a fiatal úr unokanővére, a szép özvegy, Szörény Tekla néven
                    költeni fog önöknek és önökre, mint tette már az istenben boldogult első revue idején.</p>
				<p>- No, lássa!</p>
				<p>- Mondja, kérem, kik fogják tulajdonképp ezt aKultúrát
                    szerkeszteni?</p>
				<p>- Minél többen, annál jobb!</p>
				<p>- Szóval, köztársasági alapon! Nagyszerű! De tudja-e, uram, hogy ez mégis egészen
                    életrevaló dolog?</p>
				<p>- Most, hogy ön is úgy találja, kezdek bízni az ügyben.</p>
				<p>- Na, nem kell csúfolódni! És mondja csak, remélem, nem indiszkrét a kérdés, van
                    már ennek a revünek hivatalos helyisége is?</p>
				<p>- Egyelőre csak az Itália-kávéházban ülünk össze.</p>
				<p>- Ahá! A bejárattól jobbra, harmadik ablaksarok. Fényes! És milyen időtájban?</p>
				<p>- Kedden és pénteken hattól nyolcig, szolgálatjára.</p>
				<p>- Köszönöm, drága uram! Nem lehetetlen, hogy egy nap, amikor épp nem lesz dolgom,
                    eszembe jut benézni önökhöz. De most átszaladok még a kiállításon; tíz perc
                    múlva csuknak, nem járja, hogy még meg se néztem. Ajánlom magam kedves kegyeibe,
                    asszonyom!</p>
				<p>Éva megvetéssel és irigykedve nézett utána. Lám, így élik a világot! Így kell,
                    hogy az ember utánavesse magát pénzének, lehetőségnek; ilyen szemérmetlenül,
                    élelmesen! A többi embernek alkalmatlan ugyan, de ezzel véteti magát, mint
                    céhbeli, komolyan. Lám, őt megdicsérgetik, vendégül, “néha”, szívesen látják a
                    dolgaival; de mindig csak dilettánsnak fogják nézni, amíg egészen közibük nem
                    keveredik, míg szégyellősen titkolja, hogy a pénzre például neki is szüksége
                    van. Gond Tibor furcsán, enyhe gúnnyal mosolygott a távozó után.</p>
				<p>- Csakugyan megbízásom van - fordult komolyan Évához -, hogy önt munkatársul
                    meghívjam. Csak nem tudom... elfogadja-e?</p>
				<p>- Miért?</p>
				<p>- Nézze, megmondom! Önt Vajda múzeumi főtitkár vezette úgyszólván a nyilvánosság
                    elé. Ő elméletben és gyakorlatban kifejezetten bizonyos irányt képvisel, melyhez
                    - hogy is mondjam - kissé... naivul; vagy túlságosan okos célzatossággal több
                    mint egy évtizede tartja magát. “A hagyományos, népies formaelemek és
                    színgazdagság alkalmazásával tősgyökeres, nemzeti iparművészetet és építőstílust
                    teremteni!” Hisz tudja. Nem is egészen meddő vagy haszontalan tendencia,
                    sohasem is volt az; de időről időre mindig abba kell hagyni, megcserélni a
                    másikkal - nem unja, amit mesélek? - Azzal, melynek kissé durva körvonalozásban
                    az volna az elve, hogy “Ez elszigetelt és kicsiny ország kultúrája valójában
                    mindég és mindent kívülről, nyugatról kell, hogy kapjon, s legföljebb emésztés
                    közben alakítja és vonja át nemzeties zománccal, mint Kalotaszeg a
                    Hardangermunkát, mely úri kastélyokból került múlt századokban a nép leányai
                    közé.” Szóval - ön ért engem. Ez a két irány most (politikai és társadalmi
                    feszültségektől sem függetlenül tán) alighanem harciassá fog kiéleződni, s a mi
                    revünk körül a másik tábor most erősen fegyverkezik.</p>
				<p>- Értem! - válaszolta Éva komolyan és meggondolt hangon. Maga se’ tudta: hogy
                    csinálta ezt! De amíg tűnődni látszón az üvegszekrény rézkilincsére meredt,
                    váratlan izgalom járta át, és mint gyors elszánásai előtt rendesen, az arcából
                    egy pillanatra eltűnt a vér... Hisz itt a szabadulás, a kiverekedés, ahogy
                    kívánta! Ezen az úton lehet önmagáé megint!...</p>
				<p>- A dolog úgy áll - kezdte végre csaknem szárazan -, hogy én az eddigi kis
                    elgondolásaim közül csakugyan inkább az ilyenfélét írtam papírra, ezeket a
                    többnyire gyerekkori dolgokat, “népies”-eket; félig szándékból, félig
                    akaratlanul, ennek az itteni iránynak szolgáltam velük... hisz nem tehettem mást
                    - aztán meg magam sem tudtam még nagyon, hogy mit akarok. Csak újabban, szinte
                    pár hete kezdek komolyan úgy gondolni erre a dolgozgatásra, mint pályára,
                    megélhetésre... mondjuk: ambícióra is... Igen, itt a múzeumban kaptam az első
                    megbízatást - fél éve annak mindössze -, Vajda Róbert szívesen vette a
                    rajzaimat, és elég elfogadhatóan fizetgette a kiadványokban. Kötelezve azonban
                    semmilyen irányban nem vagyok. Ezt...nem is szeretném!
                </p>
				<p>- Igen! - felelte Gond, és értelmesen nézett rá. - Csak annyit még, hogy az ilyen
                    elvi csatározások ritkán történnek egészen... kesztyűs kézzel... minden
                    személyesség nélkül. Emberek vagyunk, és az eredményeken, a közönség
                    meghódításán például vagy zsürikben szerepléseken - érti, ugye, hogy anyagi
                    egzisztenciák, presztízsek, pozíciók függenek. Ne haragudjék... úgy érzem, önnek
                    így egész elemien kell mindezt megmagyarázni.</p>
				<p>- Igen, csakugyan kívüle álltam a dolognak, mostanig. De ez nem maradhat így!
                    Szóval - ismétlem -, semmi személyes kötelezettségem nincs Vajdával szemben. Tán
                    ellenkezőleg!... Kevéssé ösmerem őt, és... nincs ellene kifogásom,
                    természetesen; de ha már művészetnek mondják, amit csinálgatok, mindenféle
                    oktrojálás hajlamom ellen volna. Őszinte leszek: azt a két rajzot, amit ön az
                    imént dicsért - valamennyinél jobb szívvel, inkább kedvem szerint
                    csináltam.</p>
				<p>- Rendben vagyunk! Elmenjen önhöz valamelyik szerkesztő hivatalosan is megkérni
                    közreműködésre?</p>
				<p>- Természetesen szívesen látom, és haez a dolog
                    etikettje; önök tudják...</p>
				<p>- No, férfiaknak úgy utcán, kávéházban, redakciókban szólunk. Hallotta az előbb
                    Majort! De ön hölgy!...</p>
				<p>- Vagy úgy?... Hát kérem, nem volnék terhükre valamelyik délután az
                    Itália-kávéházban?</p>
				<p>- Bocsánat... én azt hittem...</p>
				<p>- Idáig nem jártam kávéházakba, férfitársaságba kivált, de ezen végre is túl kell
                    lenni! Ha nem feszélyezem önöket, elmegyek.</p>
				<p>- Boldogok leszünk.</p>
				<p>- “Boldogok” - ezt sem mondják “férfiak”-nak -, ugye?</p>
				<p>- Asszonyom! Feminista ön, vagy annak készül?</p>
				<p>- Iparművésznek készülök ettől az órától kezdve. Nem az én hibám; önök kezdték a
                    komolybavevést. Lelkük rajta!</p>
				<p>Már mosolygott, és nevetőn, tréfával búcsúzott új barátjától, hogy önmaga előtt
                    is élét vegye a szónak, melyet most alkalmazott először önmagára: iparművész. Kicsit röstellte, kicsit még mindig
                    nagyképűnek vagy frivolnak találta - Isten tudja, miért.</p>
				<p>A terem már-már kiürült, lassan kifelé indultak; Éva vissza se nézett. A folyosón
                    egy szolga sietett nyomába.</p>
				<p>- A főtitkár úr kéreti: méltóztatna egy percre a szobájába fáradni.</p>
				<p>Érthetetlenül összeszorult a torka, a szívverése gyorsabb lett, megint
                    elsápadt.</p>
				<p>- Legyen szíves, mondja meg - küzdött a buta elcsuklásával -, hogy szíveskedjék
                    írni vagy telefonálni a főtitkár úr, ha valamit óhajtana; most nincs időm,
                    sietnem kell. - A kisfiaim éhesen várnak! - tette még hozzá magyarázatul Gond
                    felé fordulva, aki hallgatagon kísérte a kocsiállomásig.</p>
				<p>Jólesett végre egyedül ülni, és nagy, pihenő passzivitásban vitetni magát a
                    napfényes, szép városon, utcákon, hídon át az őszi dél enyhén ragyogó tarkaságai
                    közt. Jaj, mennyit beszélt ma, és mennyi szót hallott! És hogy megtanult ő már
                    célszerűen, komolykodón beszélni ezekkel, csupa mulatság! De ez a Gond
                    tisztességes, nyugodt modorú, rokonszenves; miért mondják “igazi bohém”-nek? Új
                    emberek, szavak, keresztül-kasul kapcsolatok - milyen bonyolult, zagyva, érdekes
                    tarkaság! És milyen kicsi város ez a város; az ember szóba áll négy-öt idegennel
                    egy ilyen délelőtti órán, és mindent megtud, mindenről tájékozódik. Zsófi és
                    Guidó... talán! És Tekla meg Szinnay ösmerték egymást?... A mostani kormány még
                    erősen áll - ezt sejtette! - Vajon miért mondta Vajda Róbertnek Szinnay, hogy
                       ő készpénzzel fizeti a műtárgyakat?... Igen, a Kultúra talán támadni fogja annak az embernek vállalt
                    irányát, presztízsét, éső, az asszony is közéjük áll.
                    Igen, így jó, így akarta! Legyen vége hamar ennek az örökös, belső
                    megszégyenülésnek; hiszen még mindig érzi, hogy tud hatni rá a férfi, és ki
                    tudja, meddig tartana ez így? De most ellene kerül, felszabadul!...</p>
				<p>Petya a kapu alól szalad ki elébe.</p>
				<p>- Anyuci, itt van a régi Máris! Most mán minálunk lesz mindégre! Az öreg néne már
                    el is ment.</p>
				<p>A konyhából, a tűzhely mellől jött elébe a leány, már otthonosan, kötősen;
                    sokszor, viharosan csókolta a kezét, nevetett. Kicsit soványabbnak látszott, de
                    az arcbőre kifehéredett, a sötét szeme mélyebb árkú lett azóta.</p>
				<p>- Máris, te! Na, hallod! - örült neki az asszonya, és a vállát veregette frissen,
                    szeretettel. - Honnét a pokolból kerülsz megint elő?</p>
				<p>- Most a klinikán feküdtem; de csak egy hétig.</p>
				<p>Éva összehúzta a szemöldökét.</p>
				<p>- Jaj, ne tessen rosszat gondolni! A szülészetin voltam, írást mutathatok róla.
                    Még csak négyhónapos volt, fel se vettem!... Nincs már semmi bajom!</p>
				<p>- Egyszer még rámegy a bőröd ebadta! Egyszer még nagyon rosszul jársz,
                    meglátod!</p>
				<p>- Most először esett ilyen velem, ’sz azért késtem el avval is, hogy tegyek
                    rulla; szamár vótam én az ilyenbe; pedig otthun, Aranyoskúton eleget láttam; a
                    nagyanyám is bába vót, szegény. De most ne tessen félni, nem kell énnekem többet
                    senki rossz férfi a világon, ha aranybul vóna is. Bolondítni őket, a
                    nyavalyásokat; megveszejteni, oszt kikacagni, mikor nagyon odáig vannak.
                    “Alászolgája! Mehet a fenébe!” ’Isz nekünk úgyis csak az jó az egészből: nézni,
                    hogy töri őket a rossz! Jaj, dehogyis alázom én meg magam többet egy piszkos
                    férfi kedvéért! Úgy kívánkoztam mán a mi két drága fiúnk után, a betegágyban is
                    mindig róluk álmodtam. Na, amilyen mosást ez a vénasszony tett szegényekre; le
                    kéne törni a kezit, tőbül! Meg azt a rántottát tetszett vóna csak látni, amit
                    tízórásra elejbök akart lökni!</p>
				<p>- Jó, jó! De hát hova tetted?</p>
				<p>- Kerítettem jó helyet neki, ne tessen félni! Olyan hozzávaló, egyszerűbb helyet;
                    egy főbábánál, akit odabe ösmertem. Maga van egy lyányával, könnyű hely, engem
                    csalt nagyon magáho’, de ha el nem tetszik innét kergetni!... Úgyis panaszkodott
                    a vénség, hogy felmond ű elsejin, mer’ pajkosak a gyerekik, oszt nagy az a
                    műteremszoba vikszolásra. Mer, marha ű - nem is kell azt vikszolni! Úgy felmosom
                    én azt minden héten, sárogviakszot teszek vizibe, olyanná teszem, mint az
                    aranypalló!</p>
				<p>- Na, jó, csak láss most az ebéd után!</p>
				<p>Fáradt volt, de szinte derűs és nyugodt e percben. A régi Máris visszajött!
                    Minden rendbe jön, helyreigazodik, nyoma sem marad ennek a nyárnak!</p>
			</div>
			<div type="chapter">
				<head>7</head>
				<p>Kínaiak találták fel a selymet... valami ilyest hall az ember gyerekkorában. Éva
                    felrajzolt egy vörös kimonós, sárga embert; bolti pultot elébe s körül tarka,
                    sávolyos selymekkel rakott, sűrű polcokat. Az egész még oly semmitmondó volt,
                    oly köznapias! Éva zsúfoltnak érezte, de úgy sajnált elhagyni belőle;
                    önmegtagadásába került. Mégis... (alkudozott magával), ha nem látszana állvány,
                    se polc, lám, igen; semmi egyéb, csak ez a kis zsemleszínű emberforma ábrázolat,
                    de nagyobb alakban, csak fővonalakkal! Most már csak derékig; így! S az egyszínű
                    ruha ráncai dúcosra fúvódnak, kerek, tömött formákkal, kitöltve az alsó teret.
                    Mint egy szelíd, tömpe kúp teteje; mint egy bura fogógombjai nyugszik most rajta
                    a kis sárga fő; az oldalhajtott, szakálltalan, zsemleszín arcocska. Ez arc még
                    pancsolt; ám most már menni fog; csak sikerüljön a két bátor szemöldökívet
                    egybekötni... igen, valahogy így, egy hosszú, keskeny orrvonallal! Nem, hiába,
                    ma nem megy; pihenni kell!</p>
				<p>És csakhamar, egy hosszú séta után oly természetes volt az egész! Egyetlen,
                    merész, erős görbe; a másik az összefogott, hosszú száj lázpiros, keskeny
                    vonala. Milyen kedvesre sikerült, lám, ez a fiatal, sárga fő; egy gyengéd
                    mozdulattal, finoman félrehajtott arcocska! A hosszú, néma száj oly eleven, mint
                    egy piros seb... az egy-egy vonallal írt szemek kifejezése (Isten bizony), oly
                    okos és kimondhatatlanul bánatos!... Pedig csupa véletlenből kezdett ma ilyenné
                    válni; de aztán fokozni lehetett. Most már tudta, mit akar. Egyetlen, méregzöld
                    selyemvéget elébe, melynek kígyózva kibomló, egyszínű tömege nyugalmasan folyjon
                    szét a kép alján. A szövet csücskétszabályos szögletre
                    fogva most maga elé emeli astilizált emberke, szabályosan egyforma tartásával két hosszú, egyforma
                    karommástilizált ujjú kezének. Most már szép, most már
                    öröm! Éva csak másnap látta meg, hogy üresnek hat fönn a nagy sötétzöld háttér;
                    sok bajlódással sikerült oda valami illőt gondolni; karcsú, karmos sárkányokat,
                    zsemleszín, halvány testtel és nagy, piros bogyókat. Végre eszébe jutott egy
                    régies fogójú, keleti formájú, vörös, kurta kard vagy inkább papírvágó, ezzel
                    metszi a selymet!... Jaj, ez a szörnyen szomorú, drága kis kínai most
                    mindjárt-mindjárt harakirit végez vele!... A selyemplakát gyönyörű lett!...
                    Rosztoky Éva látta: és életében először most érezte azt a bizonyos örömet,
                    szabadságot, lelkendezést!... Hát csakugyan van ez? S csakugyan így emelődik
                    által az élet!</p>
				<p>Ez a selyemplakát később mindig dátumot jelentett az életében; ez volt az első
                    komoly sikere. Pénzt ugyan csak annyit kapott érte, amennyiből tán egy hónapig
                    élhetett volna a családjával; de céhbeliek és üzletemberek kissé meglepődve
                    ráneszeltek, és csöndesen megjegyezték a nevét. S mielőtt az utca, az ország
                    teliszállt volna e nagy papírok szép tarkaságával, aKultúra
                    harmadik száma színes műmelléklettel hozta az első lapon.</p>
				<p>E téli hónapok péntek estéin néhányszor elment Éva új barátai közé az Itália
                    sarokasztalához.</p>
				<p>Előszörre Tekla ígérte, hogy ott lesz korán, és bemutatja az új embereket, de nem
                    jött aznap; s Évát csak Major és Gond ismerős arca köszöntötte. Tucatnál több
                    halvány, borotvált képű, nagyobbrészt fáradt arcú ifjú férfi ült, a nagy, kerek
                    asztalnál; két ismeretlen nő is köztük.</p>
				<p>Éva jötte láthatóan zavarba hozott mindenkit; tulajdonképp mintha állandóan
                    zavarban lettek volna kissé, és ezt aggódón palástolni igyekeznének. Némelyik
                    mélyen, konokul hallgatva ült egész időn át; mások rögtön, “zavartalanul”
                    folytatták az előbbi beszélgetést. Egy ragyogó szemű, sápadt, szép gyerekifjú
                    mesélt a szomszédjának különös hevű, szinte lázas hangján.</p>
				<p>- ...És az orangután együtt járt évekig a tudóssal, beutazták a világot, látott
                    mindent, emberruhát viselt, szép prerafaelita nyakkendőket, angolosan evett,
                    és tapsolt a színházakban, imádta a zenét és mindent; akkor meghalt a tanár, és
                    az volt a végrendeletében, hogy a majmot küldjék vissza a hazájába. És
                    visszament a Szigetre... tíz év múlva. A rokonai megismerték, ünnepelték, mint
                    magasabb lényt - utánozták minden mozdulatát. De ő érezte, hogy meg van
                    rontva... csömörrel teli. Nem bírta,már emberek közt élt.
                    Visszamenjen, pénzért mutogassa magát?... Már félig ember volt! Meghalni...
                    igen... ezt megtanulta odaát! És egy este, mikor nagy volt a köd a Szigeten...
                    éjjel, hogy meg ne lessék, hogy utána ne majmolják, egy szirtről a tengerbe...
                    egy halk loccsanás!... Eh! Mit gondol, uram... mégis?</p>
				<p>- Hát hogyne, kérem - mosolygott a szomszédja, kerek, kövérkés, jó arcú ember -,
                    hát, persze hogy jó, meg kell írni! Különben is, minden jó, kérem! Ösmeri a
                    mesét az ördög nagyanyjáról, aki szakácsnénak állt, és patkószöglevest főzött?
                    “Csak egy kis sót... egy kis borsot!” “Egy kis ezt, egy kis azt!” És pompás jó
                    lett a leves. Hogyne! Csak meg kell írni!</p>
				<p>- Ne nézze már azt a szép, mágnásarcú fiút, drága asszonyom! - súgta Major
                    félhalkan, és Évához hajolt. - A papája amerikai cipőt árult a Teréz körút
                    sarkán, de megbukott, mert rossz seft-ember... már egy szimbolista költő szülője
                    volt, Bergernek hívták; a kisfia már szereti ipszilonnal írni a “Berei”-t. A
                    szomszédja ellenben, az a jó vidéki pofa, hamisítatlan, príma keresztény, kérem,
                    echte Ware, református pap fia. Itt mostanság újfajta ezópusi mesékkel
                    tündökölt, de sokan már tudják, hogy ő lesz a magyar Mikszáth.</p>
				<p>Éva mosolygott, odább húzta székét Majortól, és kávét kért. Sokszor mulattatta ez
                    a rosszmájú bohém, szívesen hallgatta, bár néha még mindig utálta egy kicsit.
                    Gond, a másik szomszédja, mintha itt se volna, a Studióban lapozott, és némán mutatott egy szép szobatervet Évának. Az most
                    egy göndör fürtű, furcsa öltözetű fiúra hallgatott. Nyakig begombolt, hajtókás,
                    fekete kabátot viselt, gallér, nyakkendő és kézelő nélkül, s a mellette ülő,
                    telt, csinos leánynak magyarázott keményen, tűzzel és jó hangosan.</p>
				<p>- Regénynek nem, kisasszony, a széles, bő epikai keretbe elveszne ez a filigrán
                    mondanivaló! Hanem tán hosszabb novella! A forma, kisasszony, nem önkényes, az,
                    hogy úgy mondjam, öröktől fogva elrendelt! Ő a mű kontúrja, s minden kontúr
                    egyszersmind lényeg is, sőt, leglényegesebb lényeg, metafizikai fal, mely a
                    “más”-tól különvalósítja, önmagába zárja, teljesíti, mint a halál az életet,
                    mely nélküle nem léteznék, semmibe folyna, elenyészne!...</p>
				<p>Éva ámultan hallgatta e neki szokatlan igéket, de a kisasszonynak nemigen
                    tetszett a gombos kabátú, hamar elvesztette a fonalat. “Figyeljen, kérem, azt
                    mondják, visszafelé van értelme!” - szólt át néhány szomszédja mögött egy
                    sajátságosan ferde arcú úr; apró, kellemetlen szemekkel, hosszú, drótszerű
                    hajjal. Éva szinte felnevetett, mikor ránézett. “Emlékezzen rám - súgta Major -,
                    ebből az állatból növi ki magát hamarosan az első magyar szatirikus! Egyébként
                    most Hort a neve, a Ferencvárosban született ez is, egy vici-pincében; első
                    gúnyversét a mamájáról írta. Nagyon borsos!”</p>
				<p>Éva sohasem tudta Majorról, mikor tréfál, mikor mond igazat. Ez mindig
                    bosszantotta, kivált, mert maga nem értett az élceléshez; azelőtt “társalogni”
                    szokott. A szép, kissé humorosan gömbölyű leány azonban hálás kacajjal honorált
                    itt mindent, majd Évához fordult, mindjárt tegezte, gyorsan elmondta, hogy ők
                    tán rokonok is valahogy, ő Debrecenből való, Csathó lány, régi protestáns
                    család... ő nem is tudja, mit keres itt az irodalom berkeiben, kivált, hogy az a
                    Főnök, az a rossz fiú, azt mondja folyton, hogy ő nem tud semmit! Pedig ide
                    nagyon mulatságos eljárni, olyan sok jó bolond fiú van itt!</p>
				<p>A másik fiatal nő hallgatag volt és zárkózott. Karcsú, légies alkatú, gyönyörű,
                    sötét szemekkel, finom vonásokkal. Mereven ült a helyén, és versenyt hallgatott
                    a szomszédjával, egy kedves képű, szomorú mosolyú ifjú emberrel.</p>
				<p>- Ne higgye, hogy azok szerelmesek - rosszalkodott Major megint. - Ez már az ő
                    formájuk, mély némasággal védekeznek minden inzultus ellen, így bizonyos, hogy
                    nem követ el az ember indiszkréciót önmagával szemben. Egyébként a hölgy
                    gépírónő egy üzletben, de a vegetáriánus vendéglőbe jár ebédelni, itt a Kultúrában pedig már két novellája jött ki.
                    Csodálatosan arisztokratikus világérzés árad belőlük, mint orchideák illata!
                    “Magány a reggelben” és “Köd a parton”. Egyikben az van, hogy miképp ül egy
                    leány magában reggel, a másikban meg, hogy mi módon feküszik ugyanazon fiatal
                    hölgy - kit, ugye, fölösleges megneveznem - ködös időben egy tengerparton.</p>
				<p>- És az a fiú mellette?</p>
				<p>- Ó, az szintén rokon, kérem, vagy nem mind rokon, aki keresztény?... Szóval,
                    vidéki, ó, egy kisvárosi festőművész fia, szegény! Az imént, asszonyom, a maga
                    plakátját dicsérte, de nagyon vigyázott, hogy ön meg ne hallja. Egyébként, a
                    versei komolyan szépek, finomak, csak kevesek; papája tuberkulózisban halt
                    el.</p>
				<p>- Honnét szedi maga ezt mind, az Isten áldja meg?</p>
				<p>- Ja, utánajárok, ez a sportom, mert ezek mind oly kedvesen, kétségbeesetten
                    titkolják!</p>
				<p>A fiatalasszonynak eszébe jutott, mint óvta őt egyszer Major Hugó a saját kasztja
                    “lejárató” tiszteletlen módjától. S hogy ajánlotta védő szolgálatát.</p>
				<p>- Azt a nyurga, rendes külsejű urat mondja még!</p>
				<p>- Á, az semmi, nem érdekes! Segédtanár-helyettes egy pesti gimnáziumban;
                    klasszika-filológus, még nem derült ki, hogy itt miért tenyésztik.</p>
				<p>A szép gyerekember most a tanárhoz fordulva beszélt, az iménti, zengő, lelkendező
                    hangon, míg nedves fényű, sötét szemei szinte vizionáltak.</p>
				<p>- Az újságban volt, múlt héten, nem olvasta? - Csak egy hír!... Rongyos, züllött
                    ember, szobát kért itt Pesten a Hungáriában, a portás nem akart adni, gyanús
                    volt, de oly kétségbeesve könyörgött. Végre felmehetett, megmosdott, a haját is
                    rendbe hozta, és felvágta az erét szép vigyázva a lavór fölött. Kinyomozták,
                    hogy egy kis egyetemi német városban magántanár... egy nap valami rájött,
                    megindult gyalog, pénz nélkül, az országúton hált, koldult, végképp
                    lerongyosodott idáig. Ennyi!... No, most: ugye, világos, hogy valami önkívület,
                    kettős tudat, kikapcsolódás... és itt tért magához a Hungária előtt, a harmadik
                    héten... eszébe jut a neve, múlt élete, minden... és keresi valami utcai
                    plakáton: hol van, mi a város neve? Nem tudja, hogy jött ide... már mindegy,
                    úgyis vége! Rendőrség, tébolyda... minek? Csak meghalni!... De nem itt, nemutcán, ó! Joga van négy
                    falhoz e szent, magányos, ünnepi aktusra; a nagyegyetlen
                        tényre! Ez... ezkellett még...! Esdekelt!
                    Végre! Hiszember volt,kultúrember.
                    “Lavór!” - ujjonghatott fel, mélyéig megilletődve, boldogan! Igen, hát ha
                    úgyezt, csak ezt az utolsó időt, így... a halál
                    percéig?... Teljesen modern pszichológia alapon!</p>
				<p>- Meg kell írni, hogyne, nagyon szép! - erősítgette udvariasan a filológus, míg
                    valami ügyén eltöprengett. De a gépírólány tágra nyitotta nagy szemét, és Csathó
                    Eszter fészkelődött a székén. A “Főnök” szólt a tanár; mindenki felocsúdott a
                    furcsa szuggesztióból, az ajtóra néztek. Rövidre nyírt hajú, sima képű, rendes
                    kis ember jött be, hóna alatt óriás kézirattáska. Éva nem tudta kiérteni a
                    nevet, amint sebten bemutatkozott, s nem jegyezte meg akkor sem, mikor Gond
                    hazamenet beszélt róla; mert nemsokára búcsúztak, magukra hagyva az írókat
                    “hivatalos” ügyeikkel. Gond mesélte, hogy e mindig siető emberke hozta és tartja
                    össze az egész “Kultúra”-bandát, végtelenül megbíznak ítéletében, és tisztelik,
                    mert soha még szakügyön, kéziraton kívül egyébről egy szót nem hallottak tőle.
                    Személyéről sokféle legenda száll; huszonöt éves, házas, sőt, kitűnő családapa
                    három gyerekkel, nem is vagyontalan, bár Sonntag belépése előtt csinos pénzeket
                    költött aKultúrára. Ez a sportja, fényűzése; nappali
                    óráiban egyébként üzleti utazója egy nagy pesti malomnak. De mindezt senki nem
                    tudja biztosan.</p>
				<p>- Szintén ír?</p>
				<p>- Dehogy, soha egy sort sem! Hisz akkor konkurrensünk volna, belemásznának! Így
                    se lehet itt könnyű a presztízst fenntartani, gondolja csak el! Mit szól
                    hozzájuk különben?</p>
				<p>- Furcsák, nekem nagyon újak, sokfélék, szédülök szinte, mindennapra nem bírnám!
                    De miért is kell így összeülni, ilyen soknak?</p>
				<p>Gond elnevette magát.</p>
				<p>- Persze... egyenkint csakugyan könnyebben emészthetők! De ez kell minden
                    szakmában, az együttlét támogat; a fontosság illúziója, vagy mi? Még nincs is a
                    lapnak helyisége.</p>
				<p>- Csak arra gondolok, hogy ha én ilyen szépen, készen elmesélném, ami eszembe
                    jutott, soha megrajzolni nem tudnám! Vagy az más?</p>
				<p>- Igaza van, ezek is sokszor nem írják meg, szegények! Hanem meglássa, a festők
                    inkább fognak tetszeni magának, majd igyekszem néhányat idekapatni; azért járjon
                    el néha mégis! Ápolni kell a céhszellemet! És biztosítom, hogy ami ezenkívül van
                    Budapesten, még ennyit se ér!</p>
				<p>- Ó, azt gondolom! Sőt tudom! De most, ugye, feljön egy teára?</p>
				<p>- Mennyire szeretnék! De tízre Sáfárral van találkozóm.</p>
				<p>- Az jó barátja, ugye?</p>
				<p>- Igen, nagyon régi; szinte gyerekkori.</p>
				<p>- Milyen különös, hogy annyira más az irányuk, hitvallásuk!</p>
				<p>- Az újságunkat érti? Ó, ez csakugyan nem számít! - felelt Gond némi zavarral. -
                    Mint gyerekfiúk együtt koplaltunk, aztán ő ott kapott kenyeret; tíz éve
                    annak.</p>
				<p>Elbúcsúztak. Otthon Éva Torday Zsófi pár ceruzás, kusza szarkalábját lelte. “Már
                    végképp ki vagyunk lökve, mi régiek! De én szentimentális vagyok, tudod, és csak
                    férfi ráz le könnyen! Édes, a kisöcséd ügyét említetted minap, és azért szóltam
                    fel, hogy eszedbe hozzam Novák kanonokot, címzetes püspököt, emlékszel még rá?
                    Az a szép kis karcsú pap, aki nálatok volt Aranyoson, aki olyan szerelmesen
                    nézett rád. Most itt van pár napra az érsekkel; olyan lila színje van, tudod, a
                    derekán, mondják, hogy már nagyon befolyásos. Mi az neki, egy székesegyházi
                    karmesterség? S fiam, az be úribb állapot akármi rongy zenedei tanárságnál! A
                    címét megtudhatom neked, siess személyesen, az ilyet már sokan zaklatják! De
                    kinek tenné, ha nem tinektek? Vagy tán apáca nénéd írjon? Csak az a kérdés,
                    katolikus-e a menyasszony? Ölellek, hűtlen kutyám!”</p>
				<p>Zsófi... a régi, friss, vállalkozó, hű és kalandos! Kedves, ahogy most
                    nyájassággal akar bocsánatot kérni tőle, amiért tán a volt urával flörtöl!...
                    Nem, őt nem ejti el!... De a Ferkó ügyét, hogy elfeledte, Úristen! Hogy a lány
                    katolikus-e?... Csak annyit hallott, hogy nagyon jómódú. Hm, Ferkó mint komoly
                    férj, majd apa!... Csupa gyerek még, a lány is bakfis; bolondság! Majd elveri a
                    pénzét, aztán elválnak ők is! De az öccsére csak úgy emlékezett, hogy folyton
                    egy macskát nyomorgat, s él-hal a tejhabos rolóért. Azóta emberré is válhatott!
                    Hát még Theodozia; azt nem látta vagy tizenkét éve. Milyen lehet most? Nagyon
                    apácás? Vajon röstelkednének egymás előtt? Igen, írni fog neki! Meg Nováknak is,
                    ma még egy szép levelet; hogy nem ér rá elmenni, de nagyon kéri jóindulatát az
                    öccse ügyében. Bár érdekes volna találkozni vele... no lám, a papocska! Majd
                    idővel egyszer, ha... mind a ketten nőnek még, felfelé!... Hű (milyen butaság!).
                    De hogy ő így elmaradt a véreitől! Szegény apa!... S most beleszalad az idegen
                    hadba, s kije lesz vajon a százfelől összeverődött gyülevész, érdekes nép közt?
                    Most úgy benne van a nagy lerázásban, csak háta mögé dobálni, elhagyni minden
                    múltat... és ő bírja is... és semmi baj; de annak a két kis szuszogva alvónak
                    odaát, Péternek meg Palinak, majd ha felnőnek, nem lesznek rokonaik. Baj ez,
                    vajon?... Egész elfáradt a tűnődésben.</p>
				<p>Valamelyik este Pirkler Móni kereste fel váratlanul. Végigkutatta a mappáját,
                    széthányta a vázlatokat.</p>
				<p>- Drágám, mi történik itt? Hol vannak a szép, kék-sárga katrincaváltozatok, a
                    patyolat-frissesség, a termőföld-zamat? Mit művelsz, gyermek? Mit szól ehhez a
                    Múzeum?</p>
				<p>- Ej, ezt a rongyos kis palettát, ha kontárság vagy játék is - nem adtam bérbe
                    sehová! Azt firkálok, ami nekem tetszik, ami eszembe jut!</p>
				<p>- Nini, milyen jól áll neki a kis kofaság! Te, menyecske!... Azt hiszed, nem
                    tudok már mindent? Az ifjakhoz álltál hirtelen, ’isz nincs rossz gusztusod; bár
                    azt mesélik, hogy hasmánt fekve a földön föstenek ebben áll az “újszerű” voltuk,
                    te biztosan tudod már, hogy igaz-e? Azt üzenem, hogy Hokuszái ebben is megelőzte
                    őket néhány ezer évvel.</p>
				<p>Éva akaratlanul is elkacagta magát az öregúr furcsa grimaszain. Az kissé
                    elkomolyodott.</p>
				<p>- Jaj, rózsám, Mónika már vén róka, sokat látott, és túlélt egy néhány “irány”-t
                    meg “mozgalmat”, amióta a mások elmezavarában keresi kenyerét. Tíz évvel
                    ezelőtt még mártírhalált lehetett halni, egy “Tetvészkedő nimfá”-ért, s
                    szívrezgetően “új” volt, hogy a betyár napocska besüt az orr bibircsói közé is
                    meg egy szennyes alsóna... opp, pardon!... ráncaiba. Ma ez mind ósdiság,
                    mondjátok, hisz a múzeumoknak is van már belőle. Ma az akt nem is akt, ha bőr is
                    van egy kicsi a húsán; ma egy tájképet elébb papiroson kell kiszámítani,
                    köbgyökvonással; s az emberi orrból meg más szervekből ködfoltoknak kell
                    kiszállni, szétfelhőzni a képen. De már jön, rohamosan s külföldről, a számozott
                    arckockák kora s az omnibuszló, amelyiknek a füleiből nőnek ki a körúti
                    házak.</p>
				<p>- Na, ne tréfáljon!</p>
				<p>- Nem baj az, gyermek! Ami van, az egy se lett ok meg cél nélkül, s nyoma is
                    marad, ha elment. Hanem teneked nagyon jól kell bánni a Mónikával, mert a Kultúrából meg nem élsz, gyermek! A skriblerek még csak
                    megosztoznak ott a húsz krajcárokon, de ti, bársonyzekések éhen halhattok attúl
                    a pár fejléctől, meg hogy Gond Tibor vagy más, Vajdát piszkolja ott szép,
                    cirkalmas mondatokban. Egyébiránt első pártfogódat, lelkes hívedet, te hálátlan
                    kis nősténykígyó!</p>
				<p>Éva összerántotta a szemöldökét, a kis öreg mindjárt kérőre fogta.</p>
				<p>- Na, ’isz tudod, hogy nem kell izélni, ha Mónika egy-két jelzőt mond! Ki venne
                    titeket komolyan, ti... kis szépek? De mondom, vigyázz egy kicsit, gyermek, úgy
                    legyél azok közt, hogy mindig ép legyen a híd mögötted visszafelé, értesz? És
                    addig is, míg Sonntag, az “ifjú herceg” bele nem un (mert így titulálják ott
                    versben, ódában), neked addig is élni kell a dolgod után; plakátrendelés nem
                    lesz minden héten! Ládd, az a Major, az a légy (de talentumom az eblelke), a
                    héten háromszor járt nálam; de téged, nagyhercegnő, még instálni kell, hogy
                    elvedd a pénzemet).</p>
				<p>- Választott valamit, vagy csak papolni jött? - kérdezte Éva, és nevetve csapta
                    be orra előtt az albumot. Már kezdett érteni az öreg nyelvén.</p>
				<p>- Így la, ez illik a menyecskének! Hát hogy adnád ezt a két párnarajzot ezzel az
                    ellenzővel? Mindjárt előleget adnék, és megrendelném nálad, két-két példányban,
                    de kell, hogy pontos légy!</p>
				<p>Éva nemigen engedett lealkudni az árakból, hisz látta, hogy vásárló szándékkal
                    jött ez ma hozzá, szüksége van a holmira. Mikor készen voltak. Éva meghívta
                    vendégét egy csésze teára. Máris hozta mindjárt, e leánynak, ki most mindenes,
                    szobalány, házvezetőnő és bonne volt egy személyben, különös érzéke volt az
                    ilyenhez: a tempo magára kapni az asszony-tervezte elzászi szobalány-kosztümöt,
                    s elrendezni a tálcát hímzett terítőkkel. Rosztoky majolikával. Mónika
                    belesüllyedt egy mély öblű, piros karszékbe, s a bíborszín lámpaernyő meleg
                    fényhullámokkal öntötte körül így oly lágy vonalú, könnyed kis alakját,
                    százráncú, mozgékony képét. Éva nézte, milyen graciózus a mozdulata, ahogy
                    fölemeli, meghajlítja a findzsát. Vörös kis gnómarca a vörös szobában, a
                    csillogó, fehér hajakkal izgatóan képhatású volt.</p>
				<p>- Még egy cukrocskát instálnék, édes asszonyom - hajtotta oldalt lágyan szelíd
                    kis faunfejét. S milyen halkan beszélt, szinte olvadóan! És csudák csudája...
                    tán még nem is tegezi most, míg legfinomabb “jelzői”-vel diszkréten dicsérgeti a
                    házi süteményt. Lám - gondolta Éva mulatva -, az elébbi kis mérges boltos
                    eltűnt, helyette egy ódon granszenyőrke ül itt! Valami kis önkényes
                    illemszabályt csinálhatott ebből magának;e percben ő itt
                    csakúri vendég.
                </p>
				<p>- Ó, Mónika nagyon régi fiú - beszélt magáról, amíg kedvtelve szopogatott. - Sok
                    szép időről, szép emberről tudna mesélni! Megírom egyszer a
                    visszaemlékezéseimet, később, ha majd... ha öregebb leszek. Igen, hisz mindig
                    jönnek új, szép emberek, soh’sincs ez készen! Munkácsynak érdekképviselője
                    voltam, hat éven át... Jókai - szegény drága -, annak hitelezője, házizsidaja,
                    barátja. De hogy megszépül az ember, ha meghal!... Idővel, néha a holtak is
                    kopnak; meg újra fölmennek; ázsiójuk van! De amit csináltok, a mű, az mégis több, biztosabb; az megtisztult, leszűrt mivoltotok.
                    Mindig személyes viszonyban voltam a műtárgyakkal; soktól nem bírtam megválni,
                    le se vittem a boltba, hozzám nőtt, enyim maradt. A nőket is szeretem, drága kis
                    szépeket... hogyne! Az öreg barátjuk vagyok, tegeznek, megpusziznak, elmondják
                    minden titkukat... ó, Mónikának valóságos szívszanatóriuma van; a Lipótvárosban
                    nem is fair dolog a Mónika leányzsúrjairól elmaradni! De látja, nőből még egyet
                    sem jutott eszembe végleg otthon fogni magamnak, sohasem házasodtam.</p>
				<p>- Adja, hadd töltök még!</p>
				<p>- Csókolom drága kacsóját... vagy megengedi mégis, hogy: kacsódat? Ó, mondom az
                    összes társaságbeli leányok megpuszizták már ezt a csúnya képemet, a mamáik is
                    húsz évvel ezelőtt, mert már akkor is Mónika voltam, öreg barát, özvegy
                    legény... ez a formám, a keret melytől néha oly szép kitévedni; ó, de csak ha ők
                    akarják, nagyon akarják... és mindig amamák közül e
                    százszor drága, szent kései kíváncsiak!...</p>
				<p>- Még egy süteményt!</p>
				<p>- Milyen kedves! A kis kezet, áh, mutassa csak! Mindig gyengém volt az ilyenforma
                    kis erős, truccos kacsó, mert egy régi kézre emlékeztet... amelyik nem is volt
                    tán, csak egy vén huncutnak romantikahorga egy életen át, mert sok kis édesnél
                    bevált kezdetnek ez a mese. De nem, teneked úgyse próbálhatok udvarolni, nem is
                    tetszel nekem, nem vagy az én típusom, nagyon okos és utálkozós! Meg aztán
                    üzletfél, hiába! Neked megmondhatom: igazi volt az a regés kéz negyven évvel
                    ezelőtt; ilyenforma volt, nem kövérke, puha, ilyen kis truccos és kemény.
                    Virágzó, tizenhat éves alakocska járt vele, szigorú, keskeny homlok,
                    összehúzott, buta szemöldök. A gazdáját én csak az utcán láthattam, a Nagy
                    utcán, Tordán; a főügyész lánya volt, és templomba ment minden vasárnap
                    tizenegykor. Csak ez az egy útja volt, és én követtem egy éven át reménytelenül,
                    búsan, boldogan; és bementem utána a plébániatemplomba, és néztem a kezét az
                    imakönyvön; és jó volt, hogy egyszer se nézett rám, és lehetett kínlódni édesen,
                    tűrni a csúfolódást a húsz esztendős, zsidó patvaristának... mert mondtam tán,
                    hogy elvégezte ifjan a jogot is ez a vén boltos! Mindegy az, szívem... most
                    gazdag ember vagyok, szépen éltem, igen... hálátlan kutya volnék... és még van
                    célom az életben, még készülök, ragaszkodom... de az a kis szűz csak
                    egyetlenegyszer is rám nem nézett!... Elcsépeltem ezt az emléket negyven év
                    alatt; ó, mennyit maszlagoltam vele nőket! Pedig igaz volt, létezett... a
                    körülményeket cifráztam, hazudtam néha a stílus kedvéért. Megmondjam a nevét is?
                    Bay Antóniának hívták.</p>
				<p>- Úristen! Az unoka-nagynéném!</p>
				<p>- Á!... Lehetetlen!</p>
				<p>- De mondom! Tóni néni... szegényke!</p>
				<p>- E! Az egész mesét csak kitaláltam! Azóta, mert van bennem valami régi, vidéki
                    romantika!... Soh’se élt ilyen nevű hölgy!</p>
				<p>- Pedig ma is él Ungváron, kis vénleány, az ezer korona kegydíjából. Most is
                    éppolyan büszke, szégyellős, templomos.</p>
				<p>- Ó, hát ennek is vége! Isten vele! Megyek én innét! Köszöni a vendéglátást
                    Mónika, szegény kisemmizett, és... adja ide azt a gonosz kis kezét egy csókra...
                    így igen! A humimat pedig pontosan szállítsd, mert egzekválok irgalmatlanul!
                    Fizetve van! Nézze meg az ember! Van-e jó munkásnőd?</p>
				<p>Bevetve kísérte az ajtóig ezt a kedves, furcsa figurát, és szívesen szorította
                    meg a kezét. Lám, mi mindenkivel össze lehet melegedni egy csésze tea mellett!
                    Hisz ez egy érdekes “alak”; a hol zsargonos, hol táblabírós dialektusával!
                    Ócsárló boltos; finom műbarát; antik, vidéki gavallér; pesti zsúrkaland-hős...
                    mindebből van benne, vagy magára stilizálta. Mért is írnak azok a Kultúrások mindig olyan kínos parti ködöket, magányos
                    tépelődést, megőrülni kezdést, kisfiúk idegéletét, kéj-öldöklést? Mikor így
                    mászkálnak Pesten a “témák”!... De ehhez persze ő nem ért; úgy tudta.</p>
				<p>De azért érdeklődve, csudálva hallgatta az írókat néha, s mindig elolvasta a Kultúrában dolgaikat. Csakugyan nem volt benne nagy
                    irodalmi érzék, ezt is most inkább illemből kezdte, de szokatlanul mély
                    lehangolást, erős és fájó elkedvetlenülést okoztak benne mindig ezek a modern
                    írások. Néha megint sötét órái voltak ilyenkor, s hajlandó volt végső, tragikus
                    eldőlésnek, reménytelen és teljes szárnytörésnek érezni életének azt a
                    szerencsétlen nyarát, mikor - valójában először - szeretett; katasztrofálisan
                    véletlenül, vaktában és elveszejtődve, s e nagy kiszolgáltatottsága úgy
                    megszégyenült egy korcs viszony megmagyarázhatatlan vereségében... De végre
                    is: hiszenő volt megint, fölegyenesedett... csak nem
                    fogja holtáig azon mérni önmagát, hogyki volt az, aki
                    miatt először s tán utoljára sírt!...</p>
				<p>Ha ráért, elszántan ette keresztül magát néhány nagy, klasszikus regényen, s a
                       Bovaryné vagy Dosztojevszkij Félkegyelműje és a többi ugyancsak mély és őszinte megrendülést
                    keltettek a kedélyében; napokra a hatásuk alá került. Még Dickens is ránehezült.
                    “Úgy látszik, a jó irodalom elszomorít!” - így gondolta tehát. S csakhamar
                    kosztümkönyveket vett elő, vagy régiStudiókban
                    böngészett.</p>
				<p>A péntek estéken, ha néha elment, Gond és Major közt ült rendesen: ők hárman
                    lassankint egy szakmabeliek módján értették egymás nyelvét. Tibor pártatlanul
                    egyképpen favorizálta kettejük rajzait, noha a Major személye néha nagyon
                    idegessé tette. Kívülök egész sereg fiatal művész rajzát, fejlécét,
                    szoborfényképét hozta az újság; egyszer jött egy pasztellje Ipolyi Jenőnek is,
                    kiről azt mesélték Évának, hogy teljesen magányba vadult, és “külön utakon” akar
                    járni, de nagyon nyomorgó most, rongyos és szegény. Az itt néha feltűnő
                    “bársonyzekések” kinézése is igen változatos volt egyébként. Gyakran itt volt
                    köztük egy Hiób nevű, nagyon jó nevelésű, jólesőn úri szerénységű, kellemes fiú,
                    kiről Gond azt mondta, hogy a Lipótváros egy volt képviselője az apja. Egy
                    másik, Bloch, sánta volt, már nem egészen gyerekfiú, félszeg és félénk. Egy
                    harmadik, komoly és kemény arcú emberről mondták, hogy az, Bokor a neve,
                    nyolctagú családot tart fenn iszonyú küzdelmekkel évek óta; hogy egészen
                    rendkívüli talentum, még a zsürik sem merik agyonhallgatni. Éva többször
                    beszélgetett egy fiatal szobrásszal, Windellel, ki most jött haza
                    Németországból, “a nagy Kramer”-től, s nem győzött lelkesedni a mesteréért. Volt
                    köztük egy, Farkasnak hívták, ki nemrég egy cizellőrműhelyben inaskodott, ott
                    jutott eszébe, hogy művésszé kell lennie, s ötszáz koronából - ennyi volt az
                    öröksége - csaknem egy évig gyúrt Münchenben szakadatlanul, éjjel-nappal szinte.
                    Kedves, bárdolatlan és jó volt; egyszer majdnem megmutatta a kávéházban a
                    fiúknak (egy kis helyen), hogy milyen barna még a hasa a nyári napkúrától.
                    Végtelen komikus, őszinte grimaszt csinált, mikor oldalba lökték Évára mutatva.
                    Általában csakugyan frissebbek voltak, egyszerűbbek az íróknál, egyenletesebb
                    lényűek. Nem volt bennük annyi szenvelgés, folytonos, kínlódó, maguk figyelése,
                    annyi erőlködő póz, hazudt fáradtság, csinált rosszhiszeműség, kétségbeejtőn
                    örökös tudatosság. “Mert a foglalkozásuk erős testi munkával is jár és kevésbé
                    fogalmi!” - magyarázgatta Major Hugó.</p>
				<p>Vajon hogy történik az, hogy így egy helyre összekerül ennyi sokféle rendű és
                    fajtájú ember? - tűnődött sokszor Éva, ki rajzaikon, minden apró skiccen,
                    vonáson értve és csodálva ismerte meg azt, mi közös volt bennük: valami nagy
                    feszültséget, kikívánkozó, erős lendületet még legnyersebb túlzásaikon, rikoltón
                    merész elgaloppozásaikon is. (És nem is mondtak annyi zagyva teóriát, mint
                    szegény Ipolyicska hajdan!) Már sejtette, hogy a Gond Tibor szervező hajlama
                    tartja itt őket aKultúra körül, s hozza össze néha az
                    Itáliában; bár azelőtt is ösmerték egymást: “Egy kávéházba térülnek Pesten
                    maguktól az egymáshoz való emberek!” mondották. Ám míg az írók majdani könyveik
                    kiadásával, jövőjük összes, felbuzgó reményeivel kapaszkodtak az új vállalatba,
                    addig képzőművésznek a harminc-negyven koronás fejléceken, reprodukción kívül
                    csakugyan nem jelenthetett aKultúra mást, mint
                    hangadást, kritikát, nevek emlegetését, harcos kivédésüket a máris felszisszenő
                    “hivatalos művészet” támadásai ellen; csupa erkölcsi hasznot tehát egy majdani,
                    forrón várt és sürgetett időre, mikor majd el fogják adhatni méteres vásznaikat,
                    márványszobrot faragnak megrendelésre, és megtervezhetik palotáikat. De nekik
                    nemcsak egy korona ára papiros kellett meg húszért tinta az alkotáshoz, mint
                    amazoknak, hanem drága festék, vászon, drága modell és műterem, s a
                    gondbarázdás, fiatal arcok sokszor voltak tanúi, micsoda önmegtagadások,
                    embertelen küzdések voltak mind ennek súlyos ára, s mennyi konok erő, vakbuzgó
                    fiatalság pazarlódott el az egyszerű megmaradásban.</p>
				<p>AKultúra mecénása maga is festő volt, sőt, tán iránta
                    való udvariasságból adtak itt helyet a képzőművészetnek is e csaknem tisztán
                    irodalmi emberek, Szörény Tekla régebbi társai. Mert mindenki tudta, hogy csak
                    rokona kedvéért vett részt, s csak anyagi hozzájárulással ez új mozgalomban a
                    fiatalember, ki évek óta külföldön élt, s az itthoni bajtársak anyagi
                    küzdéseitől idegen, céhen kívüli versenytárs maradt. Ám egyelőre bőkezűen
                    ellátta a tán kétszáz előfizetőjű, merész kis vállalatot, mely más néven két
                    évvel azelőtt is tengődött már egy ideig a Szörény Tekla meg tán a “főnök”
                    jóvoltából. S a fiatal írótehetségek most győzni akartak az észre nem vevésen,
                    agyonhallgatáson, melyben első próbáiknak része volt; most maguk hívták ki a
                    harcot, bátor és kíméletlen hangú támadó cikkeket, bírálatokat írtak az avult
                    irányok, senyvedő epigonstílusok, az egész sekélyes, szubvencionált irodalom
                    ellen, mely “elszívja tőlük a levegőt”; noha évtizedek óta egyetlen igazi,
                    eleven alkotást csakugyan nem adott. Hogy mi telhet ki majd e sápadt, hosszú
                    hajú, furcsán együvé-kallódott fiatalemberektől; maguk sem tudhatták még
                    bizonyosan, de mindenikük mögött volt már egy-két újhangú vers vagy legalábbis
                    fascinálóan szép sorok, egy-egy hallatlan szófűzésű prózai töredék vagy egészen
                    új műforma-kísérlet nyers szépségei, s ők fáradt pózaikkal, “letörés”-i
                    szenvelgésükkel, mindenestül komolyan, szentül fanatikusan hittek a saját
                    tehetségükben, s esténkint megjelent köztük, hóna alatt nagy kézirattáskával a
                    kis fürge ember, a “Főnök”, hogy kiossza a szigorú gáncsot és bő magasztalást.
                    Csalhatatlannak hitték.</p>
				<p>És a hónap elseje táján, mikor ég tudja honnét összekínlódott kis gázsijukkal
                    együtt maradtak éjfélután, néhány pohárka pancsolt sherry mellett, hittek az
                    ideálban; e véres és könnyes, hazai kultúrában, melyet idegen, terebély és nemes
                    fák szemjéből kell mindég újraoltani, hogy felviruljon, de az ősi, vad tő idegen
                    ereje ellenáll, a mély gyökérszálak Keletbe fogóznak, s a legjobb kertészek
                    karja csüggedten hullt le mindig, a legszebb termés kallódva esett szét a kemény
                    ugaron... Ó, mikor így beszéltek, csakugyan nagyon fiatalok voltak; szenvedők,
                    keserű daccal reménykedők! Kis életproblémáik csudálatosan kitágultak ilyenkor,
                    országos bajokba nemesültek. És a legnagyobb magukfelejtésben eggyéolvadva,
                    önzetlen messiáshittel tömjéneztek a nagy, egyetlen, igazi zseninek, a
                    lírikusnak, “amilyet csak e túl érett idő, ez ideges, feszült légkör, e halálra
                    termékenyített, méregsűrűvé kevert vérű fajta, s végveszélyes ország
                    teremthetett!” Ilyeneket mondtak. A lírikus Kürthy Bálint még nem szerepelt
                    külön kötettel; Párizsban élte egyelőre vállalt, bujdosó éveit, onnét küldözte
                    megdöbbentően új szépségű csodálatos írásait; eddig kizárólag a Kultúra közölte.</p>
			</div>
			<div type="chapter">
				<head>8</head>
				<p>Rosztoky Éva egy híres ruhaszalonnal volt szerződést kötendő szezononkinti
                    módosított “párizsi” divattervekre; járkált, alkudozott, keresgélt heteken át -
                    nem is röstellve a munka “művészi szempontból” igénytelen voltát; már előbb
                    feltette volt magában, hogy ilyenben nem lesz előítéletes. Mikor egy este megint
                    az Itáliába ment, feltűnően sok bársonyzekést talált ott (így hívták magukat,
                    bár egyikük sem viselt ilyen öltözetet), s váratlan sokszor hallotta említeni a
                    Vajda Róbert nevét.</p>
				<p>- Na, ugyi - ismételgette jókedvűen, csendes ujjongással Farkas, a volt cizellőr
                    -, ugyi, mondtam, hogy kiugratjuk a nyulat a bokorbul! Csak nem nézi szó
                    nélkül, hogy itt együvé bogárzottunk!</p>
				<p>- Már csak szólni muszáj neki valamit, az is igaz! - hagyta rá beleegyezően
                    Bloch, a sánta fiú, ki úgyse bánt most semmit; egy nagy Ezsajásba kezdett az
                    ősszel még; a prófétát festette mellét tépő, enthuziált, meztelen tömeg
                    közepett.</p>
				<p>- Azért odakinn - vélte Windel, a Kramer tanítvány -, igen, van ott is vaskalap,
                    butaság, hogyne - de hamarabb visszaszorítják, a maga határai közé. Ott van
                    külön fórumuk, közönségük lelkipásztorokból és katonatisztekből, mint a
                    guvernánt-regénynek; kinek árt az? De hogy egy ilyen bekerített fejű
                    hivatalnoknak, egy ilyen sajtféregnek, mint ez a Vajda titkár úr, nyitva
                    legyenek az összes országos napilapok! Nem volt egy képed, egy vázlatod, te
                    Bokor Jani, amelyikről ne “tájékoztatta volna” a közönséget három-négy
                    ravasz-rókás, “tárgyilagos” sorban, hűvösen; és úgy mellesleg, végképp
                    lekicsinyelve még a dicsérettel is. Ennek az orrára koppantanának másutt!</p>
				<p>Bokor, a nagycsaládú, szintén nem izgult nagyon. - “Nem döglöttem bele!” -
                    vonogatta a vállát. Annyi gondja volt mostanában. Az anyját operálták, egyik
                    nővére tanítónői kinevezést várt a fővárosnál, másik jegyben volt egy
                    magánhivatalnokkal, s ha lett volna négyezer korona egy pénztárnoki kaucióra!...
                    Felesége nem volt hálisten, de négy iskolás testvér várta tőle a tandíjat,
                    kenyeret - mostanában tán nem is bánta volna, ha kibékülhet minden hivatalos
                    fórummal, ha módja kerül megalkuvásra. A Vajda múzeuma megvehetne két tavalyi
                    üvegmozaik ablaktervét; hisz már azzal segítve volna! Hát még befolyása a
                    minisztériumban egy állami vételhez!</p>
				<p>Hiób is, a képviselő fia egész rendén valónak látta, hogy Vajda Róbert kritizálta
                    a lapja szemlerovatában az őKultúrabeli fejléceiket;
                    hisz mint díszítőrajzok, neki szorosabb működési körébe vágnak; azonkívül Vajda
                    mint két nagy napilap művészeti rovatvezetője, eddig sem istápolta túlságosan e
                    néhányuk - számára idegenszerű, sőt, tán frivol, ellenszenves művészetét. Végre
                    is - nem tagadhatja meg eddigi felfogását, munkáját, vallott hiteit. Végre is ő
                    ezelőtt tíz esztendővel - ha jól, ha rosszul - megcsinálta azt a Múzeumot.</p>
				<p>Ám az írók közül egy sem volt ily engedékeny kedvben. - Mit? Jó, hogy kikezdte
                    őket, végre - most legalább a képire lehet mászni ennek is! És mindenkinek! Csak
                    nem szőrmentibe! Csak nyílt harcot, kíméletlen birokra menést minden vonalon!
                    Veszteni nincs mit, de nyerni csak így lehet valaha! Meglássuk! Ők bírják még a
                    koplalást, de egyszer el kell, hogy jöjjön az idejük! A művészeknek ugyanaz a
                    céljuk - kell hogy az legyen! Nem bujkálni, csúszni, megalkudni - megharcolni a
                    harcot becsületesen minden elfogultsággal, korlátoltsággal, az arrivée-k
                    presztízs-féltő irigységével; s a közönségre hatni közvetlenül, azt nevelni ki
                    maguk számára hittel és türelmesen, hogy egykor hivatkozhassanak rá, mint tiszta
                    szemű, értő és hű táborukra.</p>
				<p>Így tüzeltek, magukkal ragadva csakhamar a nagyrészt valamivel idősebb,
                    próbáltabb művészeket is. Hallgassanak csak őrájuk! - Jólesett ilyenkor
                    komolyan és férfiasan beszélni, nyájjá egyszerűsödni a rokonvélemény
                    hevességében e sokfelé zilálódó, érzékeny finomságokban szétrezgő, ideges
                    szándékossággal is elkülönülő “Egy”-eknek. A szép beteges írófiú arca áthevült
                    a gyönyörűségben, ahogy elnézte így a társaságot - már az irodalomtörténetbe
                    érezte bele az egész jelenetet. A gombolt kabátú élénken magyarázott már egy
                    nagyon kész és meglepő teóriát az eszmék érvényesülésének s elkallódásának
                    rendszerességéről; s a hallgatag novellaírónő most komolyan figyelni próbált rá.
                    A vidéki papfiú néha indulatosan ütött az asztalra, a szatirikus egy véleményen
                    volt a tanárral. Míg végre jött megint a Főnök, e teljhatalmú, érthetetlen
                    emberke; sietett... már értesült... már olvasta, kész volt; igen...
                    természetes, hogy felelni fognak; persze hogy nem kérnek bocsánatot, amiért
                    élni mernek! És félrehívta tárgyalni egy külön asztalkához Gond Tibort, ki most
                    érkezett Majorral egyidőben. Hát persze, mindenki helyesnek találta, hogy ő, a
                    másik művészet-kritikus feleljen Vajdának aKultúrában.
                    Éva pár perc múlva már érezni vélte egy kis ideges csömörét az elébbi
                    felhangoltságnak mindnyájukon. Néhányan halk szójátékokat mondtak.</p>
				<p>- Nem veszik észre, uraim és hölgyeim - hunyorgott Major a Kiadványokkal a kezében -, á, ami a legfényesebb az egész ügyben! Hogy
                    ez a nagyon tiszteletre méltó úr micsoda zavarban van asszonyunkkal, Éva
                    őnagyságával szemben! Itt mindnyájan megkapjuk a magunkét; csak az ő
                    plakátjáról, mely azóta jött és különlegesen iparművészeti termék - arról
                    nincsen egy árva szó se a cikkben! Hi-hú - vajon hogy érinti az öreget, hogy
                    múlt téli, sőt, ez őszi favoritja, felfedezett protezséje ilyen hamar sarkon
                    fordult?</p>
				<p>Éva ideges mozdulattal vette kezébe a cikket. Hiszen meg se nézte még - úgy ült
                    itt, mint az álmodó!</p>
				<p>- Valóban, Éva asszony köztünk az egyetlen igazi szövetséges, tán az egy, ki
                    tisztán az ügyért van itt, csak mert szabadon akart dolgozni! - szólt bele
                    komoly, feddő hangján Gond. - Mertőt szívesen látták
                    volna odaát is!</p>
				<p>- Úgy van! - hagyta helyben méltányosan a Főnök. Néhány rövid bizonykodás
                    elhangzott még, jelei némi bajtársi rokonszenvnek, becsülésnek. Évát hirtelen,
                    ijedt szégyenkezés fogta el. - Ó... ha tudnák! Így, ilyen hazug kis asszonyul
                    ideülni férfiak, emberek közé, és rászedni őket! - gondolta keserűen.
                    Mozdulatlan arccal hajolt a cikk fölé. Milyen különös stíl volt ez! Világosan
                    frazírozott mondatok, néha visszafogott élű, aprózón gúnyos szólamai; úgy tűntek
                    neki, mint azok a stiláris tréfák, melyek értelme azon múlik, hogy hová tesszük
                    a szünetjeleket. S mindez helyenkint mégis a meggyőződés komolyságával hat -
                    Gond például azt tartja Vajdáról, hogy bár konzervatív hajlamú, látása már
                    végleg egyoldalú lett, ízlése konokká mohosult - de kifogástalanul jóhiszemű,
                    tisztességes művészetember. De hogy ír! Ahogy az ellenvéleményt vakmerően
                    kizárja vagy elejti - valami kicsinylő, szinte sértő udvariassággal! De néha
                    nem lehet tudni, nincs-e inkább titkolt aggodalom ebben, valami lelepleződés
                    félelme, bizonytalansága!...</p>
				<p>És hazamenet megint elképzelte őt, görcsös igyekezettel, mintha a végleges
                    szabadulást jelentené, ha sikerülne megmagyarázni magának, összefoglalni ezt a
                    jellemet. Igaz ember ez, a dolgában legalább tiszta az ilyen ember? Tán csak
                    ideges, degenerált! Fél egyszer önmagával is nyíltan szóba állani. - Tán
                    valamiért inkább szánnia illenék! - Hátha szerencsétlen ember, és ő... hogy is,
                    hogy is bánhatott volna jobban vele? Tán nagyon csínján, okos türelemmel, semmit
                    nem kérdve, mindent elnézve és kiböjtölve vak Grizeldisz-hősiességgel? -
                    Szeszélyt, mellőzést megbocsátani, mindig visszafogadni, ezer megalkuvás árán is
                    megtartani... igen, de ő erre sohasem lett volna képes! És ugyan miért is? Hogy
                    néha kegyelmesen meglátogassa és megölelje, ó... azért ugyan!... Inkább sose
                    legyen több szerelem!</p>
				<p>Őrültség is, hogy még mindig így fantáziál, titokzatosságot, Isten tudja miféle
                    mélységeket lát bele - miért, milyen alapon? Mert nem bírja megérteni, fölérni
                    ésszel, hogy őt nem szerette jobban!... Egy egyszerű; hivatalba, előmenetelbe
                    kapaszkodó; presztízsét őrző, óvatos kis okos ember ez! Csak azt tudná, hogyan
                    gondol rá most... egy szót sem írt a plakátról! - Ejnye, hát nincs vége-hossza
                    már, most is ezen tépelődik? Mikor már hűvös, tárgyilagos, jóleső messzeségben
                    tudja magát az egész rossz epizódtól, még mindig megzavarja egy depressziós nap,
                    egy cikk tőle - a női fizikum szervi lehangolásai! Ej, szerelem... hát ez az...
                    ennyi - most megtanulta legalább!... Talán... ha másképp találkoztak volna, vagy
                    régen, nagyon fiatalon. Nem lehetett volna-e legbensőbb közük egymáshoz?
                    Boldogság?... Igen, hogyne... a Mónika templom-idillje Tóni nénivel - ez, ez van csak: félig fantázia, félig hazugság, emlék! Aki
                    nem bírja testi élet nélkül, jó - tegyen akármit a saját felelősségére -, őneki mindenből elég volt, hogy soha többet kíváncsi ne
                    legyen!</p>
				<p>Felleges, tavaszos, februári este volt, egyedül ment haza Budára, ok nélkül
                    sietett, és a levegő mégis ilyeneket hozott eszébe. A nyári estére emlékezett
                    idegeiben (ilyen szag volt épp!), mikor először visszaadta a csókját, hangos
                    “igen”-t kiáltott bele az esős, erős levegőbe, lihegve futott le a kocsiútig,
                    magával rántotta, kacagott, aztán megsajnálta a férfit... Most elpirult, mély
                    szégyennel, mert a csókok emlékére megmozdult az ajka... éjfélutánig fenn
                    dolgozott, aztán hetekig; végtelen odaadással a divatképen; buzgón tanult,
                    nagyon jól akart csinálni mindent; a lehető legjobban! - Az Itáliának felé se
                    nézett sokáig. Márciusban egyszer Gond egy kártyája hívta valami
                    megbeszélésre.</p>
				<p>- Jó, hogy jön! - fogadta már az ajtóban. - Ez a dolog önre is tartozik; s a mi
                    ügyünk inkább, mint az íróké.</p>
				<p>- Mi újság?</p>
				<p>- Olvasta az utolsó számunkat?</p>
				<p>- Nem! A tiszteletpéldányokat később küldik szét.</p>
				<p>- Lárifári, ön hetekig se méltat rá újabban minket, hogy közénk nézzen!</p>
				<p>- Dolgoztam.</p>
				<p>- Az is valami! Hát elmondom röviden! Emlékszik a Vajda Róbert múltkori cikkére,
                    ugye? Arra én válaszoltam akkor, ne féljen, nem haragszom, ha nem olvasta! Kissé
                    tán nagyon “elvi ízű” cikkben, ahogy az írók mondják; aztán Vajda felelt újra a
                    napilapjában... de igazán, ön semmit se olvas? Szóval: így felelgettünk,
                    magyarázgattunk egy ideig, s a szépen burkolt kis sértegetéseinket
                    túlkesztyűseknek találták aKultúránk harcvágyó
                    fiataljai. Valami ürügyre lestek, hogy kedvük szerint kirohanjanak. Végre a
                    márciusiKiadványokban az új müncheni Greco-vásárlásokról
                    írván, Vajda, kissé erőszakoltan kitért egy mellékmondatban valami évekkel
                    ezelőtti, szerencsétlen dologra, mikor a mi országos Képgyűjteményünk valami
                    hallatlan balekség vagy hanyagság révén néhány rongy hamisítvánnyal
                    “gazdagodott”, állítólag hatalmas összegért. A nagyobb botrányt akkor
                    elsimították; Szinnay Gábor, az akkori művészetügyi államtitkár volt kissé
                    kompromittálva.</p>
				<p>- Jól emlékszem, Szinnay földim és jó barátom.</p>
				<p>- Kérem!... Szóval Vajda Róbert (nem tudom, mi baja neki Szinnayval - azt
                    mondják, egy időben a minisztériumban alárendeltje volt annak, vagy mi - de hogy
                    már akkor is titokban ellene dolgozott) igen; hát most megpiszkálta megint, úgy
                    oldalvást, ezt a szerencsétlen ügyet. Nekem is kellemetlen; Szinnayt feltétlenül
                    tisztességes embernek tartom. Kicsit úgy... bornírt, ne haragudjon - egy
                    olyan... magyar úr, aki liberalizmussal tetszeleg, de csak csínján; néha meg
                    hősi belebuzdulással -, de igen-igen, feltétlenül korrekt és tiszta kezű!
                    Azonkívül most szabadkőműves lett, és az én lapomban az ő páholya tartja a
                    lelket... de amúgy is... abban az átmeneti kormányban, ahol ő szerepelt, már
                    felvetődtek volt az új munkás-törvényjavaslatok, és éppen a Szinnay szűkebb köre
                    vitte a legszélsőbb radikális gondolatot bele. - Igaz, hogy ez meg politikai
                    csel akart lenni, s olyannak elég ügyetlen, de ez az út félig-meddig mégis
                    közénk vezette... de mindez untatja, ugye?</p>
				<p>- Körülbelül tudom ezeket.</p>
				<p>- Annál jobb! Szóval, én sem elleneztem, hogy őt itt “vállaljuk”. - Az egyik
                    fiatalunk erre (tudja az, amelyik olyan furcsa, magasan gombolt orosz diák
                    kosztümben jár, és folyton beszél) felelt Vajdának egy szörnyen bátor
                    “forradalmi” cikkben, Don Quijote-i hősiességgel egyenesen védelmébe vette
                    Szinnayt, a Képgyűjteményt, az ál-Giorgionékat; s furcsa, meglepő,
                    tótágas-szellemességgel rájuk bizonyított valami eddig felfedezetlen, magas
                    művészi értéket. Különbek, mintha Giorgionék volnának - ilyesmi van a cikkben,
                    és persze hajmeresztően kedves műtörténeti képtelenségek. A főnök hozta a
                    cikket - neki az a fő, hogy szép új zengésű mondatokban legyen valami írva. Nem
                    ért képzőművészethez, hisz tudja. S mivel már kijött a lapunkban, mindnyájan
                    vállalni tartozunk, úgy gondolom...</p>
				<p>- Természetesen. No... és?</p>
				<p>- Igen, most jön a lényeges. A szerkesztőnk tehát ma levelet kap Párizsból, a
                    fiatal Sonntagtól, akinek, mint tudja, kicsit a mellényzsebében vagyunk - s
                    ebben arra kéri, hogy “némi tekintettel az ő nevére” is, mely szerepel a lapon -
                    szíveskedjünk ne “bűnrészesül szegődni a korrupciónak”, s általában kevésbé
                    ellenségesen viselkedni Vajda Róberttel szemben - kivel ő művészeti ügyekben
                    úgyszólván baráti kapcsolatban állt... Eddig van! A dolog nyitja valószínűleg
                    üzleti politika, családi fegyelem... nem is hittem, hogy ekkora! Sonntag papa,
                    az összes Sonntag gyárak és kartellek mai atyaúristene üzleti, tehát politikai
                    dolgokban a skrupulozitásig aggodalmas. A mostani kormánytól ő minden
                    élvezhetőt élvez; az új (Szinnay-párti) munkástörvénynek még a gondolata is
                    szíven találja.</p>
				<p>- Nézze csak! Itt jön Sonntag Tekla!</p>
				<p>- Már tud az unokabátyja leveléről. A Főnök beszélt vele telefonon.</p>
				<p>- Mit szól hozzá?</p>
				<p>- Nagyon ideges. A fiatal kiadónak ez az első ilyen beavatkozása; a fiúkat
                    szörnyen fellázítja; pedig a maga részéről igaza vagy legalábbis jussa van
                    benne.</p>
				<p>- De a maga véleménye, Gond?</p>
				<p>- Én is azt hiszem, hogy az ilyen formájú rendreutasítást kötelességünk elvből
                    visszautasítani. És épp ezért, ha már benne vagyunk, most már a végletekig kell
                    hajtani ezt a buta harcot. Inkább, ha kell (és tán úgyis ez lesz a vége)
                    mindnyájan kilépünk a lapból. Azt hiszem legalább!...</p>
				<p>- Igen!... Nos?</p>
				<p>- Itt még nem tartunk azonban. Egyelőre egy cikket kell megmutatnom önnek. Ezt
                    ezúttal az a jó kis kövér arcú írónk gyártotta, nézze, az, aki ott ül az
                    asztalvégen, és ugyancsak figyel ide; az állatmesék írója. Megmondtam, hogy csak
                    úgy egyezem bele a közlésébe, ha ön látta és jóváhagyta.</p>
				<p>- Szükséges ez? Én mégiscsak...</p>
				<p>- Hogy ön csak asszony... azt akarta mondani? Hm! Szégyellje magát!... Nézze, én
                    fontosnak tartom ezt. Vajda önnek mégis nagy szívességeket tett; a helyzete így
                    kissé tán nehéz köztünk. Feltétlenül tekintettel akarok lenni.</p>
				<p>- Adja kérem... elolvasom!</p>
				<p>Ideges ujjai közé fogta a három hosszúkás papírlapot, és erőlködve, figyelemmel
                    kezdte olvasni. Olyan arccal és olyan gondolatokkal, igen - mintha csakugyan
                    erről azemberes életjátékról volna most szó; megmaradni
                    egy újságnál, ahol munkaalkalom, érvényesülés nyílott számára; mintha ambíciók,
                    tervek, művészi fejlődés meg egyéb ilyen férfias gyerekségek forognának itt
                    kockán. Mintha nemaz hozná őt kapcsolatba e nagyképű,
                    hivatalos hangzású ügyekkel, ami az Isten szerint mégis fontosabb és komolyabb;
                    asszonyi, titkos vonatkozásai, asszonyi csatája tovább a férfival, ki a legfőbb
                    ütközetben legyőzte... De hát csakugyan nem lehetettől
                    elkülönülve, emberként, magányosan állni az életdolgokkal szemben? Ha
                    legyőzheti magát!...</p>
				<p>Mikor végigolvasta, egy ideig mozdulatlan arcvonásokkal nézett még a papírra,
                    aztán ceruzát húzott elő a retiküljéből. “Ami a művásárlások feddhetetlen
                    korrektségét illeti, bátran söpörhetne a maga háza, sőt, magángyűjteménye
                    tájékán sok félelem és gáncs nélküli kaszinólovag!” Ezt a két sort húzta alá,
                    aztán bekerítette az utána következő szakaszt és visszaadta Gondnak az
                    impurumot.</p>
				<p>- Ezt kifogásolja, asszonyom?</p>
				<p>- Elsősorban... nem értem. Miről van tulajdonképp szó?</p>
				<p>- Istenem - apró panamákra, pletykákra céloz; amilyeneket tán minden múzeumi
                    emberről beszélnek. Például: egy tehetséges ember másodrendű munkáját ajánlani a
                    Múzeumnak megvételre; hogy a jobb értékesebb mű aztán a szolgálat fejében vagy
                    potom pénzért nála maradjon.</p>
				<p>- Csakhogy az ilyet nem lehet bizonyítani! - mondta az asszony tárgyilagos
                    hangon, és nem sütötte le a szemét.</p>
				<p>- Arra aligha kerül sor, ne féljen!</p>
				<p>- Amilyen merész Vajda Róbert, kész maga firtatni éppen ezt, kihívni a harcot; s amilyen ügyes, ő kerül fölénk. Ha bajt érezne
                    ebben az irányban, nem kötne bele a Szinnay rég elfelejtett ügyébe. Nagyon
                    biztosnak tudhatja magát.</p>
				<p>- Igaza lehet!... Szóval, ön azt akarja, hogy kihagyjuk ezt a pár személyeskedő
                    sort!</p>
				<p>- Ilyesmitakarni... ehhez igazán nincs jogom!</p>
				<p>- De ha én egyenesen önre bízom!</p>
				<p>- Úgy igen! Hagyjuk ki ezt - a saját érdekünkben!</p>
				<p>Felállt, a nagy sarokasztal felé ment a többiekhez. E pár lépésnyi úton
                    hihetetlen intenzitással érezte egy Vajda Róbert nevű ember létezését, és
                    gondolatban ezt mondta neki: “Lásd! Mégis én vagyok a különb!” Tudta, hogy mit
                    csinált. Ügyesen, az elfogulatlanság teljes látszatával, megvédte őt egy apró,
                    csúnya, személyes támadástól. Oly mindegy volt neki: a vádnak igaza van-é?</p>
				<p>Szörény Tekla a széke mögött állt már, készülőben. A kesztyűgombjait tépdeste,
                    kicsit halvány volt, a szeme ilyenkor a rendesnél is mélyebb árkú, sötétebb.
                    Megérintette Éva vállát.</p>
				<p>- Nem jönnél most velem innét? Sétálhatunk egyet!</p>
				<p>- De igen!</p>
				<p>Csodálatos egyértelműséggel örültek most, hogy így, kettesben itt hagyhatják ezt
                    a sok férfit. Nem fogództak egymás karjába, de gyors, együttes léptekkel, némán
                    haladtak jó darabot a Duna-soron. Friss szagú szél hűsítette az arcukat. Éva
                    érezte, hogy Tekla fog szólni valamit.</p>
				<p>- Látod - mondta végre -, semmivel sem különbek nálunk! Minden ügyes-bajos
                    dolguknak, politikának, csatának éppen úgy ez a sorsa; “rózsaszínű rongyok
                    keverednek aktáitok közé”, csókos bolondság mindennek a gyökere.</p>
				<p>Éva hallgatott egy ideig, de érezte, hogy már megkérdezheti:</p>
				<p>- Mi a baja a te unokabátyádnak Szinnay Gáborral?</p>
				<p>- Én vagyok a baja!</p>
				<p>- Igen?</p>
				<p>- Igen! Viktorral mi szerelemben vagyunk tulajdonképp. Tán már leánykoromban is
                    egy kicsit; de a szülők nem veszik az ilyet komolyan. Hanem hogy özvegy lettem,
                    nagyban ment, úgy volt, hogy majd mégis összeházasodunk. De ő mindig elment...
                    akkor is fél évig oda volt egyfolytában. Sűrűn leveleztünk. Tudod, nagyon furcsa
                    fiú az; képzeld hű tud lenni a szó legszorosabb értelmében. Tán az egyetlen
                    becsületes férfi a világon; asszonynak is mindig megmondja a színigazat, és ez
                    csaknem mindig kellemetlen. Nincsenek is barátai; tán én vagyok az egyetlen,
                    akit lelkileg közel enged magához, és tán ezért fontos neki a mi dolgunk. Nagyon
                    magányos és nagyon keserű gyerekkora óta; és olyan gyanakvó, hogy nehéz meg nem
                    csalni.</p>
				<p>- És akkor Szinnay?...</p>
				<p>- Egy hétig vendégünk volt tavaly, a nagy hecces kényszer-főispánság után. Ó,
                    akkor örült, hogy szabadul a politikából; friss volt, megkönnyebbült, fiatal! A
                    ti megyétekből Szinnára menet a mi birtokos-szomszédunk vendége volt; az barátja
                    és pártfele volt, a megboldogult Majthény gróf; ő hozta át a nagybátyámhoz
                    vadászni (tudod, a férfiak azért járnak össze), s Szinnay olyan könnyed,
                    fesztelen, kedves; egy jó leshely ürügyén nálunk is maradt... de utóbb keveset
                    vadászott.</p>
				<p>- Hanem?...</p>
				<p>- Nézd én szeretem Viktort, igazán néha egész bolondul. A vér szerinti
                    közösségnek van valami izgató különössége a szerelemben... aztán az ő érdekes,
                    nagy talentuma, súlyos degeneráltsága meg a barátságunk, egyidős voltunk...
                    minden! De tudod, ez úgy hullámzik nálam, nem megy mindig egyformán, és mi túl
                    nagy szabadságokat adunk egymásnak; hol egyik, hol másik késlelteti az esküvőt;
                    vagy tán nem is hiszünk abban komolyan. Nem baj, azért ez mégis szerelem.
                    Csakhogy akkor fél évig oda volt... És az ősz pompás minálunk, száz színűek a
                    fák a kertünkben, régi-régiek; a Taraczkay grófok parkja volt az valaha, a ház
                    is, a falu, egy kápolnarom és egy kripta; mind sok száz éves; s a fehér
                    kardliliomok szaga tébolyító... Én akkor kerültem szembe asszonyilag először az
                    életben ilyen magyar úrral, új volt nekem, messzünnét való. Ő is elámult az én
                    okos fejemen, a másféle voltomon, mindenestül belevesztünk egy kicsit ebbe a
                    nagy csudálkozásba. És csókolóztunk az őszi mámorban a kardliliomok közt este...
                    mindössze kétszer. Más nem volt semmi! Később megírtam Viktornak az egészet,
                    hisz ő csakőszinteséget fogadtatott velem. Akkor vonatra
                    ült, egyfolytában utazott hazáig, és nagy komédiák voltak, csak sokára tudtak
                    elsimulni.</p>
				<p>- Most pedig?</p>
				<p>- Jó istenem, hát féltékeny!... AKultúrával nem sokat
                    törődött soha; belement, mert kértem rá, s küldötte a pénzt a bankárjával; ez
                    rávall különben, anyagi dolgokban egészen közönyös. Csupa véletlen lehetett,
                    hogy egyszer felvágta a tiszteletpéldányát; s a Szinnayt kivédő, sőt, magasztaló
                    cikket találta benne. Ezért a nyers kellemetlen hangja a levelének; úgy ismerem
                    már... még jó, hogy meg nem írta kereken, mit gondol! Azt gondolja, hogy én itt
                    javában viszonykodom Szinnayval. Ó, Istenem, most megint ezek a komédiák!... De
                    hogy agyonbeszéllek ma téged, Évám!... Igaz! Tibor mondott olyasvalamit, hogy
                    tőled függ, elbánhatnak-e nagyon azzal a Vajda titkárral. Hát ez mi?</p>
				<p>- Túlzás! Nekem (ezek úgy mondják) szívességeket tett eleintén, pártfogolt,
                    tulajdonképp csak közölt, kiállított; ennyi! Nem lehet, hogy ez kötelezzen!</p>
				<p>- Nem! De szinte kíváncsi vagyok, nincs-é ennek is valami asszonykelevénye
                    valahol. Mit viszket ennek az úrnak a Szinnay Gábor három esztendős képtári
                    panamácskája? Nem tudod?</p>
				<p>- Nem.</p>
				<p>- Várj csak! Valami fiatal színésznővel hallottam emlegetni ezt a titkárt.</p>
				<p>- Úgy?... Régen?...</p>
				<p>- Úgy rémlik, e télen említette valaki. Mindjárt csak! Máté Margot nénénk egy
                    zsúrján Kürthy Bálint verseket mondott egy húsz esztendős fruska (nagyon rosszul
                    szavalt), arról emlegették, hogy ez a Vajda gyöngéje - egy olyan kültelki
                    nőcske. Az Újszínház csillaga egyelőre... Mondd, fiam, nem jönnél fel hozzám egy
                    teára?</p>
				<p>- Nem! Itt a sarkon most kocsiba ülök! Nagyon elfáradtam.</p>
				<p>- Szegénykém! Itt a tavasz!... Ne kísérjelek az állomásig?</p>
				<p>- Nem! Ott van egy konflis - viszontlátásra!... De azért szeress!...</p>
				<p>Sikertelenül mosolygóra rándult arccal nézett vissza még átszaladtában. Beült -
                    és a lakása helyett gondolattalanul, ösztönös, fájdalmas óhajjal mondta a
                    Libermann villa számát. Lenkét akarta látni most. Zavarosan, csak félig
                    kifejezhetően kergetőztek a gondolatai.</p>
				<p>Pfuj! Micsoda léha senki, utálatos, férfikacér, asszonyozó természet az az ember!
                    Lehet-émás dologban korrekt az ilyen? Vagy nőügyben nem
                    számít semmi; ahogy a vadászt nem kötelezik kaszinószabályok az állattal
                    szemben, melyet el akar ejteni? Másfajta, más lény a nő, idegen, akivel harcban
                    kell állni, és aki bírja marja? Jó! De akkor ne csodálják, ha az asszony is
                    megmutatja néha tépő-karmait, alattomosan, mint a macska, és ha minden eszköze
                    alacsony, mint aki kívülrekesztett az ő erkölcsük világán. Miért vállalnók a
                    férfiak moráltörvényét, mely csak őket védi ellenünk; mi közünk az ő
                    világukhoz? A vadállat hátulról támad, és a nőbestia fondorkodik! Szép volna ma
                       diktálni egy-két fejezetet a Gond Tibor cikkében! Ha
                    csupa képzelt vagy rossz szóbeszédből kisejtett vádat, ügyes célzást, merész
                    ráfogást. És hátha... ő maga nevében írná! Ellene, azasszony
                    ellen nem védekezne ez a kaszinóba hasonult kazár lovag, e jól trenírozott
                    újgentleman; hisző, Rosztoky Éva nem párbajképes. Nővel
                    a pamlag az egyetlen csatatér, ahol győzni kell és szabad; egyéb beavatkozását
                    megvetéssel kell viselni, mint vad véletlent, elemi csapást, szemhunyorítás
                    nélkül! Ahol az asszonykígyó rést lel, hogy komoly életügyekbe csússzék, nincs
                    ellene védekezés, nincs törvényszék, melyhez folyamodni lehetne. Rendben van!
                    Vajon az asszony hová föllebbezhet, amikor gazul bánnak vele abban a
                    viszonylatban, mely számára legfontosabb, egyetlen lényeges?... Jaj, milyen
                    gyalázat, hogy ez a dühödt, tótágas-filozófia mind most zajlik és ágaskodik fel
                    benne, mikor éppen mondtak valamit egy kislányról... Egy húszesztendős kis
                    némberről, aki bizonyosan házmesterlány volt vagy efféle; aki most utálatos
                    szmokkériával modernkedik a Kürthy Bálint új versein, aki pesties, felcsírázott,
                    túlzó ambíciója érdekében ölel, duzzadt, közönséges, piros szája ingyen
                    csókjával azt látja el, aki tolni hajlandó induló kicsiny szekerét! Pfuj, milyen
                    aljas lehet!... Ámbár elvégre... kedves is lehet, naiv, ábrándos, szerelmes kis
                    asszonytárs szegény! Csak a férfi gaz; az örök haramia ebben!</p>
				<p>Nem tudta volna fél ilyen világosan se elmondani; de mindez megfordult a fejében
                    a húszperces magányos kocsiúton.</p>
				<p>A Lenke fekete ruhás szobalánya ismerős mosollyal nyitott ajtót; egy lépésnyire
                    volt, az előszobában a telefonkagyló.</p>
				<p>Rosztoky Éva nekiesett, szinte szenvedéllyel, nem is viszonozva a cseléd
                    köszöntését, ki elvigyorogta magát mögötte. AJövendő
                    szerkesztőségét hívta. “Mással beszél!” Lenke már a küszöbön állt,
                    meglepetve és örvendezőn.</p>
				<p>...A kedves, nagy darab leány, telt, erős formáival, fehér keze biztos
                    szorításával, mély és meleg jóleső beszédhangjával. “Isten hozott hozzám!” Oly
                    szívesen és őszintén mosolygott, oly jólesett még e percben is hinni az
                    örömének. És egy pillanatig jólesett újra látni a sokszor látott szobáját, az
                    óriás könyvállványt a sarokban, bőrszínű, barna és tarka hátaival; a nyájas,
                    komoly kis íróasztalt, a nyugodt biedermeier székeket, s a baracksárga lámpa
                    diszkrét, ernyőzött villanyfényét, e kis baráti, meleg lámpáét, mely az
                    állandóság, a bizonyosság szimbóluma kezdett már lenni Éva életében. Tea gőze
                    szállt fel csakhamar a fehér hímzett terítős asztalkáról, a gótikus, karcsú
                    ezüstkanna orrából... s a hirtelen rászállt zsibbadásban, a révedező fény
                    fátyola alatt nézte a lány tiszta, nagy arcát - csudálatos csudálkozással -, és
                    lassú törésű, monoton mondataira ernyedt idegekkel figyelt. Lenke egy angol
                    könyvből fordított hangosan egy szakaszt.</p>
				<p>“...Milyen mérhetetlenül sokat tudnak nyújtani adolgok,
                    az ezerszer tisztaelmélet élményei, vagy azok, melyekben
                    csak mint a “kórus” egy tagja, szinte személytelen alkatrészül vagyok jelen!
                    Szeretném a lelkem sok kapuját székében kitárni, sarkaiból kiemelni - hogy át-
                    meg átjárhassanak gyönyörű árnyékai a hét színű, eleven világnak! Egy tavaszi
                    séta hársfák közt, orgonaszagban! Vagy egy csillagos, nyári este a tanyán, mikor
                    az öreg platánlevelek zúgnak, hervatag, nedves széna illata száll, tücskök
                    énekelnek, messziről a vonat fütyül, a fák alatt terítve van, a kertilámpák
                    körül bogarak raja táncol, és a messze konyhán edénnyel zörög a cselédség... Egy
                    kora reggeli fürdő a nyári hűs tengervízben, s az ernyős hotelterasz, ahol szép
                    ifjak reggeliznek, teniszdresszben, rózsaszínűek és fiatalok! - Egy
                    csellószonáta; langyos, hosszú Walt Whitman-verssorok - egy nagy csokor mezei
                    virág; Duse egy kézmozdulata, ahogy eltörül egy könnyet a szemén. Általában egy
                    asszony; finom és szomorú bájú, előkelő és szép! Ó, mennyire meg tudnak hatni az
                    asszonyok! És minden, ami van és mindenekfölött az ember sokfélesége és
                    ábrázolásai sokfélesége! Mennyivel királyibb dolog: végigvonultatni magunk előtt
                    az élet farsangos menetét - mint közibe állni maskarában, szerepet vállalni és
                    járni a részeg táncot!...” Évike, nem untatlak?</p>
				<p>- Dehogy, az Istenért! Olvass tovább, vagy beszélj valamit - olyan jó!</p>
				<p>- A leány most felhívta kinn a telefonszámodat! Ha akarod!...</p>
				<p>- Azt izenik, kérem aJövendőtől, hogy Gond Tibor úr egy
                    fél órára elment, de majd visszajön - jelentette a cseléd a küszöbön.</p>
				<p>- Nem sürgős a dolog! - mondta Rosztoky Éva halkan. - Hogy van az tovább...</p>
				<p>- Érdekes, hogy tetszik neked! - derült széppé hirtelen a leány különös arca, és
                    vigyázva összecsukta a könyvet. - Kissé szétfolyó koncepcióban, kissé visszaél a
                    stílussal, de részleteiben csodálatos. Mit szólsz a “személytelen élmények”
                    dicséretéhez? Annyira szívem szerinti; azt hiszem, ilyesmit már írtam a naplómba
                    is. Nem venni részt semmiben, nem fejteni ki akciót, mindent kívülről, a dolgoktól várni, és folyton csak reagálni - ez az én
                    életem! Egyszer kérdezted, miért nem megyek férjhez? Kevés volna nekem egy ember
                    és néhány gyermek szerelme; vagy túlságosan sok. Állandóan, örökké megújulón,
                    végtelenül emocionálisan szerelmes vagyok mindenbe, az egész életbe. Néha
                    járok a szabadban, és kiáltani szeretnék a fákra, a szélre; tegeződve velük,
                    mint régi; pogány imádságokban. És ti, akik művelni tudtok valamit; milyen forró
                    hálával vagyok irántatok! Egy vad Kürthy-vers vagy neked egy színszóró,
                    gyönyörű szőnyegterved; milyen nagy, nagy ajándék mindez az életemnek... De most
                    igyuk ki, szívem, amíg el nem hűl! Azután te még telefonálni akarsz, el ne
                    felejtsük!</p>
				<p>- Igen! - felelt az asszony, és végigfutotta gondolatban, hogy mit is?... Azt, hogy őfelőle maradhat az a cikk, sőt... felőle
                    gyanúsíthatják, megbélyegezhetik, tönkretehetik! Kije neki?... Még ő
                    szolgáltatna ellene adatot, ha tudna! Pfuj!...</p>
				<p>- Mondj még valamit, Lenke!</p>
				<p>- Miről is... kedves?</p>
				<p>- Arról beszéltél... a szerelemrőlminden iránt.</p>
				<p>- Tudod-e - mosolygott -, hogy nem vagyok elragadtatva ettől a
                    megkülönböztetéstől, amire a magyar nyelv olyan büszke: szeretet, szerelem.
                    Minek ennyiféle elhatárolás; barátságról beszélnek, aztán különneműek
                    barátságáról, testvéri, gyermeki meg szexuális vonzalmakról. Nincsenek, hidd el,
                    ilyen határok, minden összefolyhat valami egyetemes lelkesültségbe. Szeressük és
                    engedjük eláradni magunkban az egész életet. Egy hetvenöt éves barátom és
                    rokonom, bankdirektor, nyugalomba vonult az ősszel, és világkörútra kelt.
                    “Elmegyek, megnézem magamnak még egyszer a földet - minden világrészt; minden
                    pontot, ahol életemben már voltam; el akarok búcsúzni!” Szép szál ember, ősz, de
                    piros, életerős még; abból a degenerálatlan zsidó fajtából, akiket te nem
                    ösmerhetsz; a családalapítók közül való... Ugye, ez szép! Ez kell, azt hiszem;
                       több odaadás! Hagyni, hogy keresztülfolyjon rajtunk
                    az élet, átitasson minden nedve! Minek erőlködni, mindenáron magunkat érezni, örökké feszült szívvel járni. Várj csak, elolvasom
                    neked ezt a pár szót még, amit az Isten tenyeréről ír: “Két óriás, merítő, lágy,
                    nyitott, örök tenyér, mely csak kitárul, se adva, se kérve! Két örök felhőkéz,
                    változó és mindig ugyanaz; lágyan súlyos, mint a köd; egyszer csak belehajtjuk
                    szörnyűségesenelkülönült fejünket; és akkor minden jól
                    van!...” Ó, ezt még rosszabbul fordítottam neked, mint az iméntit! Nehéz így! Az
                    angol nyelv sokkal megfelelőbb ilyen vallási elmélyedésre. A gnosztikusokat és
                    Aquinói Szent Tamást is angolul olvastam.</p>
				<p>- Mondd csak - szólt bele Éva hirtelen, csaknem nyersen -, mondd, az a Major Hugó
                    megkérte már a kezedet?</p>
				<p>- Mit mondasz?... Mi jut eszedbe?... - hebegett a leány, és fülig pirult.</p>
				<p>- Ki vele, gyermek - már úgyis tudom! - hazudta Éva mulatva, pietástalan.</p>
				<p>- Borzasztó... mindenkinek elmeséli!</p>
				<p>- Na és?...</p>
				<p>- Istenem!...</p>
				<p>- Ne “fejts ki akciót”, csak reagálj! A puszta közelléted elég volna, hogy
                    teljesen rendbe hozd ezt a bolond fiút, aki az egész világból csak téged vesz
                    kicsit komolyan. Egy művész férj - másfajtát végre is nem lehet elképzelni
                    számodra! Egy bankdirektor vagy egy fiskális oldalán nem szerelmeskedhetsz a
                    fákkal, a széllel! Nem folyathatnád egybe a határokat!</p>
				<p>- Hogy beszélsz, Évám?...</p>
				<p>- Ne haragudj... ideges, zavart vagyok; nagyon szeretlek!... De nem mondanád meg
                    csakugyan, hogy vagy ezzel?</p>
				<p>- Mondd őszintén... te az én helyemben?... Anyámnak már semmi ellen se volna
                    szava, vele tudok bánni... s a vagyonom felett magam rendelkezem. A fiú... néha
                    érdekel! De hogy úgy...vele lenni, mindég... ó, azt nem
                    bírom elképzelni!</p>
				<p>- Egyszer pedig mégis fejest kell ugranod valami házasságba vagy viszonyba,
                    Lencs, drága gyerekem! Tudod, hogy kedves vagy nekem! De néha úgy szeretnélek
                    megfogni, leállítani a két talpacskádra, a földre! Gazdag lenni, s még férfival
                    se kínlódni... ez nem megy, barátocskám!... Végre papirosszalagok fognak
                    kitekerődzni a szájadon, mint a régi képek szentjeinek. Nem tudom... ez
                    nyugtalanító!... Végre, azt hiszem, a fiúért is érdemes volna!</p>
				<p>- Igen?... Mondd, mit gondolsz a talentumáról? Az ember nincs ővele tisztában...
                    Hisz ha azt tudnám!...</p>
				<p>- Ha tudnád, hogy talentumos? - ismételte Éva, aztán hirtelen, hangosan
                    felkacagott. Egy pillanatig így nézte a leányt, szeretettel, gúnyosan kicsit,
                    nagy csudálkozással!... ezt az “okos szüz”-et. - “Ó, te kis bolond! - mondta
                    neki aztán csendesen. - Kismásféle bolond, te!”</p>
				<p>Hirtelen ugrott fel, hogy a telefonhoz menjen. Már össze is kapcsolta Gond
                    újságjával a cseléd. Megfogta a kagylót... de az izgalma eltűnt már, inkább
                    fáradt volt - s úgy érezte, hogy komikus, gyerekes játék az egész... minden!
                    Végre is annyit mondott, száraz hangon, kurtán, hogy ő mégsem akar a lap ügyeibe
                    személyes szempontokból avatkozni... hogy közöljék a cikket belátásuk
                    szerint.</p>
			</div>
			<div type="chapter">
				<head>9</head>
				<p>A sarki vendégszobában most ült Éva a tükör elé, esti asztalhoz kellett öltöznie.
                    Nyitott, nagy ablakán a tarackai kert küldte be mély, nyugtató illatait az ősi
                    fáknak; a bokrok kerekded vonalai lágyan mosódtak bele a párás, vízközi vidék
                    sajátságosan szép ezüstszürkületébe. Most a gyepágyak tüzes virágai felől
                    hullámlott be a nedves, édes szél; beáradt a kardliliomok izgató, boszorkányos
                    lelke, melyről a Tekla új versei annyi csodát tudnak. Halk, esti zene kezdődött
                    odakinn, tücskök daloltak a füvek közt meg fiatal, idei fülemilék.</p>
				<p>Éva kibontott haja fölé emelte két karját, a csipke fodrosat - képét nézte egy
                    percig a tükörben. Friss, hamvas, redőtlen volt az arcbőre a harmincadik évre; a
                    válla tán megtelt parányit, de csak érettebb, asszonyosabb lett a nyúlánksága; s
                    a haja a régi, szőke sátor... Ej, már el is szokott így a külsején tűnődni!
                    Sokat dolgozott megint - pár hónapon át konokul keresztülvitte, hogy tisztán a
                    munkája után éljenek otthon, a kis pénzhez nem nyúlva. - De hebehurgyán, túl
                    olcsón adott túl mindenen; erről csakugyan le kell szoknia!... Milyen bolond,
                    nagy nyári este! És ez a Tekla úgy telezümmögi az ember fejét a verseivel, szép,
                    rezgő, érzékletes szókkal!... Már jó is, hogy megy innét holnap a dolgára! Pedig
                    de szép itt! A liliomokon túl rózsakert következik, aztán angolos, lejtős
                    gyepágyak; terebélyes, magányos szép fákkal; tarka, lenge bokrok jóleső, képes
                    csoportjaival - Tekla itt “epikai”-nak mondja az elrendezést. Hátrább a vad
                    sűrűség jön, az ősi tarackai fák, elbújt csalitok, félénk vízerek, sok ezer
                    titkos fészek. De van gyümölcs is, lankás magaslaton; meghajtott gallyú, szelíd,
                    terebély fák, “bütykös ujjú, alázatos jobbágyok”, ezekre meg azt mondja, ó, ezek
                    a költők! Az ember, lám, alig szabadulhat a szavaik boszorkányságától!... De Éva
                    a virágházban ült legszívesebben, hosszú délelőttökön leste a párás üvegtetők
                    szűrt napfényében, mint valami zöldes ködbura alatt e sohase látott,
                    érthetetlen, idegen virágtestek titkos mozdulásait a vonalak végtelen kifejező
                    hajlásaiban. Igen, mozdulat lett számára a vonal, a színek egymásba törő, élő,
                    lüktetése. Milyen sokaság, mennyi új forma!... Ha gyerekkorában lehetett volna
                    sokáig itt!... Ha az ember tanulni jöhetne ide egyszer, csak nézni, egyedül,
                    mennyi néma szépség kínálja itt magát a csendben! Távolabb a tarka tót falu,
                    halinás, koldus népével, csenevész gyerekeivel... de a házak, a kutak, a
                    bádogtetős templomka... csupa kép, fehér-piros-zöld, együgyű, friss tarkaság. A
                    zöld verécés állomáson, mikor jött... a pici váróteremben mindjárt szemébe tűnt
                    a selyemüzlet plakátja a bánatos, szép kis kínaival - furcsa volt, ahogy
                    megörült itt neki, a Tarca menti kis faluban; hogy már eljutott ide is, és
                    bocskoros emberek, kosaras tót menyecskék gondba butult, szegény fejébe orvul
                    belévillant a színeivel nyomot hagy, ha ráfelejtkeznek sok vásáros, vonatfüttyös
                    hajnalon. Milyen szörnyű messze vannak ők, a falu népe, a gyönyörű kert sövényén
                    kívül... ösmeretlen életükkel! Itt összegyűlnek az úri vendégek, rém sok és
                    híresen finom ételt tálalnak fel nekik tökéletes ízléssel, művészien
                    felszolgálva - soká alusznak, háromszor öltöznek, rengeteg izgatószert vesznek
                    be, és éjfél utánig beszélnek... férfiak és nők. Mosolyogva gondolt rá; a télen
                    irigy kis pletykát hallott Pesten arról, hogy Tarackán néha, holdas éjszakákon a
                    legolimpuszibb kosztümökben rendezi gardenpartyját a mindkét nemű művészifjúság,
                    virágfüzéres táncokat lejtve a harmatos pázsiton. Ez nem volt igaz így... de
                    neki néha eszébe jutott: ebben az életmódban csuda is, ha nem százszor
                    bolondabbak, szerelmeskedőbbek még ezek a gazdag asszonyok! Persze, az irodalom,
                    a szók furcsa világa... abban sok mindent ki lehet élni, kiírni! Azt mondják, a
                    művész nem lehet szerelemféle izgalmak, idegkábulatok nélkül! Hát ez se igaz,
                    pedig! Ott van például Bokor Jani, minden piktortársa közt ma a legkülönb, hogy
                    él az a nyolctagú családjával, hogy húzza az igát, mint egy napszámos! De néha
                    tán ürügy a művészet, a szerelmi és egyéb szabadosságra, ha minden ilyen
                    beteges-nagyon túlfülik! Ej, ni, már ő is “smonclíroz” - ahogy jó szalonosult
                    zsargon szóval mondják ezek? Ragad az ilyen! Micsoda nagy, messzi fűszag jött be
                    most egyszerre, szénás, távoli lankák keserű illata! Tekla azt mondja az
                    otthonáról, e szelíd, dombos vidékről, hogy “szerelmes föld”; párnás, puha
                    vonalak... az embernek mindjárt lefeküdni rá, odasimulni volna kedve!... Hogy
                    tudnak ezek mindentarra forgatni; s milyen szép
                    irodalmasan! S milyen jól áll ennek a szép, kinyílt asszonynak, ha így
                    rosszalkodik szóval! De igazán, legfőbb ideje már továbbmenni erről a -
                    vidékről!</p>
				<p>Kopogtak. Persze, Tekla volt, hogy szabad-e bejönni? Átölelte, megcsókolta a
                    meztelen vállát.</p>
				<p>- Drága, mit hallok anyámtól, hogy mindenáron menni akarsz holnap. Az nem lehet!
                    Hát olyan rossz neked nálunk?</p>
				<p>- Pompás itt, de szerdán van Bodrogfőn a nagyvásár, pénteken meg Palócon. Tudod,
                    hogy gyűjteni jöttem erre a tájékra!</p>
				<p>- Az Istenért te, mit akar Pirkler Móni avval a rengeteg sok tót hímzéssel? Az
                    üzlet számára nem lehet kiadós ez a régi, kopott “néprajzi” holmi, amit te nagy
                    hozzáértéssel kikaparsz a ganébul meg dohos nagyanyóládák fiábul! Csak nem az
                    Iparrajzihoz van újra közöd?</p>
				<p>- Nem vagyok felhatalmazva a Pirkler terveiről beszélni, de kizárólag az ő
                    számára dolgozom!</p>
				<p>- Már megint ügyetlenkedsz, azt hiszem, ezzel a túlzott odaadással, utánjárással.
                    Mennyi napidíjat kapsz?</p>
				<p>- Kérlek... rendben van!</p>
				<p>- Ó, ne haragudj! Már megint a “tanácsolgató fölény, ideges vágya a
                    felülkerekedésnek; a belső bizonytalanságot rémülten leplező faji modor” - így
                    mondtad, ugye, a minap?</p>
				<p>- Dehogyis ilyen cifrán!</p>
				<p>- Csak mindig figyelmeztess, igazad lehet! Egy soká elnyomott s hirtelen
                    felkerült náció gyanakvó félelme ez, hogy hunyászkodónak ne lássék! A
                    primitívebb fajrokonaim hangossága, feltűnésvágya, erőlködő fényűzése is
                    ez!...</p>
				<p>- Hagyj föl már! - nevetett Éva, és megölelte szép arca szinte komikus
                    kedvességéért e percben. - Azt hiszem, ez a fő bajotok, hogy annyit
                    hánytorgatjátok ezt a “fajtá”-t!</p>
				<p>- Nehogy más hánytorgassa! Sajnálom, hogy mégy... igazán! Most jöttek új
                    emberek... az éjfélivel is vendéget várunk. Jó ez a ruha, mondd?</p>
				<p>- Nagyon illik neked ez a rafinált kivágás ezzel a betűrt, régi csipkével.
                    Olyan... kíváncsivá tevő ruha; no, mondd már, te jobban tudod!</p>
				<p>- Drága vagy! Igazán, a bácsim is ma jött; szeretne ismerni; aztán Máthé Margot a
                    két fiával. Éjfélkor is jön új vendég...</p>
				<p>- Valld be, melyik Máthé fiúnak öltöztél ki ilyen szépen! Hogy rá ne nézzek
                    véletlenül ma este még! Tudod, abban egyeztünk, hogy tiszteletben tartjuk egymás
                    kis bolondságait!</p>
				<p>- Mit szólnál, ha fő-komoly ügyem kezdődne?</p>
				<p>- Új? Csak nem?...</p>
				<p>- Félig-meddig!... Ej, magam sem tudom... minden a másikon múlik! Tán semmi!...
                    Kis hennás piros talpakon, mint a keleti mesehercegnő, jön-jön ilyenkor az ember
                    felé a sorsa, tán a legszebb szerelem, minden... de egy rossz mozdulat... és
                    riadva visszaszökik még ilyenkor!</p>
				<p>- Ne ijesztgess!</p>
				<p>- “...Sem a délután aranyhölgye, ki betölti az erdőt aranyzajával, to-lo-lo!” -
                    zümmögött Tekla odasimulva a díványpárnához.</p>
				<p>- Mi ez az Istenért? Hívjak valakit? - mókázott a vendég.</p>
				<p>- Már ocsúdom. Ez egy vers; máma gondoltam. Olyan kínai imitáció. Hanem most te
                    vallj! Sáfár vagy Gond, Kastor vagy Pollux, sémi kiadásban? Tiborral fényesen
                    tudtok együtt hallgatni a sarokban, de a másikkal, azt hiszed, nem láttam egy
                    összepillantástokat; tegnap; a vacsoránál; igen!</p>
				<p>- Bolond költő! - nevetett Éva. Jól tudta, hogy ilyeneket találomra szokott Tekla
                    mondani, csak puhatolódzásképp.</p>
				<p>- Nem adnád errébb azt a kefét?</p>
				<p>- Tessék! Mondd, ez hol kapható, ez a dupla-selyemharisnya? Mutasd a lábacskád!
                    Szeretem, hogy gondozott; egy francia asszonyregényben olvastam: “A boldogság”
                    csak akkor jön, ha az ember pedikűrözött, fényes körmű lábakkal siet elébe!
                    Hanem mondd csak, hogy tetszik neked ez a szobrásznő, ez a Parlag Emma?</p>
				<p>- Hű, fiam, ez aztán az “indokolatlan fölényű”, vagy hogy mondod! Ez már olyan
                    pokróc-goromba, hogy az ember eleinte nem térhet elég gyorsan magához az
                    ámulatából, hogy rögtön letorkolhassa!</p>
				<p>- Ez azonban teljesen egyéni hóbort - faji jelleg tán csak az benne, hogy muszáj
                    neki valami ilyen feltűnőt, noch nie da gewesent magára szedni; a brutalitást
                    inkább, csakhogyvalakinek lássék. “Ez már csak nagy
                    művésznő lehet!” - gondolja az ember.</p>
				<p>- Jól van már! “Egyéni-faji”... Biztosítlak, hogy átkozottul keveset tud! Miért
                    tenyészted itt, mondd csak?</p>
				<p>- Azért, drága - vont vállat a szokott, ideges fölnevetésével -, mert szegény
                    Viktorunktól jött ide azon melegen, és hallani akartam a fiúról.</p>
				<p>- A “fiúról”, hm!... Hát mi van a fiúval?</p>
				<p>- Igaz, ezzel el kell, hogy számoljak neked, mielőtt itt hagysz... Nem békült ki
                    velem, mert... nem is igen békítettem. Magyarázatot várt megint, hosszas
                    fejtegetést; de az ember végre is megelégeli ezt. Azt hiszem, már előbb
                    holtponton állt ez a szerelem... mint szerelem... csak magunk se tudtuk.</p>
				<p>- Azért, hogy szép szókat lelsz rá, nem kisebb rosszaság! Mit csinált unokabátyád
                    ezzel a női kanásszal?</p>
				<p>- Münchenben voltak együtt most két hónapig, furcsa pár lehetett! “Női másom,
                    lelkirokonom!” - mondta neki Viktor. - A fanyarságát szerette. Aztán egyszer
                    elküldte, mert Emma nem elég lelkiismeretesen, értsd: nem hajszálra pontosan és
                    részletesen számolt el neki múltjáról. Most, azt mondja Emma, valami orosz
                    diáknőt fogott magának, egy forradalmi lelket, egy politikai száműzöttet, aki
                    folyton csalja, mindenkivel; de mindig apróra megmondja, sőt, korrektül előre
                    bejelenti neki... Közben azzal szórakozik, szegénykém: hogy kemény, leckéztető,
                    tárgyilagos - igen-igen szerelmes leveleket ír nekem... Ej, haj!</p>
				<p>- Ne sóhajtozz, mert az is csak hipokrízis! Az ember nagyon gonosz!... Jól van! -
                    Hát ez a Schőn Olga milyen?</p>
				<p>- Különb, mint a nénje, a kamarásné, akinek néhány rajzórát adtál hajdan -
                    úriasszony korodban. Ez afféle “fajából kinőtt” - hogy Kürthysen mondjam. A
                    famíliája, tudod, nagyon buta, báróságra buknak, s nagyon drágán vették a
                    másiknak azt a kamarást. Így hát Olga csak az “egyéni érték”-et bálványozza (az
                    r-et mindig v-nek ejti), s csak művész vagy írófeleség akar lenni. Otthon nem
                    bírnak vele, félnek, hogy még skandalum lesz, valami szabadszerelem, mert azt
                    minálunk is csak a már férjhezmentnek szabad. Nem is bánnák, inkább adnák már,
                    de kihez? Legalább már igazi zseni legyen! - gondolják szegények a pénzükért, s
                    mindig öreg akadémikusok véleményét kérdik meg arról az ifjoncról, akinek a
                    verseskönyvét az Olga éjjeliszekrényén lelik. Pedig ő, szegényke, nagy, nagy
                    viharos szerelmeket akar, korlátlanul, vakon stb. - múzsa akar lenni, akinek a
                    nevéről versciklusokat nevezzen el az irodalomtörténet, és kiadják egykor a
                    hozzáírt, szerelmes leveleket vastag kötetben... Mindez nem egészen ilyen hülye,
                    mint ahogy most persziflálom, de majdnem! Amilyen szép szegényke, még
                    megjárhatja egy zsenivel, neki legyen mondva! Kürthy Bálint most nincs
                    itthon!... A szobájától, amit terveztél neki, el van ragadtatva Olga különben.
                    Hogy milyen intelligens bútorok!</p>
				<p>- Örvendek! A szülői tudniillik nem szerették,lányosabbat
                    gondoltak.</p>
				<p>- Persze! Hogy a polcok sarkaiból s a székhátakból is a fizikai érintetlenség
                    merev kényelmetlensége szögleteskedjék ki. Szeretem a műértőket...</p>
				<p>Így csevegtek még, míg a konyhaház harangja a tálalásra kondult. “Jaj, most már
                    segíts! Ideadnád a ruhám?” “Jaj, mama nem szereti, ha késünk! De azért csak
                    gonddal, drága! A hajad már kész? Hihetetlen, milyen gyönyörű egy pillanat
                    alatt! Ezt a sötétlila tüllruhát? Csudaszépen áll!... Az összes úgynevezett
                    lányokat lepipáljuk itt ketten! Tegyük azt, jó! Most gyerünk!”</p>
				<p>Csak amikor összefogódzva átszaladtak a folyosón, jutott eszébe Évának
                    megkérdezni, hogy kicsoda is érkezik ma az éjfélivel? “Régi ismerősöd:
                    Szinnay... itt járt most a volt kerületében, a bácsim találkozott vele, és
                    meghívta foglyászni pár napra!... Egyébként politikailag ellenfelek.”</p>
				<p>- Aha! - mondta Rosztoky Éva egy kis iróniával, szelíden. Már értette azt a
                    zsént, amelytől Tekla nagy marasztalása - nem hangzott valami túl őszintén.</p>
				<p>Az asztalnál a háziasszony jobbján ült. Szívesen húzódott mindig e gyönyörű
                    szemű, ősz hajú, finom matróna közelébe; diszkrét, egyszerű, nemes lényében
                    gyönyörködött. “Azelőtt - mesélte nyugodt mosollyal az ötvenen túli asszony -,
                    fiatalabb koromban szorgalmasan visszaadtam a környékbeli mágnásnők,
                    nagybirtokosnék szomszédi vizitjeit. Érdekelt a lényük, másféleségük: elvégre:
                    egy idegen kaszt! A modor, tálalás, felszolgálás dolgában is szerettem ellesni,
                    megtanulni tőlük, amit szebben csináltak. De most már öregszem, szeretem a
                    kényelmet lassankint, egy-egy jó könyvvel elülni a kertben; már tudom, hogy
                    nincs is olyan nagy különbség!</p>
				<p>Később, egy régi arcképről a falon - mert Éva érdeklődött -, a Sonntag család
                    első ismert őséről beszélt. Az eredetiről nagyított kép mint fiatal talmudistát
                    ábrázolta,úgy indult el a nagyvilágba valahonnét Belényesből, s a családi
                    iratszekrényben egy német levelét őrzik, a szüleihez írottat, melyben
                    figyelmezteti őket: “A rabbiné írni fog haza, hogy pénz kell új kaftánra, de ne
                    adjanak rá semmit; a régi kaftánom egészen jó még; csakhogy a rabbinénak van
                    itthon három vég fekete posztója, kéz alatt vette olcsón, most azt szeretné
                    rásózni a tanulókra!” Híres rabbi lett az okos ifjúból, az egész országból
                    jártak hozzá tanácsot kérni, a fia már (Tekla és Viktor nagyapja) jeles doktor a
                    harmincas években, csudálatosan szuggesztív ember, ki a kolerás időben
                    valószínűtlen kúrái és szinte boszorkányos hírneve révén már meggazdagodott. A
                    karrierje egy öreg grófnőn kezdődött, aki egy pesti vendégfogadóban hisztériás
                    görcsökben vonaglott, és szinte haldokolt már. “Kolerás!” - rémüldöztek; és
                    felhívták az utcáról, aki doktort legelébb kaptak. “Méltóságos asszonyom - szólt
                    rá átható nézéssel, keményen a csodarabbi fia -, jegyezze meg, hogy amíg én itt
                    vagyok, a halál nem teheti be a lábát az ajtón!” Ottmaradt hajnalig, a beteg
                    percről percre nyugodtabb lett, végre is a halál unt bele ezúttal, s az orvos
                    híre a mágnásvilágban meg volt alapítva. Később egyszer egy betegéhez más
                    doktort is hívtak, titkon; nagyon zokon vette e bizalmatlanságot. “Most már nem
                    megyek - mondta, mikor újra hozzáfutottak -, csak hívják a professzorukat!
                    Holnap délután fél kettőkor kiteríthetik!” Percnyi pontossággal úgy lett. Másnap
                    a gyászos család kétségbeesett töredelemmel zokogott a próféta-doktor lábainál:
                    minden vagyonukat felkínálták, csak támassza fel még ez egyszer! Most már
                    szentül hitték, hogy ehhez is van hatalma!... Mindezek persze legendák - nem
                    hitelesebbek a régibb családokéinál!...</p>
				<p>“Ezt a kedves teremtést - gondolta Éva, jól meg fogom jegyezni magamnak! Így
                    lehet az ember öregen is szép!”</p>
				<p>Húspéppel töltött articsókát tálaltak vajban. Egy tucatnyi ember - most egyformán
                    drága avagy “művészi” ruhába öltözött asszonyok, hóplasztronos urak -
                    választékos, könnyed mozdulatokkal mímelve a gyomor mellékességét az asztali
                    szertartásban, mégis alig rejthették el az ínyek érzékies izgalmát, melyet
                    összetett és élénk illatok ingereltek a lakoma kezdetén.</p>
				<p>- Nézze - súgta Éva fülébe jobb oldali szomszédja, Gond -, már tegnap óta
                    figyelem, majdnem esküdni mernék, hogy ezzel a fiúval, aki itt felszolgál, pár
                    héten át egy asztalnál ebédeltem nem sok évvel ezelőtt valami kifőzésben, a
                    Keleti pályaudvar mellett; hetvenhat fillér volt három tál étel, de ő, a
                    vagyonos osztály, rendesen sört is hozatott! Akkor facérok lehettünk mind a
                    ketten.</p>
				<p>Éva mosolyogva nézett erre a csendes, okos emberre, aki most szelíd
                    kíváncsisággal kísérgette az inas nesztelen, ügyes mozgását, észrevétlen
                    átsurranásait a tálakkal. Arra gondolt, hogy mióta megismerte, még egyszer sem
                    hallott tőle valami fülsértőt, erőlködőn csináltat vagy kiszámítottat; mindig
                    azt mondja, amit gondol: ha semmi “általános” nem jut eszébe, mond bátran akármi
                    kis mindennapit; a hallgatása pedig szerény és igénytelen.</p>
				<p>Örült neki, hogy ez az ember kedveli és komolyba veszi őt. “Berlinben egyszer, a
                    nyomor napjaiban...” - ütődött fülébe Parlag Emma, a kövéredő szobrászleány mély
                    hangja, amint Sáfár Andort szórakoztatta az élményeivel. S Éva már biztosra
                    vette, hogy afféle műnyomor lehetett az is; őnagysága, a “család bohémje”, csak
                    azért dobálta szét ötödikéig az otthonról jött, dús hópénzét, hogy a nélkülözés
                    ismeretlen élményével gazdagítsa egyéniségét. Gonddal mintha egy úton járt volna
                    az eszük megint; ez sokszor megesett. “Hát bizony, Éva asszony, úgy van az, hogy
                    mikor az embernek bohémesen, papirosról kell megenni a szalámi-vacsoráját,
                    nagyon kívánna ám, ha csak egy tányért is legalább, és minden vigasztalása az,
                    hogy valamikor tán mégis lesz neki!”</p>
				<p>Éva most barátnője feszült tekintetét követte; Tekla úgy figyelt ilyenkor, minden
                    idegével, mint a leskelődő párduc. Aha, az idén elhalasztott választásokról
                    beszéltek az asztal másik végén, nagybátyja a pappal meg a jogász Máthé fiúval.
                    “Hallatlan, országos marhaság volt tőlünk, bizalmasan mondva - állapította meg
                    rezignáltan Bodrogfő mostani képviselője, a »zsidó kuruc«. - Csak azért, hogy
                    kitoldjuk egy kicsit ezt a pünkösdi királyságot? Fene, aki megette! Csak komédia
                    ez úgyis, nem nekünk való, öcsém! Most látja csak az ember, milyen jó mesterség
                    volt kívülről hencegni, obstruálni! Na, ’iszen esztendőre úgyis vége... de az is
                    huncut, aki bánja.” - “Szóval, te biztosra veszed, bácsi?”... fordult felé a
                    szélső progresszív unokaöcs diszkrét, elnéző mosollyal, de a szép öregúr, mintha
                    csak most vette volna észre a két újságírót, összevont szemöldökkel pillantott
                    rájuk, és a vadhúst kezdte dicsérni. Ma, augusztus első napján érkezett, és
                    reggel már leszedett maga hét fiatal foglyot. Szenvedélyes vadász volt, s jóízű,
                    régi szabású magyar úr formájú; megtévesztésig hasonlított pártja elnökére, a
                    híres szép mágnásra, kinek családjában már apja, a csodadoktor háziorvos volt,
                    sőt, titkon bennfentes jó barát, tanácsadó... a nagyúr gyakran vendégül látta,
                    és háztáját is megtisztelte a látogatásával. A fiak közt is nyílt és benső volt
                    a barátság; privát életben és politikában... “Jó volna, nagyságos uram, akkor
                    minél előbb keresztülhajtani azt a Bodroghidat, vagy megcsináltatni az állammal
                    az új gőzdarunkat a palóci komphoz... nehogy aztán elmaradjunk tőle!” -
                    buzgólkodott a kerek fejű kis tót plébános. Úgyszólván minden étkeztetéshez
                    hivatalos volt ide; általában, a Sonntagok híven és bőkezűen töltötték be a
                    plébánia kegyúri tisztét, mely a Taraczky grófoktól szállt rájuk ősi szokásjog
                    alapján.</p>
				<p>A vendégek belekóstoltak a finom borba, apró kenyérdarabokat ízleltek a zsírban
                    sültek után. Schőn Olga, Máthé Jani, a fiatal idegorvos felé fordította kissé
                    túlkarakterizált, szép arcát, s nagyon elvont témákba mélyedt vele. “A tettek
                    hímneműek, mert kezdeményezők!” - “Nem, az impulzus a hímnemű, mert elsődleges,
                    megtermékenyítő, a tett már feminin jellegű, szülésszerű: az eredmény!” -
                    hallotta Éva a fiú oktató, professzoros hangját, mely lassankint elhalkult.
                    Gond figyelő szeme a másik beszélgetéshez kötötte hirtelen. Sáfár és Feri
                    vitatkoztak.</p>
				<p>- Ritkán beszél az ember így elvi általánosságokról, pláne utópiákról - hangzott
                    kissé sarokba szorítottan a Máthé Feri hangja egy programbeszéd kertelő, titkolt
                    türelmetlenségével -, hisz napi kérdések vannak! De igen, kérem, nem tartom
                    kizártnak, hogy számtalan elszórt és lokális, kisebb “katasztrófa” hozza meg
                    most már az “evolúciót”, mert a nagy világkatasztrófát a tizenkilencedik
                    század, melynek programjába tán utolsó pontnak volt felvéve, elmulasztotta.
                    Nálunk például egészen világos ama bizonyos feszültség; a rohamosan
                    indusztrizálódó ország munkásainak mohó kultúréhsége; nemzetiségi izgatottság; a
                    liberális szellemű, friss, progresszív zsidóság térfoglalása; s
                    megnevezhetetlen nyugtalanság az új, művészi formák keresésében; az irodalom
                    tradícióellenes, túlzó irányai...</p>
				<p>- Igen, tudom - felelte Sáfár Andor egyenletes - szinte a gúnyolódásig
                    visszatartott hangon. - Minálunk odaát más a vezércikk-klisé!... Itt, semleges
                    területen tán el lehetne csevegni arról is, hogy “elvi viták” és “napi kérdések”
                    mögött a katonai javaslatok egyenletes konok fortisszimója dobol, már meg se
                    halljuk... Vagy hogy a zsidóságnak véralkati tulajdonsága-e az a híres
                    liberalizmus, szabadon választhatja-e érvényesülését bármelyik “történelmi”
                    pártban is (kivételektől persze eltekintve)?... Vagy hogy az íróknak,
                    művészeknek, mai lelkikonstrukciók mellett, lehet-e igazi, hevítő álmuk egy
                    elképzelt, kollektív társadalom vagy akár csak a negyedik rend teljes
                    érvényesülése?... Sőt, ennél is laikusabb dolgokról, igen - folytatta egyre
                    bonyolultabban, idegesebben. - A progresszív szociológia a természettudományon lovagol, “az egyének sejtcsoportjai a társadalmi
                    organizmusban”... igen, helyes, hiszen ahistóriát, a
                    múltra, kipróbált és bevált rendre hivatkozást az uralmon-ülő osztály foglalta
                    le! Csakhogy minden művészet, az eddigiek legalább, a históriai szellem
                    nyilvánulásai; elsősorban az irodalom... s a futurizmus még nem győzött meg
                    másfélének a lehetőségéről!... Aztán az a butaemberi
                        boldogság, amiért elnyomottak és konzervatívek tülekszünk; csakugyan
                    abban van-e hát, hogy mindenkinek egyformán tiszta szobája, jó ruhája és élelme
                    jusson? Mert hosszú korszakokon például abban látták mártíri és öldöklő tömegek,
                    hogy kedve szerint beszélhessen ki-ki az ő láthatatlan Istenével; majd meg
                    abban, hogy ilyen vagy olyan nyelven szólhasson a bíróhoz... hogy ne kelljen
                    hajbókolni Gessler süvegének; vagy valahol, valakié legyen egy “szentföld”, egy
                    regés sír helye!... Tudom, hogyne - gazdasági okok, rugók... de az önök
                    történelmi materializmusa is, már látják, ugye, nem olyan egyszerű! Hát a
                    presztízsek, előítéletek, erkölcsi értékekre irányuló önzések... hát az emberek,
                    a hatalom tarlói,egyének, kérem: régi jó Mátyás
                    királyok; vagy hogy mifajta úr volt a megfizetett házi nevelője annak a Pallay
                    Péternek, aki jövő esztendőre majdnem bizonyosan a kormányszékbe ül?...</p>
				<p>Felnézett egy pillanatra a karcsú pohárról, melynek borostyánszínű csillámába már
                    percekig elmeredt, mintegy magányos, hangos tűnődésben. Mintha csakugyan egyedül
                    volna, önmagának beszélne. Szeme most összeakadt Rosztoky Éváéval, és
                    abbahagyta hirtelen. Akkor vette észre, hogy az egész társaság odahallgat.
                    Legyintett könnyedén, kedvetlen félmosollyal, s az odanyújtott csemegéstálba
                    nyúlt.</p>
				<p>- Ezek, édes uram, agyonteorizált problémák - ocsúdott végre Máthé Feri, ki
                    csakugyan nehezen beszélt már ennyire “laikus” nyelvet. - Ön is jól tudja -
                    sietett udvariasságba rejteni a türelme fogytát -, hogy minderről sok könyvet
                    összeírtak -kevésbé népszerűen, persze!... A mi
                    álláspontunk ma az, hogy ha valahol, mondjuk egy államszövetségen belül a
                    fennálló rend, az egyénektöbbségét már nem elégíti ki,
                    nem adja meg az igényeiknek járó jóléti fokot.</p>
				<p>A tálat a pompás süteménnyel most elébe tartotta a fehér kesztyűs elvtárs, míg
                    látható igyekezettel erőlködve figyelt a mondatára. De a vendéget a teli tál
                    szórakozottá tette - Sáfár fejezte be, mialatt ő kiszedett.</p>
				<p>- Akkor az elégületlenek forronganak, gyűlölni kezdik a kielégített kisebbséget,
                    párt-szolidaritásba tömörülnek, kivívják jogaikat szépszerével vagy erővel...
                    igen, helyes! De ki bizonyította be, hogy a földi világ csakugyan arra van
                    berendezve, hogy lényeitöbbségét lássa el boldogsággal?
                    Kivált, ha a különböző boldogságformákat mesterségesen egyfelé tereljük, az
                    anyagi jobblét irányába?... Nem jobb-e a nélkülöző többségnek, ha jóllakatják a
                    túlvilággal?... Ő vak és tudatlan,minden-rétegében soha
                    fel nem rázható! De hozzá sietnek néhányan másutt nem érvényesülhetők vagy saját
                    soraikból kinőtt dicsvágyók - ébresztgetik, rázzák. “Fel, rajta! Válassz minket
                    exponenseidül!” - Ha ez megvan, sietnek a színpadra, az egyéni érvényesülés
                    porondjára, s hév gesztusokkal küzdenek az “elnyomott milliók” érdekéért,
                    mindaddig, míg az egyéni érdekeikkel azonos!</p>
				<p>Az utolsó szavakban már szinte udvariatlan él volt; s erőszakolt primitivitás.
                    Maga is észrevette, s most már restelkedve - szinte bocsánatkérően kereste Éva
                    tekintetét. Pillanatnyi, feszült csend támadt. Gond törte meg váratlanul.</p>
				<p>- Egyetlen morális hátvéd mégiscsak a mások, milliók érdeke... és meg fogod
                    engedni, hogy vannak emberek, kik nem élhetnek erkölcsi rugók nélkül!</p>
				<p>- De vannak ám, mindég is voltak! Akiknek egyéni önzés számára jólétnél és
                    dicsőségnél is magasabb boldogságforma, hogy önmaguknak elmondhassák: “Én derék,
                    önzetlen ember vagyok!” Tolsztoj nem élt egészen grófi módon; s rabbi Jesuának,
                    a Názáretinek magasrendű önzése csak abban elégült ki, ha szent mániájáért
                    megölette magát... Vannak ilyen isteni önzők, tán még az újságírók közt is! -
                    fejezte be Gond felé mutatva egy fejbiccentéssel.</p>
				<p>- Sőt, van egy ritkább típus - mondta rá Gond különös nyomatékkal -, az, amelyik
                    hitek és ideálok támasztéka nélkül... és minden nélkül, a szkepszis torzítón
                    erős lencséjével a szemén...csupa szeszélyből oda tudná
                    adni egy nap valami “ügyért” az egész életét... és tán ezek az igazi
                    önzetlenek!...</p>
				<p>A két régi jó barát összenézett egy pillanatra. Akik folyton együtt voltak,
                    legtöbbször közösen laktak... tán csak itt, most, egy tucatnyi idegen között
                    mondták meg a véleményüket egymásnak, egymásról... Aztán Éva harmadszor is
                    magán kapta a Sáfár kérdő, okos, mégis oly bizonytalan tekintetét... Hosszú,
                    hangos tűnődései csakugyan tapintatlanság voltak itt; többféle okból. A
                    háziasszony nyájas igyekezettel fordult a pap felé, kit nyilván zavarba hozott
                    egy vendég igen szabados beszéde, a “názáreti”-ről. Novák püspök legyen “a
                    modern tudományok egész fegyvertárával küzdő”, nem egy szerény falusi lelkész,
                    tót parasztok gyermeke - ki ilyenkor vitázni, megfelelni, helytállni tudjon! Ő
                    pásztori alázattal szedte a párbéreket, volt a körzetéből vagy húszezer korona
                    értékű jövedelme: a tanítónő húgát ez idén adta férjhez kaucióval egy
                    katonatiszthez.</p>
				<p>Ám itt voltak a nők is, hogy rácsapjanak, piros szájuk szökdöső szavaival
                    szétüssék, végképp megbontsák itt néhány feldobott gondolat úgyis laza sorát. Ó,
                    a sajtnál már valamennyien hozzászóltak. Schőn Olga a zsidóság ősi, úri
                    előkelőségéről suttogott Máthé Janinak, e dacosan nagy szerelmű és fényűző fajta
                    finomságát épp a gyors degenerálódásból magyarázva. Parlag Emma kijelentette,
                    hogy a pesti, modern művészek csapata azért nem jelenthet semmit szociális
                    válság előkészítésében, mert az egyik egyén pesti milliomos fia, a másik falusi
                    papé; egyik kültelki apacstanyán nőtt fel, másik budai kispolgári lakásban. Ez
                    csacsiság volt, amit beszélt, megdöbbentően biztos hangon; észrevették, de nem
                    mertek ellentmondani. Máthé Margot összehozott valami “természettudományi”
                    hasonlatot, küszködött vele, bár nemigen vonatkozott semmire... sebaj! A
                    “probléma” szerencsésen elsikkadt megint, mielőtt megszületett volna, hogy szeme
                    közé nézzenek.</p>
				<p>Asztalbontáskor Tekla fogta meg Gondot komoly politikai kérdésben. Hogy ugye,
                    Pallay pártjából nem vált ki tavaly, a kormánybukás előtt... ugye, a
                    munkásreformok ellentétei dacára hivatalosan mégsem... az a Szinnay Gábor?</p>
				<p>Az özvegy matróna elbúcsúzott a szalon küszöbén, visszavonult sógorával, a
                    képviselővel, megbeszélni a családi dolgokat, bérletek, malmok és részvények
                    ügyét. A papocska is köszönt, ő misézik hajnalban, le kell pihennie. A magára
                    hagyott fiatalság a terasz felé tódult; ott kaptak feketét meg teát.</p>
				<p>Schőn Olga megállt két oszlop közt, jólesőt nyújtódzott, de lefelé feszítette karcsú karjait, mint a híres, modern
                    költeménytáncosok. Milyen szép alakja volt!... Máthé Feri meg Sáfár léptek ki
                    utána, s egy pillanatig testvéri együttérzéssel bámulták, szinte összehajolva.
                    Ej... mit, vergődő ellentétek, az élet reménytelen bonyolultságai!... Itt egy
                    gyönyörű nő! - Hirtelen váltak szét, mert Éva lépett ki közöttük. “Ez is el fog
                    hízni!” gondolta Sáfár, mikor újra a leányra nézett.</p>
				<p>- Olginareh - mulatott Tekla, mikor az inas kiment. - Miklós barátunk ma újra égő
                    szemeket mereszt rád! Szegény Margit szobalány az éjjel görcsöket kap a
                    féltékenységtől. Mikor nincs fiatal, női vendég, akkor egészen zavartalan az
                    idill; aJövendőt olvassák együtt, szociológiai-könyveket
                    lopkodnak ki a könyvtárszobából - légy büszke, Máthé Feri, legutóbb a te
                    esszédet a társadalmi kiválasztásról: s a szabad Amerikába készülnek hoteliének.
                    De egy szép ruhás, finom kisasszony parfümje mindig felébreszti elvtársunkban a
                    lelki arisztokratát, ilyenkor Margit nem győz neki manzsettát, gallért vasalni,
                    és agyongyötri szegény lányt, ha nem eszik angolos perfektséggel a
                    cselédasztalnál.</p>
				<p>- Strindbergi feszültségek! - jegyezte meg Olga kissé erőltetve; hogy leplezze,
                    gyorsan cigarettára gyújtott.</p>
				<p>- A rendes férfikomiszság! - vélte Parlag Emma. - Görögös, fekete lepelruhájában
                    kissé merészen ült le, keresztbe rakott, szandálos testszín-harisnyás lábaival.
                    Margot anyja kellemesen-köpcös alakjával egy hárspamlagra dőlt, Rosztoky-féle,
                    tarka selyempárnát gyúrt barna feje alá; sötét szemgolyóját lassan forgatta a
                    társaság fölött.</p>
				<p>- Nem kell mindjárt férfiak szidni - kezdte idegenes kiejtésével, mely jól állt
                    neki. - Nem lehet könnyű mesterség! Gondoljátok, mindig kérni, szolgálni,
                    udvarolni azért, ami kell nekik! Alázatos lenni, hazudni muszáj, az rossz lehet,
                    szégyelletes, komikus. Minden szoknyára, ami elmegy, felnézni a könyvből; buta
                    mosolygásra, kivágott nyakra, egy liba magas cipőjére elfelejtkezni -
                    alacsonyabb lényekkel, nőkkel keverődni, meghunyászkodni! Aztán a kis majmok,
                    hogy értenek: visszaélni, könyörgetni, váratni, nagy dolog csinálni; hogy milyen
                    nagy áldozat nekik az egész, hogy csakis a másik felelős, csak ő akarta! Hát ezt
                    a gavallériátlanság csak meg kell bosszulni -azután!
                </p>
				<p>- Szegény anyám te - mulatott a nagyobbik fia -, széjjelrepegetnek új, feminista
                    barátaid, ha ilyeneket fogsz mondani a gyűléseiken! - No, szólj már te is, ez
                    neked való! - markolta vállon az öccsét.</p>
				<p>- A hűtlenség - simogatta Jani leendő szakállát - nem olyan egyszerű! A nő
                    hatalma elleni ösztönös lázadás a tudat alatt, kiszorítási tendencia,
                    függetlenségi próba! A szülők iránti ellenérzés, a “Gegenvatertrieb” is így
                    késztet eltávolodásra, saját útra térésre. Nemcsak a csapodárság természetes
                    ösztön, szexuális kényszer - sokkal inkább az a hű-lenni-akarás, megkapaszkodás
                    a nehezen szerzettbe -, mert hiszen ősszülénk harc és veszélyek árán jutott
                    párhoz. Az én véleményem szerint ez az elsődleges; a hűtlenség már egyike
                    azoknak a tendenciáknak, melyek legzsarnokibb ösztöneink ellen indítanak, azt
                    kicsibe vétetni, jelentőségét, kényszerét negálni. Oda tartozik, ahová minden
                    társadalmi illemgát, konvenció is, mely szintén e hajlamok elterjedésének,
                    kiszorításának vágya. A paraszt például mások előtt mindig közönyösen, inkább
                    lenézően, sokszor durván beszél a feleségével - de mindketten tudják, hallgatag
                    megegyezéssel, hogy “szömérömből” van ez; mert röstelli mások elé vinni rabsága
                    béklyóit, a nagy kötöttséget, férfiúi ráutaltságot az asszonyra. - Tán ezért
                    dicsekszik az asszony a férje ütlegeivel, mert a verekedés testi erőlködés, munka - valami világos közönytelenséget, alapos
                    veletörődést éreztet.</p>
				<p>Éva szakadatlanul, elámulva és zavartan nézte a beszélőt. Hátha mégiscsak tréfál;
                    valamit, valakiket persziflál! De a többiek eszmélkedő arccal figyelték.</p>
				<p>- A testi bántalom - tűnődött Tekla -, csakugyan a legnagyobb intimitás,
                    bensőség! Aztán valami harsány, nagy akció:tett - mely
                    fixíroz, leköti azt a sok bizonytalant, tapogatódzót, légiesen határtalant két
                    idegen, tehát különtörvényű lény viszonyában...</p>
				<p>- Tegnap este lettünk készen - figyelmeztette Margot -, hogy tettek semmit jelentenek; éppen amiértnagy...
                    nem megy bele pszüké hajszálrésein, felül marad!</p>
				<p>Ebben a pillanatban két ember - Éva és Sáfár Andor -, szinte hangosan
                    összenevetett. Szerencsére nem vették észre.</p>
				<p>- Isten tudja! - mélyedt el Olga a lámpabogarak röptébe, míg nem érintve is
                    érezte széke karján a Jani kezét. - Ha az ember kicselekedhetné magából valami nagy, fárasztó tettel, fizikai
                    megerőltetéssel az érzelmi feszültséget!... Az újtestamentomi Mártára gondolok.
                    “Mária a jobb részt választotta!” - mondta a szeretett férfi arról, ki a
                    lábainál ült, térdén átkulcsolt kezekkel, és az igét leste. Vagy tán csak nézte
                    őt, az arcát, homlokát... gondolat nélkül, felolvadva. Igen - de ki győzi, ki
                    bírhatná el az ilyen szeretést? Ez ránehezül a lélekre, megfullasztja. Márta
                    jött-ment, szorgos volt, szőtt, varrt, főzött... bizonyosan kifejezült,
                    megoldódott ebben.</p>
				<p>Csend támadt a szavai után. Hatása alatt voltak-e, vagy csak egyiknek a közben
                    megfogant ötlete sem volt alkalmas, hogy bármilyen merész fordulattal
                    idefűzze?</p>
				<p>- Ajaj, gyerekek - rezzent fel Tekla kicsit idegesen -, ma a szokottnál is több
                    bolondot beszéltünk!... Igyuk ki, és menjünk sétálni! Nekem muszáj bevárni mama
                    helyett a kocsit az éjféli gyorstól!</p>
				<p>A nők sáljukat keresték, az urak szivarral kínálgatództak. Emma felállt, és nagy
                    lépteivel a szalonba indult - nemsokára kihallatszott, ahogy belecsap a
                    zongorába, a Strauss Salomé, a zsidók Isten-vitájának zilált, döbbenetes
                    hullámaival. Sáfár valami megjegyzést mormogott, de nem lehetett érteni; ő és
                    Éva különben némán hallgattak, mióta a társaság kijött.</p>
				<p>A parkból oly erősen érzett föl a fenyők gyantás illata, a hárskéreg eleven
                    szaga, sarló sebezte füveké; a szellő megsuhant a nők selymein, és parfümjeik
                    közé a kardliliomok fájdalmas titkait küldte. Tekla a kőkorláthoz simulva állt,
                    némán és elfelejtkezve, Olga hozzáment, megfogta karját, és kis hízelkedésből
                    egy Szörény-vers utolsó strófáját idézte halkan: “Jaj, hova kössem szívem
                    csónakát? A feneketlen tengeren mi cövek ér le fenékig?... Jaj, hova kössük
                    szívünk csónakát?...” A muzsika most erőszakos hirtelenséggel, az akkord közben
                    szakadt meg, hogy néhányan felijedtek. A szobrásznő itt is volt már; s a Máthé
                    Feri karjába akaszkodott. Olga elfogadta a másik fiú karját, Gond jóindulattal
                    segített Margotnak, ki egy ásítás-fintorral szintén felszedelődzött, Éva oldala
                    mellett találta Sáfárt, és nem lepődött meg. Csak Tekla ment ma egyedül Margot
                    oldalán. - A cserjébe szegett fő út elágazása előtt néma megegyezéssel
                    szétszéledtek a párok; a tarackai diszkréció-etikett védelmében. Egy ideig
                    tisztán látszott még a sűrűből a nagy körönd; a terasz két óriás acetilénlámpája
                    rálökte ártó fényét a virágágyakra, de Miklós, az inas fátyolernyőt húzott
                    eléjük. A kerten félhold és gyenge, nyári csillagsereg fénye terült el; a fák
                    közé alig hatott.</p>
				<p>Éva és kísérője némán ballagtak a fenyők közt már; a férfi szivarfénye világított
                    eléjük a sűrűség útján; s a lombok magas ívei fölött oly valószínűtlen messze az
                    égi sarló s az apró csillagok. Egy-egy szippantáskor felfehérlett az asszony
                    csipkegallérja és világos arcbőre.</p>
				<p>- Miket gondolt az imént, Éva asszony, míg ezek szóversenyt rendeztek a
                    “tudat-alatt”-ról, a megverésről meg az újtestamentomi erotikáról - s maga olyan
                    szépen hallgatott?...</p>
				<p>- Gondolni... keveset lehet ilyenkor!</p>
				<p>- Nem bosszankodott?</p>
				<p>- Nem! Hiszen ez játék!... Különben maga is hallgatott!</p>
				<p>- Ha legalább azt tettem volna a vacsoránál is! De így belemenni velük!...
                    Persze, hiszen afajtám! Ha legalább megmondtam volna,
                    amit gondolok... ha legalább gondoltam volna valami világosat! De ez ragad,
                    lássa, ez a szellemi önf... ezért nem bírok, nem akarok ott lenni, ahol ők!
                    Inkább megtűrt idegen másutt!</p>
				<p>- Ugyan! Hát olyan tragikus? Nekem néha szinte imponál, mert nem tudom velük
                    csinálni!</p>
				<p>- Könnyű magának, annyira messze áll!... Nekem néha a végletekig az idegeimre
                    megy! Hátkijöhet ebből valami ép? Ennek a szociológusnak
                    a könyvében ilyen címek vannak: “A forradalmak lényege a nagyobb szolgaság!”
                    Csak mindennek a megfordítottját! Vagy az ő szörnyű “izmus”-aik, Wilde,
                    Baerdsley, Kraft-Ebing, Freud nevei szellemi kaviárul, a disznólkodás szaloni
                    intellektuális formájaként. Egy-egy lánygeneráció első házibáljától az utolsóig
                    tart egy ciklus. Ó, ez a társaság! Írók, akik nem írnak; festők, kik nem
                    festenek; lányok, kik nem lányok... ejh! Egy másik kerületben zsírral
                    üzérkednek, ami tulajdonképp nem is zsír; itt meg kultúrával játszódnak, ami
                    szintén nem kultúra. Hanemcsak diszn...ó! Hogy sajnáltam
                    ma azt a derék Miklós inast meg azt az egészséges szobalányt, hogy ilyeneket
                    kell hallaniok.</p>
				<p>- Magának jut ilyesmi eszébe?</p>
				<p>- Vagy úgy? Persze, én nem vagyok “az elnyomott osztály exponense, milliók
                    érdekéért küzdő”... Jó, nézzen le, ha akar! Engem nem a Jövendő fizet. Azt hiszi, megengedheti magának egy szegény újságíró
                    azt a fényűzést, hogy mindig összehangolva tartsa privát világnézetét a
                    nyomtatásban leadott, naponta kiizzadt cikkek szellemével? Hátha, teszem azt,
                    egyszerre háború ütne ki, a vele járó katonai cenzúrával, mit gondol, ki írná
                    elő a “szellem”-et, tán még a frazeológiát is az összes pártlapok írói számára?
                    Egy jó tollú Feldwebel! Aztán meg: hátha az embernek történetesen... nincsen is
                    világnézete? Muszáj annak lenni?... Nekem most a pénzért, amiből élek,
                    ártalmatlan frázisokat kell írnom annak az osztálynak megnyugtatására, melynek
                    során s az egész országén, egyelőre csak rontani lehetne. Itt a “muszáj” az úr;
                    tán mindig az volt s az lesz! S ha a lapom egy kormányzat-válsággal újra
                    ellenzékbe kerül, apró ellentéteken fogok újra lovagolni, ártatlan
                    frázisrakétákkal. Bár tudja Isten... Tibor beszélt ma bizonyos ideáltalan,
                    szkeptikus, szeszélyes emberekről... akik szeszélyből...</p>
				<p>- Lássa, ez a Gond mégis másféle!</p>
				<p>- Igen! Ez Budapest egyetlen tisztességes embere szegény! Pedig lássa, “uns’re
                    Leut” ő is! Mert a legkülönbek mindig ebből az átkozott, boldogtalan fajtából
                    fognak kinőni!</p>
				<p>Megröstellte, hogy ezt hangosabban mondta. Most vette észre, hogy mennyit beszélt
                    megint. Közben kikeveredtek a fenyősűrűségből, szélesebb útra tértek; óriás
                    tölgyek görcsös törzse, csavargós gallyai közt révlett át messziről a
                    teraszlámpák fénye. Balról valami lugas - halk nevetés hallatszott, onnan
                    duruzsoló, kényeskedő, kedves asszonyhang. Olga lehetett. Kicsit elszégyellték,
                    egy gondolattal, lábujjhegyen lépve a füvön, átsurrantak a lombsűrű felé,
                    vaktában a lámpafénnyel ellenkező irányba. Sáfár visszafogta az ösvényre hajló
                    bokrok ágait, hogy Éva átbújhasson akadós csipkéivel, míg újból rendes útra
                    jutottak. Ez keskeny volt, szorosan alig, hogy mehettek rajta; s a fiatal férfi
                    kérdezés nélkül az asszony karjába fűzte a karját.</p>
				<p>-Kell ez? - kérdezte Éva józankodón, de halkan, és
                    lehajtotta a fejét.</p>
				<p>- Nem kell okvetlen! - felelte a férfi, de nem bocsátotta el. Most erős
                    virágillat csapódott megint feléjük, tán nem is a kardliliomoké; de Éva arra
                    gondolt... Magányos pad volt itt a lombok alatt, és leültek.</p>
				<p>- Úgyis tudja, hogy főleg azért bosszantott máma a csacsiságuk, mert a maga
                    szemét akartam nézni, és nem lehetett tőlük zavartalanul...</p>
				<p>- Aha! Ezért jött most ilyen sötétbe velem!</p>
				<p>- Miért csúfol? Úgyis hiába!... Én... én holnap délbe elutazom innét!</p>
				<p>- Én már reggel!</p>
				<p>- Ha akarja, többet sose lát!</p>
				<p>Közelebb hajolt, és az asszony arcát kutatta a sötétben. Valami távoli forrású
                    fénypár kósza sugara éppen a szemébe villámlott; különös, nagy szürke szemeiből
                    tükrözött vissza; tán egy idegen csillagé... Sáfár még közelebb hajolt, és ajka
                    a nő arcbőréhez jutott.</p>
				<p>- Miért? - kérdezte Éva alig hallhatóan, és a szemét nem akarta lehunyni.</p>
				<p>- Mert jó... és szép... és csak egyszer van!</p>
				<p>- És mert mindenki így...</p>
				<p>- És mert mindenki!...</p>
				<p>- “Mindegy!” - gondolta akkor az asszony. De nem tartott mindvégig így;
                    akaratlanul megszédülve, csodálkozva is... kissé mégis részt vett maga is a
                    játékban...</p>
				<p>- Nem, több nem szabad! Mert nem akarom! Hiszen nem is szeretjük egymást!... -
                    Egy fatörzsnek dőlve állt, a csókok vad percei után erőszakosan felkelt volt;
                    megindultak; s most egy fordulónál a másik önfeledten, férfi-tehetetlenül újra
                    át akarta fogni; merészebb, vad beszámíthatatlan mozdulattal...</p>
				<p>- Ó, hátmi is?... - Nem akarom... érti! - lihegte arcába
                    a nő indulatosan.</p>
				<p>- Nem... igaza van, igen! Bocsásson meg! Hiszen nekem... egy menyasszonyom is van
                    valahol!</p>
				<p>Csak a nagy köröndnél néztek egymásra megint. Búcsúzva, némán szorítottak
                    kezet.</p>
				<p>A nagy sarokszobában széles, illatos ágya várta Évát, sikosan tiszta, friss
                    vásznaival; az ezüsttartóban új gyertyaszálak. Ügyes kezek már becsomagoltak
                    számára a holnapi útra; szegény Margit szobalány! Összehúzta az ablakfüggönyt,
                    és gyorsan vetkezett. “Baj ez vagy szégyen?” - kérdezte magától félhangosan, de
                    nem volt határozott érzése erről. Gondolata mind csak abba fogódzott, hogy
                    holnap “úgyis” elmegy innét, végre megint dologhoz lát; tarka vásártereken
                    alkudozik napsütötte szemét közt; kiáltóbb, életszerűbb, igazibb zsivajban.</p>
				<p>Mindjárt el-elszunnyadt, nemsokára álmodott is félig-meddig. A pesti Duna-soron
                    járt Vajda Róberttel, mint régen, tavaly... egy nagy hajó is ment a vízen, s a
                    férfi valami szerelmeset súghatott a fülébe. Mikor egy pillanatra felriadt,
                    világosan emlékezett rá, hogy ő azt kérdezte tőle: “Mondja, nem szégyelli
                    magát?”</p>
				<p>Elfújta a gyertyát, másik oldalára fordult. Puha kerékzajt hallott még; Szinnay
                    kocsija - gondolta - most fordul be a hátsó kapun... Hennás piros talpakon...
                    mint a mesehercegnő...</p>
			</div>
			<div type="chapter">
				<head>10</head>
				<p>Mégis szép dolog, ha egy asszonynak ikerfiai vannak, és ilyen jól fejlődők,
                    egészségesek, szépek! Maga elé állította Petyut és Palyát, tízszer is kikérdezte
                    őket.</p>
				<p>- Úszni is tudtatok a Balatonban?</p>
				<p>- Igen. De Petyu látott benne bárányfelhőt!</p>
				<p>- Halacskát nem?</p>
				<p>- Azt is, mikor ebédeltünk, de Riza néni kipiszkálta a szúróst minden gyereknek,
                    oszt addig nem jött a tészta!</p>
				<p>- Jó volt Riza néni?</p>
				<p>- Hogyne!... Az még nem is tud egy gyereket megrakni!</p>
				<p>- Azt mondta, hogy őneki vóna fájós, ha mink tőle kikapnánk... hallod csak,
                    anyu!... De Petyu tanult egy nagyfiútól bokszolást... hasast is tud meg
                    mellyest!</p>
				<p>- Na, és Palya meg ott mindig disznólkodott egy fiúval, mindet köpvel
                    ragasztottak. A lufbalomot, amit apa hozott meg Zsofka néni... de mindjárt
                    eltört, akkor apa meg akarta verni, de nem engedték.</p>
				<p>- Még hozott apa fehér szvitert is, de Máris nem adta ránk, hogy meg lehessen
                    néked mutatni!</p>
				<p>- De igen, te mafla, egyszer hamar ránk adta, na, nem? Na, merj hazudni? Hát
                    amikor a gróf néni ott vót gyerekeket nézni, oszt minket legelébbre állítottak,
                    amért te híres asszony vagy, anyu, és Palya verset is mondott, de bőgött, oszt
                    cukrot adtak.</p>
				<p>- Menjetek innét, mert mindjárt megeszlek! - kacagott rájuk az anyjuk.</p>
				<p>- Már az igaz - folytatta Máris a nyári beszámolót -, nagyon finom nő az
                    igazgatóné, fain volt minden, de mindég is az én nagyságámmal flancult az, ha
                    akárki gyött; a miéinkeket húzta elő, hogy kettős meg hogy ez - s ez a mamájok;
                    mutogatta a nevit újságba meg arcképit - hát még a festéssel, hogy felvót, amit
                    küldeni tetszett! Uramjézus, én a nagysága helyibe mindig olyan tarkára írt
                    papirossal fizetnék, avval mennék boltba, piacra. Mindenki mondja, hogy milyen
                    értékes. Hát szép is az minden, amit csinál, fizethet azért ezreket is olyan,
                    akinek más egyebe mindene megvan!... Azt hiszi, odaadnék egy olyan túlivirágos
                    stikkolást a Guido úr minden kőszentjiér, amiknek szemök sincs, oszt egyszínű az
                    egész, mint a hóttember! Én reggeltől estig mást se tennék, csak rajzolnék drága
                    pénzér’!</p>
				<p>- Nem úgy megy az, bolond! Nagyon el lehet abba veszteni a becsületet, ha csak
                    hányja-veti az ember; akkor aztán fenét se adnak érte, még a jóért se!</p>
				<p>- Na még ollyat!... Hát az apukájok hozott, igaz, olyan humit mint két kis
                    grófnak, de abból hat pár kéne, hogy mindig szép legyen; egy-kettő minek? Zsófi
                    nagysága is milyen jó húsba’ van, tán nem is jó az a színjátszáshoz!... Én is
                    kaptam tőlük elegánson, nem mondhatok rá semmit... de hogy ilyen hamar
                    összeszottyantak ezek! Az én nagyságám meg úgy él, mintha még vón kinek
                    számadással lenni!...</p>
				<p>- Magadról számolj inkább! Kivel rosszaskodtál a Gyermektelepen? Volt ott
                    idegen?</p>
				<p>- Mindig jöttek át a fürdőről, meg mi is lyányok, átalmentünk vasárnap; de itt
                    süllyedjek el!... Pedig ugye, nem süllyedek, itt állok; ilyet nem mernék
                    mondani!... Nem én, nagysága, csak bolondítottam egynéhány marha urat, oszt
                    röhögtük a menhelyi szakácsnéval. Mindig odacsábítottuk szerelmes levéllel este
                    tízre a vízpartra, hogy randevú lesz; oszt a kamoraablakbul lestük, hogy jár
                    ott a szélbe, képes éjfélig, ott töreti a rosszal magát. És akármelyiknek
                    írtunk, mind elgyött.</p>
				<p>- Csenget valaki! Majd én nyitok, adj ezeknek uzsonnát, teát is hozz, aztán írd
                    velük az u‑betűt irkába; mit szól a tanító úr!</p>
				<p>Bizony, már iskolába kerültek az idén.</p>
				<p>Móni jött, elszámolásra a gyűjtött holmiért; Éva már hetekkel ezelőtt elküldte
                    neki.</p>
				<p>- Hozta Isten... és azon kezdje, meg van-e elégedve?</p>
				<p>- Veled, menyecske? Gyönyörűbb vagy, mint valaha!</p>
				<p>- Ezt is jó tudni, de most a holmikat kérdeztem.</p>
				<p>- Mit akarsz, gyermek? Ha még ebbe se lettem volna biztos, hogy ilyen dolgot
                    pontosan, ízléssel és gonddal csinálsz! Tebenned tulajdonképp túl sok az
                    emberség, ez nyugtatja meg bennem mindig a boltost és gyűjtőt, s ez hozza
                    zavarba a férfit! Nézd, te vagy az egyetlen a világon, akinek az én nagy
                    tervemről beszéltem: a Pirkler Múzeumról, a “Pirkler”-ről... gyerek, mit
                    gondolsz, megérem még, hogy így hallom, olvasom a Bädeckerben, mint ahogy
                    mondják: voltunk a Barberínibe, a Borgheseben?... Igen, csak te tudsz róla, az a
                    Major például nem sejti, mihez, mire gyűjtött nekem a nyáron. Te, az életembe
                    fogadnák, el nem fecseged, amíg én nem akarom még, hogy tudják. De ha egyszer
                    valami dologban ellenfelem volnál, teveled úgy kellene küzdeni, mint egy
                    férfival... á, dehogy úgy - sokkal több gavallériára, de keménységre és
                    okosságra is számítva.</p>
				<p>- Ebben a szezonban is mind rólam fogunk beszélni?</p>
				<p>- Érdekes vagy nekem! De ha a humik jobban izgatnak, megsúgom, hogy néhány
                    darabbal gyönyörűen ráhibáztál. Vakszerencse vagy a jó ösztönöd... Az a
                    tetves... opp pardon... régi halinaszűr-darab meg az egyik párnavég Rákócról...
                    nem is sejted, hogy mit szedtél fel bennük!</p>
				<p>- Nem bizony! Az egyiken világosak a szláv cikcakk-rózsa régibb elemei erősen
                    litván emlékekkel; a másik az a sokszor keresett és vitás “magyar öltés”,
                    ahogy nemesi udvarházak kalákáiban varrtak... Hogy képzelte hogy teljesen
                    tanulatlanul fogok neki?</p>
				<p>- Csodálatos vagy! Ha tudnád... de megmondhatom, Vajda titkár nagy pénzért akarta
                    a múzeum számára!</p>
				<p>- Remélem, nem mesélte el, hogy én szereztem?</p>
				<p>- Hm! Csak véletlenül nem... de nem értelek, azt hittem, azért fogsz haragudni,
                    hogy nem csináltam reklámot!</p>
				<p>- Nem muszáj engem mindig érteni!</p>
				<p>- Sajnos, nem vagy elég alamuszi, elég “kis nő” mégse! Hát persze, a barátaidnak
                    volt valami szócsatájuk a titkárral e tavaszon, s te vállalod őket, bár Vajdából
                    több hasznot látnál, vagy tán éppen azért. Hm! Egész kis banda már ezek a
                    “fiatalok”! Nem bánom, de ha aztán kisül valami szívügy ebből a nagy
                    szolidaritásból, ha ott egy szép ifjú... ej, a lelkén is keresztülmék!</p>
				<p>- Nonono!</p>
				<p>- Persze, egy ilyen szegény öreg Don Quijotét könnyű leinteni! Jó, hisz tudom én,
                    hogy vigyázol a te bőrödre itt köztünk! De valamikor csak... ejni, csak nem
                    voltál szerelmes a jó taljánba, a volt uradba?</p>
				<p>- Gondolja, hogy akkor szélnek engedtem volna?</p>
				<p>- Tudhatja az átok, hogy mikor mit csinál szerelemből egy asszony, kivált, ha
                    keresztény! Hogy mondja a Sonntag Tekla verse? Hogy a túlsó világon az asszonyok
                    közt majd mégis végérvényesen ki kell osztani a férfiakat - kinek melyik jusson
                    azokból, akiken idelenn osztozni kellett; ki melyiket kapja a paradicsomban
                    örökös birtokul?... Hát a jó zsidónőnek azt adják, akinek itt a legtöbb gyereket
                    szülte nyírott hajú tisztességben; a mohamedánnak az jut, kinek itt legtöbb
                    csókját adta; a keresztény pedig megkapja, akiért a földön legtöbb könnyet sírt.
                    Szép mese, mi?</p>
				<p>- Hogyne! De az nincs benne, hogy lesznek olyanok is egypáran, akik a maguk
                    részét is tisztelettel átengedik.</p>
				<p>- De az ilyen istentől elrugaszkodókat aztán büntetésből azok ölébe dobják, akik
                    a földön a legreménytelenebbül szerették őket. Vigyázz... megjárod akkor szegény
                    hű házi zsidóddal!</p>
				<p>- Addig azonban hálistennek itt a tea, olyankor maga szép, illedelmes, Pirkler,
                    és költőien emlékezik a tántim imádságoskönyvére. Azután pedig komoly beszédeink
                    vannak, egészen földi dolgokról. Hogy is mondják: tahlész!...</p>
				<p>...Engedelmesen simult meg a mély karosszékben, ellágyult tekintettel nézte a
                    műterem szép tarkaságait, a nagy lámpa piros fényét, a hímzéseket, Éva kedves
                    ötletű, stílusos ruháját, halk hangon kérte a cukrot, önmagáról beszélt, és nem
                    tegeződött. Később inkább hangos, mint komoly boltos-allűrökkel alkudozva,
                    végezte az ügyeik üzleti részét; még néhány atyás tanácsot adott; még néhány
                    merész hízelgést mondott a legalázatosabb kifejezésekkel, könnyed játékhangján
                    vagy túl selymes suttogásban; arca pipacsszínre vált, s szeméből a gyermekek
                    elrejthetetlen kívánsága hunyorgott, valami édesség után, melyet előttük
                    hagytak; szinte ártatlan és mosolyogtató vágy. Mielőtt Éva éppen küldte volna,
                    felállt, kissé reszketeg bókkal hajolt Éva csuklója fölé egy hosszas és puha
                    csókra, mely otthagyta kissé az ajkak nedvességét. “Ez huncut egy úr! -
                    jelentette Máris, mikor becsukta utána az ajtót és visszajött. - Ahányszor
                    elmegy, mindig úgy-úgy rászorítja a kezem a kilincsre, olyat nyom rajta a
                    markával, majd eltörik, annyi a vicce, oszt ezer’ ád mindég két koronát. Váljék
                    egészségére!” “Mutasd csak a praclid!” - kiáltotta Éva, és hangosan fölnevetett.
                    Eszébe jutott, hogy hátha az is a Tóni tánt kezéhez hasonlít...</p>
				<p>Sokszor zavarta a gondolat, helyesen bánik-e ezzel az öregemberrel; a könnyed,
                    tréfás módja nem engedékenység-e, noha elodázás akar lenni a “hóbortjaival”
                    szemben? Néha érdeklődve figyelte ezt a furcsaságot, máskor meg nagy kedve lett
                    volna kurtán bánni vele, nem sokat törődni, de rossz üzletember sem akart lenni
                    most már. A Pirkler boltjára szüksége volt, most úgy szerződtek, hogy az csak
                    százalékot vesz tőle a holmik eladása után. S ezenkívül csak a ruhaszalon tervei
                    s egy vidéki nagy porcelángyár mintái voltak, amikre, mint állandó jövedelemre,
                    életvitelében számíthatott.</p>
				<p>Két hét múlva Gond kereste föl. “No, valahára!” - sietett örömmel elébe. Csakhogy
                    megint elüldögélhet nyugodtan egyszer a jó barátjával, nem kell erőlködni, szót
                    csavarni, vigyázni; lehet beszélgetni hátsó gondolatok nélkül, jóhiszeműséggel,
                    egyszerűen, a sok-sok zagyvaságról, ami van! Még sehol se volt, semmit se
                    hallott, csak rendezkedett, adminisztrált, mióta hazajött.</p>
				<p>- Apostoli küldetésben jövök; meg akarom magát nyerni az eszmének! - mondta Gond
                    mindjárt.</p>
				<p>- Jaj, de jó! - felelte az asszony, és mosolyogtak, hogy milyen őszintén.</p>
				<p>Összeültek, s a férfi magyarázni kezdett. Ő meggondolta, s úgy találja, hogy
                    mégis itt volna az ideje - a művészeknek még most, a tél előtt, nyíltan és
                    hivatalos formában egyesülni; kis szövetkezést csinálni. A Kultúra tudniillik, ugye, inkább az íróké; ők úgyis csak vendégek ott,
                    számukra nem lehet ez a szövetkezésnek, együvétartozásnak elég alapja. Van,
                    igen, valami közös mindnyájukban; ahogyegy ma
                    szükségképp minden becsületes, friss, új művésztendencia, minden bátor és
                    őszinte nyugtalanság. De a képzőművészeknek külön, erős érvényesülés kell,
                    anyagilag is, főleg - igen, hogy dolgozhassanak végre zavartalanul - ez a néhány
                    kitűnő ember, kik némelyike már évek óta küzd tehetetlenül, magára hagyva.
                    Mindenüket rátették a művészetre, többjük közel van a harmincadik évhez - az a
                    határ ez, melyen túl züllésnek hívják a boldog koplalást, a gondtalan, rongyos,
                    ifjú bohémnyomort. Kívülök alig van ma itthon fejlődésképes erő; elfogulatlan,
                    szabad lendület; ezt hozta közel egymáshoz e néhányat, kiknek alkotásaiban semmi
                    egyéb hasonlóság nincsen. Ez és az el nem ösmertetés!</p>
				<p>Íróembernek sokszor van és lehet egyéb kereseti foglalkozása, újságírás, tanítás,
                    egy kis hivatal, mely függetleníti ilyen szegény országban, s nem teszi okvetlen
                    tönkre művészileg; az erőset még edzi tán. A képzőművészetnek a technikai része,
                    sokszor alfabetje közvetett és nehezen hozzáférhető, csak keservesen tanulható
                    meg.</p>
				<p>A fejlődés mindig lassú; a munka minden időt igénybe vesz; s az eszközök
                    költségesek. Ezzel szemben könyvet, vagy ha nem, hát újságot a közönség olyan
                    rétege is vesz, melynek képvásárlás eszébe se juthat. Egy szó, mint száz, nekik
                    szervezkedniük fog kelleni maguk közt, a munka kölcsönös támogatása alapján; de
                    kerülve minden művészi átkölcsönzést, sablont, iskolát, a szabad stílusok gyors
                    elakademizálódását. Tehetség s művészi függetlenség lenne az egyetlen
                    kvalifikáció e kis szocietásba tartozáshoz; s a szerény, művészi kenyér
                    igazságos elosztása és biztosítása.</p>
				<p>- Azt akarom, hogy a fiúk nyugodtan dolgozhassanak; megéljenek, fejlődjenek,
                    elutazhassanak tanulni. Ha írni kell róluk vagy értük, azt magam is elvégzem a
                       Jövendőben vagy aKultúrában
                    is szívesen, persze:... de tán kevesebb hűhóval, ha lehetne! Csak akkor
                    verekedni, ha éppen muszáj!... Dolgozni!</p>
				<p>- Mondja el, hogy gondolja ezt mind! AKultúrába nem is
                    rajzolni többé?... Hát aztán?</p>
				<p>- Nem szabad, hogy félreértsen. Itt inkább megelőzésről, félrevonulásról van szó.
                    Nézze - a fiatal írók mostani mecénása, ahogy a tavaszi polémiák idején kitűnt,
                    a mi festőcsoportunktól elvileg: idegen - enyhén szólva. Sonntag neve a lapon
                    van, a költségeket az ő ügyvezetője küldözi negyedévenkint, az számol el a
                    nyomdával. Úgy érzem, nem hozzánk méltó, hogy felvegyük így tőle a kis
                    rajzokért, reprodukciókért járó garasokat. Az írók is fölös megterhelésnek
                    érzik ezt, de a Főnök, elképzelheti, soha szóvá nem tenné most már! Mikor
                    Szörény Tekla megszerezte nekik az unokabátyja támogatását, ők azt hitték
                    tájékozatlanul hogy annak tesznek szívességet, ha a lap “szépművészeti” is. De
                    így - végin is még összeveszejtenők őket a kiadójukkal, a magunk különösebb
                    haszna nélkül.</p>
				<p>- Nagyszerű maga, mikor “rideg számító”. De eddig már mindent belátok!</p>
				<p>- Jól nézne ki az a belátás, ha csupa “számító”-érvem volna! De térjünk az
                    előbbire! - Egy nyílt szövetkezés kell tehát; később majd egyesületnek,
                    ilyesminek fogjuk nevezni. Egyesülés anyagi és erkölcsi támogatására, egy kis
                    kommunio, a kölcsönös megbecsülés alapján. Közös tőkével képvásárlásokra,
                    kiállításokra, előlegre, segélyre, stipendiumra.</p>
				<p>- Az Istenért, de honnét vegyük ezt a tőkét?</p>
				<p>- Kikerülhet az valahonnan!... Különben mit titkolóddzam; van már tervem, csak
                    kalandos kicsit. Hallott az Eszterházy-díjról? Stipendiumi segélyalap, a
                    kamataiból tíz évenkint tőkésítenek harmincezer koronát, ezt mindig valami
                    egyesület kapja felvirágoztatása céljára; felváltva írók és művészek. Most tíz
                    éve a Kazinczy Köré volt; egy csakhamar szétzüllött, filológus tanáregyesületé;
                    most képzőművészin a sor. Persze, úgy van ez is megcsinálva... képzelje, a
                    mindenkori belügyminiszter dönt benne valamiféle szakbizottság meghallgatása
                    után. Még nem jártam pontosan utána, de egy dologra gondolni kell. A választások
                    jövő évre halasztódtak, és ez a szerencsétlen tulipán-párt nem fogja tovább
                    húzni ezt a kormányzási kalandot; hisz nem is akarja már. S a kétévi intermezzo
                    után bizonyosan régebbi emberek jönnek újra mindenüvé; próbált labancok,
                    félretolt hívek, ahogy ez már szokott ilyenkor. Talán akadhat emberünk ott (ha
                    Vajda Róbert nem számít majd), talán szóba jöhet valaki, aki már is... no, ezt
                    is elárulom, a Páholytól kieszközöl egy szavamra annyicskát, amennyivel az
                    emberek elkezdhetnek dolgozni most; komolyan, nekiadással... éhhalál veszedelme
                    nélkül, minden erejükkel készülni egy kiállításra, melytől nagyon sok függne. Ha
                    tudná, milyen keveset számítok erre fejenkint, és mégis elég, csak kitartás
                    kell; rendesen élni, szét nem forgácsolódni. Próbálja meg most mindenki a
                    legtöbbet, amire képes, vívjon meg emberül a talentumával; elsietni nem szabad;
                    és jövő őszre, mosthoz egy évre gondolnám a kiállításunkat. De annak aztán le
                    kell főzni mindenkit!... Egy nagy siker, a “Céh” (így nevezném; jó név?)
                    alapszabályait közben már beiktattatni, akkor aztán szó lehet az Eszterházyról,
                    mint alaptőkéről. Később jöhet közönség, vásárlókedv, csak egyszer a gazdasági
                    viszonyok javulhassanak. De nem akarok ábrándozni! Én csak meg akarom próbálni
                    egyszer komolyan, Éva, muszáj-é nálunk, hogy született művész holtáig nyomorgó,
                    titkos mártír legyen, mikor minden ügyvéd, orvos, frizőr, manikűr jól megélhet a
                    nagy közszegénységben. Higgye el, minden “könnyűvérű bohém”-nek, az a
                    legtitkosabb vágya, hogy rendes, tiszta, polgári életmódban élhesse ki az élete,
                    szíve, talentuma, fantáziája mindenféle szép, drága viharzásait. A nyomor csak
                    a korai züllesztésre jó, az éretlen maga-kiadásra, a speciális, magyar
                    húszévességre! A koplalás, kávéspincérnek tartozás, talpatlan cipőben zsúrozás,
                    potyapezsgőzés még igazi jóra nem inspirált; az alkotáshoz nyugalom is kell,
                    elmélyedés, összeszedettség, belső egyensúly kell az igazi megéréshez: erkölcs,
                    igen, a szó legközönségesebb értelmében... De ezeket én itt magának prédikálom, Éva asszony!...</p>
				<p>- Ha csak sejtené, Gond Tibor, milyen szívesen hallgatok én ilyet!</p>
				<p>- Igen, hogyne, mert a maga számára szép csendesen, egyszerűen már
                    megvalósította; ezzel kezdte mindjárt... De épp ezért, magának tán nincs köze
                    ezekhez; a gyerekeit sohasem fogja nyomor környékezni, míg az anyjuk él. Magától
                    tulajdonképp inkább áldozat volna, ha közénk áll, kikre alig szorulhat...
                    kikkel, ha nem kompromittálja magát, másutt, akárhol, bárhol, kényelmes, kész
                    hivatalos helyeken is boldogul kedve szerint.</p>
				<p>- Megint ez?... És én mégis igen-igen zokon venném, ha a barátaim magukhoz nem
                    érdemesítnének! Ej, végre is, hát még maga sem teszi fel rólam, hogy szándékkal,
                    jókedvemből álltam ehhez a csapathoz? Azt hiszi, amit Pirkler, hogy szerelmes
                    vagyok valamelyikükbe?</p>
				<p>- Nem hiszem, bár ilyesmivel nem jó tréfálni!</p>
				<p>- No, ne!... Aztán végre is miért ne juthatnék egyszer rosszabb sorsba, öreg
                    koromra! Addig, míg nincs szükségem, csak nem gondolja, hogy igénybe venném!...
                    Különben van köztünk nálam sokkal jobb módú is, Hiób, de persze, az férfi, az
                    komolyba vett kolléga!</p>
				<p>- Na, ezt igazán ne!... Éppen maga, és velem szemben, ki annyira... hát igen,
                    igazán komolyba veszem mindenképp!</p>
				<p>- Az nem nagy dolog magától, maga mindent, az egész világot, életet!</p>
				<p>- Egyelőre nincs kéznél semmi jobb és méltóbb, amit komolyan vegyünk! De igaz,
                    Hiób, a gazdag ügyvéd, volt képviselő fia. Hát csakugyan kollegiálisan
                    viselkedik ő is, mindenben velünk akar lenni, s az édesapjával szép csendben,
                    csinosan megtoldatta a kis segélypénztárunk tőkéjét. Hát ezek szerint magára is
                    számolhatunk, Éva? Tulajdonképp csak ezt vártam, és nagyon fontos is nekem.</p>
				<p>- Ki szintén megengedi magának a fényűzést, hogy a legkisebb haszon nélkül
                    szerepeljen, futkosson, dolgozzék ebben az ügyben!</p>
				<p>- ...Még el se számláltuk az ujjunkon, kikből fog hát a “Céh” állani! Tehát önt
                    és azt a csirkefogó Major Hugót számítva;Hiób ugye (ez,
                    meglássa, szép, egyenes utat ír le még és milyen könnyedén!) Bokor elsősorban (őérte magáért érdemes “megalakulnunk”), Farkas szegény fiú, aki legtöbbet kínlódik tán (ezt
                    neveljük ki, Éva, társaságilag egy kicsikét, úgy megéri; a tájképei... csak
                    romlatlan, friss parasztszem merhet úgy látni, olyan előítélet nélkül - de hát a
                    grafikonjait figyelte-e?), várjunk csak, ez ugye öt?Block
                        Pali (az a sánta szent, aki se lát, se hall, “Izsajás”-tól, szinte egy
                    éve már) és a szobrászunk, Windel, aki képes rá, hogy ne utánozza az imádott
                    mesterét. (Vajon hová halad ez a fiú a tellói doleritekre emlékeztető sűrű,
                    konok, brutális művészetével?)... Heten volnának, igaz-e? Egyelőre elég is. Ez
                    alapító hétnek egyenlő szavazata döntene új tagok befogadásakor.</p>
				<p>- Bámulatos, milyen készen van már minden! Nincs is más dolgunk, mint hogy
                    hálásan helyeseljünk magának. Mennyire örülök, mennyire tetszik nekem az egész!
                    Végre lesz valami... amit én is...! Az ám, még nem is mondta, ki az, aki a
                    Páholyban felhasználta a befolyását?</p>
				<p>- Új ember ott, azért járnak úgy a kedvébe: Szinnay Gábor.</p>
				<p>- Ó! És csak úgy, csupa lelkesedésből?</p>
				<p>- Vagy afféle magyar gavallériából. Azt hitte, fizetséggel tartozik, amiért abban
                    a veszedelmes cikkváltásban kikeltünk a nevéért. Különben azt mondta, hogy
                    valaki már sokat beszélt neki a fiatalok törekvéseiről, és felköltötte a
                    rokonszenvét. A pénz jó része tőle, magától jön, úgy hiszem. Maga volt talán
                    olyan kedves?</p>
				<p>- Nem, én a kiállításom óta nem láttam Szinnayt.</p>
				<p>- Érdekes!</p>
				<p>- Az a... polémia akkor Vajdával... folytatódott még valahol?</p>
				<p>- Elült, magának hála! A kívánságára, bár asszonyos gyáván visszavonta, mégis
                    enyhítettünk a kis kövérünk förmedő cikkén, magam is jobban szerettem így - és
                    lássa, Vajda volt az, aki visszavonult.</p>
				<p>- Pfuj, micsoda gyávaság!</p>
				<p>- Ej, hogy szabad ilyen elfogultnak lenni? A dolog egészen érthető különben.
                    Legrosszabbkor jönne neki, ha most piszkálnák az apró, privátvásárlás ügyeit,
                    melyekben, istenem, egy műszerető múzeumi ember tán csakúgy nem lehet tiszta, mint egy házicseléd a zsebkendőlopásban. A
                    római Verres óta eredendő ez a bűn, egy reneszánsz bibliában is külön neve
                    volna, de a bocsánandók közt; az ember néha kész haragudni Ciceróra... Ami
                    Vajdát illeti, ő éppúgy sejti pártfogó emberei lelépését a belátható jövőben;
                    neki rövidesen kell tőlük az igazgatói, elmozdíthatatlan állás, melyet eddig is
                    csak szeméremből hagytak betöltetlen, és miatta nem tehették bele átmenet nélkül
                    a volt miniszteri fogalmazócskát. Hát ezek, igen, ezek “pfuj” dolgok, de nem
                    volt ez, és tán soh’se lehet másképp. Hisz lássa, hogy mi is!...</p>
				<p>- Mégis utálatos, hogy megfut ilyenért... állásért, hogy nem röstell!...</p>
				<p>- Rosszulesett neki is bizonyosan, de ön most túl szigorú... a hatáskör kell,
                    sokszor a komoly és hivő embernek is, hogy keresztülvihesse a szándékait. Bennem
                    hiba az, hogy nem születtem ilyenre.</p>
				<p>- Ne mondja ezt, kérem! Kell olyan embernek is lenni, akit én nagyra
                    becsülhessek.</p>
				<p>A férfi elpirult; száraz vonású, csontos arcán olyan rokonszenves volt ez,
                    csaknem szép; s a mosoly, melybe örvendő kis zavarát rejtette. Menni készült
                    már, de Éva kérve marasztalta; így jó soká együtt voltak még, s Gond a régi
                    japán művészek jobbágyias, de biztos ellátottságáról beszélt az ősi, feudális
                    szervezetben. Ahol csak lehetett, kutatta és tanulmányozta a művészet-gazdasági
                    kérdést. Éva hallotta róla, hogy életmódja rendes és beosztott, állástalan
                    korából való adósságait pontosan fizetgeti, s amikor lehet, pénzzel,
                    ebédszelvényekkel, a szobája alvódíványával, kölcsön-frakkal (mely maga is
                    vedlett volt, de gondozott) és protekcióval - egész hihetetlen, egész legendás
                    módokon segíti mindig szegény művészbarátait. Olyan jó dolog volt ezzel kezet
                    szorítani, nyugodtan, hosszan, biztonságosan! Vele szemben sosem kellett félnie,
                    hogy “elméri az orrát”, hogy visszaél valami pongyolasággal, az öngúny egy kis
                    merészebb szavával. S bár maga körül nem emelt mesterséges gátakat, “közügyeken
                    kívül” is, önmagáról is elbeszélgetett néha - önkéntelen tisztelet környékezte;
                    csak éppen kicsit unalmasnak tartották sokan, kivált nők. Évának mindig
                    jólesett.</p>
				<p>Ha ő szólította egyszerűen a keresztnevén, ez csupa szerénység volt, egyszerű
                    emberség - s nem a fölbátorítások kulcsa.</p>
				<p>Most az foglalkoztatta Évát, amit hírül hozott neki. Érezte benne az
                    általánosabbat, magasabbrendűt az egyéni megélhetés küzdelménél, s ez tetszett
                    neki. Csak amiért itt többekről, másokról, valami közösről van szó - ha ábránd
                    is, fantasztikus terv, kielégítőbbnek tetszik, életet kitöltőbbnek? Meglepte ez,
                    de szerette is mindjárt, hogy megtalálta önmagában.</p>
				<p>Nekifogott a munkának is, tervezett, készülődött. Egy év kell, igen, míg
                    valamennyien összeszedődnek, tervszerű és mégis lázas, izgalmas, szinte közös
                    munkával kihozzák érzéseik mélyéről a legtöbbet, amire képesek, s odaállnak szép
                    testvérségben, megmutatkozni - megajándékozni és “lefőzni” mindenkit. Egyenkinti
                    idegenkedése a legtöbb társa iránt, szinte eloszlott ebben a szíves, elevenítő
                    érzésben.</p>
				<p>Nagy kartonok álmai gerjedtek benne: mesék és homályos mítoszok emlékéből; a
                    Nagyboldogasszony, a Kisasszony erőteljes, pogány alakjai kikről elég volt
                    valaha valamit kapkodva olvasnia, tán még a kis házipap leckeóráin, a lugasban.
                    Régi rémisztő parasztmese: “Egy asszony kilencet elvetélt akaratbul; mikor
                    meghalt, a kötőjében kellett vinni a kilenc gyerekfejet. Úgy bódorgott. Egyszer
                    találkozik a Bódogasszonnyal, az kérdi tőle: mit viszel a kötődben? “Aomát!” -
                    “Hahát, mikorra a te aomád magja a fődbül kikél, mikor élőfája újat virít, mikor
                    gyümölcsit megszedhetem én-kertemben, csak akkor lesz sírban nyugovásod!”...
                    Vagy Máristól hallotta ezt? Mikor lopta magátszemébe az
                    akép, hideg ezüsttónusaival, rongyos felhők közt
                    idegenszerű tébolyos holdjával, burkolt, lobogó alakjaival? S izgalmasan
                    szeretni mikor kezdte... mint önmagáét?...</p>
				<p>Furcsa, hogy kiváltani mégis ez tudta: a hír, hogy majd kiléphet vele, közfigyelemben, megmutathatja egyszerre sok embernek,
                    kik odajárulnak kíváncsisággal eltelve!... Milyen más lesz neki az a kiállítás,
                    mint az első, a tavalyi, a Vajda Róbert múzeumában!</p>
				<p>Egy este sokat gondolt erre valami ízetlen, régi bosszúsággal. Félig tréfából,
                    magának rajzolgatott. Nagy, tarkabarka kert lett, nyúlósan egymásba terjedő,
                    fantasztikus virágágyakkal, bennük ezernyi haragos, nyelvöltögető tulipánt;
                    nyitott torkukból kicsavarodó papírszalagokon ősi származásuk idegen helynevei; megkereste egy német lexikonban. Közbül halvány
                    arcú, kaftános kertész, rituális süveg alól ziláltan lógó hajtincsekkel,
                    kiáltásra nyitott szájjal; hadonászó karjai átkos, biblikus hévvel tépik fel a
                    köntöst, kezében kasza villan. Ez a figura oly kellemetlen portréhűséggel kapta
                    meg szinte véletlenannak az embernek, Vajda Róbertnek a
                    vonásait, hogy el kellett kissé babrálnia; mégsem hagyhatta úgy.</p>
				<p>- Igazán jó rajz! - mosolygott csodálkozva Gond Tibor, mikor egy nap megmutatta
                    neki a kávéházban. - Mint rajz, meglepő, erős; örülök és gratulálok! Hanem ami a
                    csúfolódást illeti, Éva... hogy milyen lihegő, bosszús, epésen ideges; milyen
                    fékezetlen, gigászi módon nyers és mégis fülledt!... Egyenesen inspirál, hogy
                    tanulmányt írjak erről: milyen asszonyi! Az ember szinte látni vágyna ezt a
                    szegényt valami ártatlan, jóízű komikumban; tradíciósan hajlott orral, görbe
                    lábak és betartott könyökök vidám ijedezésében; vagy bal kézzel a jobb fül
                    tincsét vakarászva! Egy kis kedélyt, egy kis meleget... hisz az ember nem tehet
                    egészen önmagáról! De mit is akarok? Hol volt valaha asszonyerő, mely a humorig
                    felért volna!</p>
				<p>Éva fogta a rajzot, és simán végighasította hosszában, aztán keresztben is.
                    Barátja elkedvetlenül nézte. “Ez ugyan kár volt!” - mondta hűvösebben; szinte
                    nem ismert rá Évára.</p>
				<p>Csakhamar másról beszéltek.</p>
				<p>- Hova készül most?</p>
				<p>- Veszek két Mikulás-krampuszt, azazhogy hozzávalót a fiaimnak, aztán, lehet,
                    fölnézek Teklához; régen láttam.</p>
				<p>- A boltba elvisz magával, ha nincs ellenére, aztán velem jön, és megnézzük, mit
                    csinál Izsajás próféta. Nemigen járja, hogy még mindig kevéssé vagyunk együtt,
                    mi “Céh”-beliek, azt se tudjuk, mit csinál a másik!</p>
				<p>- Bizony, ez nem jól van, ezen változtatni kell! - mondta utána Éva gyorsan,
                    szinte alázatos készséggel.</p>
				<p>Szörény Tekla, ki máskor úgy szokott örülni Évának, ma nem fogadta volna úgysem;
                    nem volt otthon senki számára. Szinnay Gábor Pestre jött egy napra váratlanul, s
                    szinte egész időn át nála volt.</p>
				<p>Az öblös, régies díványon pihentek; körülöttük az alkonyuló szoba, ódon
                    bútoraival, drágán agyonjavított biedermeiereivel, nagy gonddal összehangolt
                    apróságaival, mint egy antik műkereskedő kincsraktára. Az asszony a keblein
                    feküdt, mint a szfinx, öntudatlanul is stilizálva magát e mozdulatban; két
                    karcsú karjára könyökölt, állát félig fekvő szerelmese térdén támasztotta meg,
                    és halk hangon önmagáról mesélgetett bele a szitáló estszürkülésbe.</p>
				<p>“Nem bírom el az új bútorokat! Az friss idegzetű, erős degenerálatlan embernek
                    való, ki megtölti a maga életével, új akaratával leheli színültig.
                    Magamformáknak a fáradtsága a fakóra használt színek, tompává szokott formák
                    enyheségén tud már csak megpihenni; belesimul a lágyságokba, miket idegen
                    embersorsok kínja edzett ilyen finomra... régen, régen... s azok az emberek is
                    mind pihennek már!...”</p>
				<p>A férfi még kivehette a gyönge homályban asszonya szép, eleven arcát, melynek
                    ideges energiáiban oly ép faji egészség tündökölt. “Mit akartok ti azzal a
                    degeneráltsággal?” - tűnődött elfelejtkezve, csendesen. De megérezte, hogy Tekla
                    szép homloka összerándul, látta egy türelmetlen vállvonítását, és megijedt. Nem,
                    csak meg ne bántsa; szerette! Gazdag és sokoldalú szépségét, édes, érett
                    szeretni tudását, izgalmait és szomjúságait; még a túlfeszítettséget is benne,
                    erőlködő lelkiességet és agyonszínezést, mely néha kábulatba ejtette. A sok
                    kalandú, régi gavallér meghajolt ez új nő előtt; erős illatú, pompás, idegen
                    virágnak látta és élvezte - sokszor józansága-vesztetten, leigázva. Férfivolta
                    kései és drága diadalának érezte, hogy szerelemmel az övé lett, és teli volt
                    gyöngéd hálával iránta.</p>
				<p>- Milyen szép vagy nekem, én Örömem! - engesztelte vigyázva, s remegőn húzta
                    végig kezét a dús, szétzilált hajakon. - Még nem láttam így ragyogni
                    asszonyt!</p>
				<p>- No, lám, milyeneket tudsz te, milyen szép, moderneket! - kacagott fel kissé
                    röviden a nő. - Igaz, nem is mesélted még, hogy mecénás lettél hirtelen,
                    Istentől elrugaszkodott új piktorok atyja! De hát, hogy esett ez?</p>
				<p>- Mindenről értesülsz! - mosolygott a férfi kedves zavarral, mint valami
                    kópéságon. - Az Úristennel majd csak elcsináljuk valahogy... - de egy ilyen
                    drága asszonynak kedvébe kell járni!</p>
				<p>- Énnekem?... Ó, hát ez igazán aranyos! - nevetett Tekla most már enyhén,
                    szeretettel. - Hát nem bírod semmiképp, hogy olyan asszonyod legyen, akire nem
                    verheted el a pénzed! De miért nem szóltál, hisz talán az én kis poétáim
                    inkább... de nem, jól van így is; te igazán drága vagy! Meglásd, gyanúba hoznak
                    Rosztoky Évával ezért!</p>
				<p>Együtt kacagtak ezen. Aztán újra keresték egymás csókjait a homályban, ki tudja
                    hányadszor ma, és már az édes elteltség nyugalmával.</p>
				<p>- Jó ilyenkor teveled! - magyarázta maga elé töprengve az asszony. - Ilyen szép
                    nyugalmú, elcsurgó percekben! Hogy is van ez?</p>
				<p>- Ne gondolkozz! Légy nálamegészen ebben is! Oly egymásé
                    a mi elbágyadásunk! S úgy illik hozzád; minden illik hozzád, ami szépség! De te
                    kivirulsz közüle, messzi elhagyod, te teljes, én teljesem!</p>
				<p>- Hihetetlen, hogy milyen poéta tudsz lenni - ölelte át a nő szeles, hirtelen
                    szeretettel. - Honnét veszed?... S olyan hálás vagyok, hogy épp ilyenkor, ha
                    öleltél már; mikor szűzzé szerettük egymást!... Nézd, milyen csendbe, vigyázva
                    csúszik be hozzánk a homály! Tedd ide azt a szép, úri kezed... ide a fejemre,
                    simogass! Majd mesélek valamit, akarod?</p>
				<p>- De szép a hajad; gyűrűs, nagy nehéz! Terítsük szét ide!... Ahogy te meg tudsz
                    simulni, rám omolni, az olyan... olyan kincses és nagylelkű! Ha elgondolom, hogy
                    micsoda semmik berzenkedtek a karomban, és felfújták a kis ajándékaikat! Te soha
                    még a szememre nem hánytad!</p>
				<p>- Mit?... Ó, gyerek, drága, csacsi férfigyerek! Hát te nem adódol nekem viszont,
                    hát az nem érték? Hogy el is rontanak titeket a ti keresztény asszonyaitok!
                    Persze, az örökös térdeplés, a lovag, ki úrnője előtt esdekel; ez kellene a buta
                    kis tyúkoknak! Ők nagy kegyesenelszenvedik a szerelmet,
                    a szent, nagylelkű férfiadakozást... s még a felelősséget is tirátok... ti
                    szegények! Én szegényem, nagyon kellettem neked, hogy megtudd egyszer, hogy annál az ajándéknál többet is lehet kapni!</p>
				<p>- Ne beszélj így! Minden, minden olyan nagy dolog! Ezigazi
                    csókért sem nagy ár az egész rongyos élet!</p>
				<p>- Ezt, kicsi, már sokszor mondtad és soknak: ez megérzik a hanglejtésen!... De
                    mondd csak nekem, ott nálatok, Szinnán, a te földeden... gyakorolták-e valaha a
                    jus primae noctist?</p>
				<p>- Miket kérdesz így egyszerre! Én nem is tudom!... Az apámnak híres dolgai
                    voltak, egyszer talán mesélek az öregről... Van egy intenzív kamaszkori emlékem;
                    még ki is hatott későbbre;engem gyűlöltek miatta. De
                    most inkább te beszélj! Látod, a hangodat hallani, a te mézes szavaid beszívni,
                    virágos elméd mindenféle játékait, az... néha csakugyan több nekem, minthogy
                    drága ölelésed az enyém. Azért mondom, nem voltam így még asszonyé! Ha tudnád,
                    mennyi fiatalkori álmom újult fel benned, elérhetetlen vágyak valami magasabb,
                    különb után! Most már csak emlék, de milyen becses, csak most tudom! Hogy
                    erőlködtem, mennyit kínlódtam magányosan, hogy epedtem, el, ki a környezetemből,
                    minden hagyományból, földből és névből... szabad lenni, megindulni! Ó, ez mind
                    nagyon, nagyon rég volt!Mi nem bírjuk azt, csak
                    kínlódunk!</p>
				<p>- Nem igaz, nem igaz!Te még mindent megcsinálhatsz, érts
                    meg! Hallgass meg!</p>
				<p>- Te drága, gyönyörűm!</p>
				<p>- Hallgass! Én... én nem akarok tőled a magam kis asszonyi céljaira semmit,
                    hiszen tudod! Tartsd meg az életed eddigi kereteit, én veled leszek így, amíg
                    szeretsz és szeretlek! De ha vállalom a titkolódzást, intézek minden külső
                    dolgot a szerelmünkben, várok, míg újra jöhetsz hozzám, míg... hazulról
                    fölengednek, igen... akkor ezt legalább akarhatom és akarom!</p>
				<p>- Szent, jó, nagylelkű!</p>
				<p>- Nem, ne így! Megragadni az életed gyeplőjét, nyakába hágni, mi tart vissza?
                    Jaj, nem hagyni soha lehetőséget kiéletlen, erőt próbálatlan! Áh, én kellettem
                    csak melléd; az én fajtám olyan asszonyos, amilyen férfias a tiéd, együgyű,
                    kész, önmagába zárt, nehézkes!</p>
				<p>- Kis fantasztám már megint! Miket össze nem hoz a te csavirgós, okos, szép
                    fejed!</p>
				<p>- Jó, légy hát lovag, ha úgy szereted, áldozd nekem, add ajándékul, amit még
                    elérhetsz, amivé lehetsz, hisz oly fiatal vagy még! Ígérj valamit! A
                    kedvemért... ugye, igen?</p>
				<p>- Úgy lesz minden, ahogy akarod... akarni fogod! De most van egy drága óránk még,
                    itthon maradjunk? Nem, csak semmi uzsonnát, ne mozdulj mellőlem, csitt! Itt van
                    az este, és hallgasd csak, milyen finom a csendesség, az utcamormolás
                    messziről... mintha szitálnák!</p>
				<p>- Mintha szitálnák... költőm, egy csókot! Nézd azt a nyurga árnyékot a falon!
                    Most átcsúszik az Éva rajzán! Lenn az utcán messze, messze kocsik szaladnak...
                    Emlékszel a liliomok szagára otthon, Tarackán?</p>
				<p>- Igen, nagyon! Poétát csinálsz vén fejemből... és még ez is jó! Most... most
                    mondj egy mesét, mint akkor, tudod? A kezed ide... és olyan csendesen! Hogy
                    emlékezzem!</p>
				<p>- Igen, kisfiam, irinkó-pirinkó gyerekem! Én vagyok az anyád, szép kis fiatal
                    anyád!... Tudod-e még? Hát hogyisne tudnád! Hiszen te is láttad... ismerted
                    valahány ezer éve... a gyönyörűLi hercegnőt, akinek a
                    szeme kék volt, de olyan kék, hogy amire ránézett, minden megkékült tőle.
                    Álmodjunk valami kéket, szépet!...</p>
				<p>- Édes kedves! Milyen kár... hogy a vonatom indul tízkor!</p>
			</div>
			<div type="chapter">
				<head>11</head>
				<p>Rosztoky Éva hát ebbe adta magát e télen, kedve és ideje jó részét: kerüljenek
                    összébb egymással az emberei!</p>
				<p>Szép műterem-szalonja közös otthon lett csakhamar, hová, mint valami klubba,
                    szerda és szombat estéken hét órától szabad bejárása volt egy csapat embernek,
                    kiket egyszer s mindenkorra meghívott. Kaptak sok teát, valami házi süteményt,
                    kibeszélhették és agyonhallgathatták magukat kedvük szerint. A többi napon
                    aztán bezárkózott előlük, s próbált rutinra tenni szert, a munka egyenletes
                    folyamatosságában. Nem szerette, ha a barátai csak a heves megszállottság óráira
                    támaszkodtak. “Ha a maguk Balzacja - mondta az íróknak - vagy annyi más nagy
                    ember végig őrületben csinálta volna a töméntelen kötetet, vásznat, hisz el
                    kellett volna égni, megszenesedni mindnek! Azt az »ihlet«-et az ember nem is
                    igen veszi észre... ki ér rá azt figyelgetni!”</p>
				<p>De csak ritkán adott így oktatásokat másnak, leginkább ő hallgatta, beszéltette
                    őket. Egész kis emberseregnek vált köteles bizalmasává, s nem fáradt bele az
                    egyoldalú érdeklődésbe, a hóbortok, bajok, vágyak, tervek és szerelmek
                    sokféleségébe. Sőt, kellett neki már, levegője lett ez; s megőrizte egyensúlyát.
                    Tán nem is bírt volna enélkül így élni, ahogy élt, csendes és dacos gőgben, csak
                    azért is kívül maradva mindenen. Az emberek lassankint rászoktak, hogy
                    beszámolni, gyónni járjanak hozzá.</p>
				<p>- Lássa - tűnődött egyszer maga elé Major Hugó szokatlanul szelíd, csendes
                    kedvben (egyedül voltak ketten még) -, lássa, ez mégis valami jó, tiszta kis ügy
                    lehet, ahogy arra a nőre, arra a “leány”-ra vágyódom néha! Hiszen már beszéltem
                    magának egyszer, tavaly is! Mit látok rajta? Nem is szép, az bizonyos... bár
                    tudja az ég! Szokatlan arc; ugye? És mennyi harmónia az életében, ahogy jár-kél
                    a világon; meg-megjelen köztünk kifürdötten, finoman, tisztelettől környezve.
                    Nekem az a naivitása is tetszik, ahogy elfogadja és egyszerűsíti a dolgokat,
                    mindennek csak a tiszta felét látva, és nincs-é neki éppúgy igaza vagy éppolyan
                    kevéssé, mint nekünk - kik szintoly keveset gondolkozunk? És ahogy önmagával
                    bánni tud, szép tisztelettel, és soha hűtlenül! Igen, egy ilyen nő sok tudna
                    lenni egy művésztársnak, akit szeretne! Milyen lehet az ilyen egy nagy
                    szerelemben, odaadásban; tudhat ez vajon? Bár meglehet, hogy akkor teljesen
                    szétbomlik, megvadul, tönkremegy; kapaszkodni fog és ríni és sviccolni a
                    férfiért, mint a többiek! Tulajdonképp humoros valaki egy ilyen nagy darab,
                    kerek fehérség, akihez még egy ujjal se értek, idestova harmincéves; mindent
                    behabzsol, amit mi kínban szülünk számára, aztán ártatlan képpel megkérődzi.
                    Nézze, ha most én hazamenet hátulról leütném a barátomat, elvenném a pénzét,
                    zaciba vinném az óráját, s holnap elmennék Liebermann Lenkéhez, és azt mondanám:
                    “Hallgasson meg! Én rettentő lelkiválságot éltem át pillanatok alatt, sorjában
                    így és így, én küzdöttem, ez és ez járt végig az agyvelőmön, engem a legbelsőbb
                    énemben kényszerített valami, nekem aztkellett
                    csinálni!...” Hát akkor ő némán és a rendesnél is fehérebben szorítná meg a
                    kezem, és azt mondaná halkan, de keményen: »Megértettem!«... Hisz ez szörnyű,
                    hisz emellett bitófára juthat az ember! Hogy foghatná ez össze az én
                    zagyvaságomat? Pedig néha majd megöl a vágy a rendbeszedődés után! Jaj, lehet,
                    hogy egy óra múlva gyűlölni fogom magát, hogy ilyeneket beszéltem. Hogy gyűlölöm
                    néha azt a leányzót! Csak az vigasztal, hogy engem még nem sikerült neki
                    »megérteni«, de nem ám! Tudja mit? Énnekem tulajdonképp csak a pénze kellene...
                    azért még talán meg is tudnám kérni feleségül.”</p>
				<p>Éva mosolygott, részvéttel és őszinte undorral. Hogy megenyhítse ezt a
                    nyomorultat; szíve szerint melegen, nagyon kezdte dicsérni Lenkét. El nem
                    árulta, hogy tud a megkérésről, de szánalmában még olyast is mondott, hogy a
                    leány vonzalma Major Hugó iránt mintha több, kíváncsibb vagy homályosabb dolog
                    volna, mint az ő szokott művészbarátságai. “Hogyne is - morogta a fiú elcsúnyult
                    mosollyal -, hisz senkitől a világon nem kapott, fogadok, olyan érzékiesen
                    forró, dühödt szerelmes levelet, amilyet én írtam egy tréfás kedvemben egyszer
                    neki!”... Éva nem tudott felelni, e percben az emberi nagyságot érezte a
                    barátnőjében, hogy még nem dobatta ezt ki a házmesterével. Tán “megérti”.</p>
				<p>Major ment; a gombolt kabátú író jött, és Évának meg kellett hallgatnia valami
                    leendő regény vagy novella tendenciáját, a vezető “problémát”, mert ennél mindig
                    ez volt legelőször készen, és gyakran meg is állt itt... “Don Juan tragédiája,
                    ki nem bírja el, hogy a nők más férfié is, hogy másnak is jut csók, forró
                    szavak, könnyek. Mit mond neked a te Katád? - gyötri a szolgáját. - Hogy ölel az
                    téged, hogy simul?... Végre felöltözik éjszaka a szolga ruhájába, s ő megy el
                    Katához... A kielégítetlen, örök férfiszomj, az izgékony, nyugtalan, tehetetlen
                    hím-kíváncsiság! Igen, mert a férfi-lényeg a nőhöz képest esetleges,
                    bizonytalan, időbe határolt - innét izgága vágya a munkára, alkotásra, hogy
                    valami formában itt hagyhassa, megörökítse magát; hogy belekapaszkodjék az
                    aeternitásba, melyhez vonatkozása nincs. A nő lényege örök, mert ő a faj testté
                    vált tendenciája a megmaradásra, ő a mély nyugalmú Gaea; a száz emlőjű, pihenő
                    lét; félig az öntudatlanban szunnyad, és ezer titkos gyökerével a mindenség, a
                    lét eredő forrásaihoz ér”...</p>
				<p>Éva eleinte nagy érdekkel figyelte az ilyen teóriákat, melyeket a göndör fürtű
                    költő-filozóf nagy gyakorlattal és elmeéllel hozott ki a legmindennapibb
                    dolgokból is; egy kis agytornával ügyesen forgatva ki és visszára a gondolatot;
                    mintha zsonglőr ujjai közt játszatna, a kézelőbe süllyesztve, elnyelve,
                    szomszédja orrán kihúzva, majd kalap alól rántva elő diadalmas és munkaverítékes
                    arccal. De csakhamar beleunt, mint a kártyakunsztokba szoktunk; utóbbi időben
                    szívesen átengedte Parlag Emmának, ki mindezt csodálatos tehetséggel tudta
                    folytatni, színezni, bővíteni. Nemsokára igen összetanult ez a kettő, és
                    kölcsönben a legnagyobb véleménnyel kezdtek lenni egymás iránt. Barátságuk,
                    szemmel láthatóan fejlődött, noha Emma nyíltan és szemtől szembe sokszor beszélt
                    szigorú hangon az ifjúval, ki egy “lusta dög”, elpotyázza a tehetségét, mely nem
                    az ő érdeme, “svihák tacskók” közé keveredett, akik irigységből félrevezetik.
                    (Ez aKultúra köre volt, hol Emma szerint nem képesek
                    méltányolni új barátját.) Egyébiránt nem szűnt még hangoztatni, hogy - (minő kár
                    pedig) - minden lelki közösség mellett is fizikailag nem tudna egyebet érezni a
                    fiúhoz, mint nagy idegenkedést, szinte undort.</p>
				<p>A szép arcú, beteges, fiatal író, Berei vázlatait, e soha el nem készülőket,
                    szívesebb érdeklődéssel hallgatta Éva; tán csak mert oly kellemes, idegekbe
                    rezgő beszédhangja volt, és ragyogó, sötét szeme nedves fényben úszott, ha
                    beszélt. Aztán tele volt gyerekes áhítattal a barátai, a művészet, a talentumok,
                    Budapest és aKultúra iránt. A Főnök minden méltányló
                    “kritikát” vele íratott a többiektől. Tőle meg lehetett tudni, hogy a kövérke
                    vidéki író, kit sehol nem lehetett látni, most egy kuruc időbeli jobbágyregényen
                    dolgozik, ó, nagy dolog lesz, amilyet még nem írtak magyarul; egy kicsit
                    felforgatja majd a dohos és elfogult osztálytörténelmi ideákat. “Az majd csinál
                    itt egy kis összeröffenést!” - mondta Berei diadalmasan, boldogan. Aztán a
                    filológus tanár verseiből lihegett el néhányat, és Évát meglepte, mennyire
                    tetszenek a fülének ezek a tiszta metrikájú, világos zenéjű rigmusok; bár olyan
                    finom, különös lelkirezgésekről beszéltek, “a gondolkodás legszéléről”; Éva sose
                    hitte volna, hogy ezek emberi szóval is kifejezhetők. Elmondta a fiatal írónak,
                    hogy némelyik költői kép víziósan hatott rá, egy aszútestű, zöldes fakírt,
                    korsóvivő, görög lányok sorát; egy gépkocsit, bakján a halállal rajzolnia
                    kellett. De a költővel nem találkozott, mióta festők nemigen járnak az
                    Itáliába.</p>
				<p>Liebermann Lenke jött, és egyszerre Kürthy Bálint verseiről kellett beszélni. Az
                    ember végin is idejut, itt áll meg, ez a legtöbb! Berei elmondta lelkendezve,
                    hogy Pesten járt most a költő, kiadja a kötetét, egyszer mutatkozott az
                    Itáliában. Lenke ostromolni akarta, hogy milyenígy... de
                    a fiatal író inkább egy versét kezdte, válaszul, aztán a másikat, még egyet,
                    Lenke folytatta a strófát... Éva jól figyelt. Ezek az ismerős, régies, duhaj,
                    magyar szók. Ezeket az apjától is hallotta sokszor, ha keserűség marta Rosztoky
                    Kázmért, ha hideg epében ömölt szét gőgös dühe a világra, amelyikben kedve
                    szerinti úr nem maradt. Vagy falusi nagybátyjától, mikor sokat ittak, a kedvük
                    tornyos, hetvenkedő volt még vagy már nehéz, sűrű csüggedés... De hogy ez vers legyen, így?... Igen, hiszen hallik, hiszen hullámlik tarajosan, haragosan... hiszen megfog,
                    visz... milyen gyönyörű! Csak őneki egy kissé, szokatlanul... ismerős. Nem így tanították hajdan, a lugasban. Vajon mit szólna
                    ehhez Novák tisztelendő?</p>
				<p>Mindjárt hallhatott felőle is, Nóra, a fiatal, karcsú novellistalány jött, ki
                    nappal gépen írt egy üzletben, s csupa zöldséget ebédelt. Éva egymásra bízta
                    Lenkét s a fiatal írót, a másik pár előbb a benyílóba vonult át - ő maga
                    odaáldozta figyelmét az újonjöttnek, ki - mással oly zárkózott, különös teremtés
                    - neki megnyílott lassankint ideges gőgjével, nyomorgó sorsa világundorával,
                    beteges érzékenységével. Novákról, a híres szuggesztív költő-papról benső, mély,
                    finomult rajongással beszélt; egy saját kezű levelet is őrzött tőle. A leány írt
                    neki először, elmondta, hogy írónő, hogy zsidó hitben nevelték, a püspök egy
                    beszédére célzott, melyet véletlenül adatott hallania; aztán leírta kedélye
                    szenvedélyes hajlamát a katolicizmus, toledói Theresa és az édes assisi szent
                    isteni poézise iránt. Írt valamit Dantéről, a keresztény tudományról, s elküldte
                    két vallásos versét. S a papi főrend maga válaszolt, nyájas, egyszerű emberi
                    hangján az okos pásztornak, kinek minden megtalált lélek drága, de semmit nem
                    akar elsietni. A két “modernül” szép verset a hét végén első helyen közölte egy
                    szép nyomású katolikus hetilap, melynek Novák püspök küldte el ajánlással...
                    Nóra, szegény, forró, magányos kisleány, érzékiesen epedt a misztikus, a
                    tisztán szertartásos után; még a hierarchiális felosztás is elbűvölte, a dogma
                    előkelő, megközelíthetetlen volta, a mély eszmeiség ábrándjai... vajúdó kis
                    művészlelkét mindezújságával fogta meg. “Tulajdonképp
                    értelek is, leánykám - simított el Éva a kis boltilány apácás frizuráján -, nagy
                    dolog lehet így felnőtten, asszonyul hallani először az »Úrangyalá«-t, az
                    »Üdvözlégy«-et meg a többit; és szagolni tömjént hervadt rózsával; és látni,
                    hogy egy sárga selyem pap halványlila oltárnál magosra emel egy színarany
                    edényt!” Elnevette magát, hogy ő, s így beszél már, de oly élénken látta most,
                    oly pasztellesen, szinte mindjárt hozzáfogott volna. Felállt, újra töltött a
                    csészékbe. A szép kis Berei meg Liebermann Lenke összehajolt fővel, összeakadt
                    tekintettel, oly intenzíven beszéltek a kályhasarok két foteljében - Knut
                    Hamsunról.</p>
				<p>Kinn nagy zörömbölés a lakáscsengőn, fesztelen tárgyalás Márissal... másikfajta
                    nép jött, három “Céh”-beli fiú, és velük két hangos, jókedvű nő. Később Hort is,
                    a “szatirikus”.</p>
				<p>- Ach, was für stinkende Melancholie da! - rikkant nagyot az ajtóban a Windel
                    szobrász modellje vagy jegyese, asszonya, mosónője... leginkább mindez együtt.
                    Szép darab leány volt; ügyes gazdaasszony a semmiből is; alapjában jóindulatú,
                    kedves és hű nő. Windel Németországból hozta magával, ott egy szabóműhelyben
                    dolgozott. Az ötödik kerületben tüntető szabadelvűséggel kényeztették,
                    valósággal elrontották a nők, leginkább Tekla és Schön Olga voltak hibásak
                    ebben. Éva sokszor mondta: rá nem néznének, ha egy kis hivatalnok törvényes
                    hitvese volna.</p>
				<p>- Ach, krig’ mer was zu fress’n? - és fesztelen darabossággal esett neki a
                    tálnak, nagy pamutkesztyűs kezével tömve be egy süteményt. Embere tréfából úgy
                    ütötte hátba, hogy köhögési rohamot kapott, a sarokba ment pipacsvörösen és
                    szitkozódva. Csató Eszter támogatta, és kacagott a hannoveri kofák öblös,
                    már-már angolos idiómáján... ez mindenen oly jóízűen nevetett, oly hálásan és
                    kedves bután; ha őt csúfolták ki, még legszívesebben. S a novellakísérletei
                    teli voltak népszínműves érzelgős, falusi romantikával. Farkas ezek közben
                    kilöttyintette a hímzett terítőre a teáját, s ijedten, buzgón alkudozott a
                    háziasszonnyal, hogy mit adjon, mit fössön a kárért; van egy önportréja, kicsi,
                    azt odaadná; de egy nagyobb tanulmányt is, ha Éva, mondjuk, ráfizet valami
                    párnát vagy meghibált égetésű cserepet. Alig hagyta abba... végre Lizi
                    megesküdött, hogy kimegy a folt nyom nélkül. Evéshez fogtak, Blocknak háromszor
                    kellett szólni, úgy elmerült némán, mankójára térdelve, a sarokban, Éva egy kinn
                    feledt mese-vázlata előtt. Eszter futott a csengőhöz, kacagta, hogy Hort jött;
                    Lizi nekiszilajodva, teli szájjal mondott csúfos, utcai szólamokat az író
                    szemébe, “Du! - Du!” Senki nem értette, de oly mulatságos volt. Ám Hortnak most
                    jött egy novellája aKultúrában, egy fiatal fiúról, ki
                    megőrül egy fennakadt liftben négy és fél perc alatt; a mű elolvasása
                    háromnegyed óra; megírása két hétbe került. Hort reszketett érte, hogy Nóra
                    valamit mondjon neki... a novelláról tán, oly ritkán jutott ehhez a
                    szerencséhez, hogy láthassa; de nem tudta, hogy kezdje, idétlenkedett,
                    fintorgott; végre is idézett valamit, halk, egyenletes fahangján, hihetetlen
                    éles gúnnyal aKatolikus Lapok vezércikkéből. Nóra
                    homloka még ridegebb lett egy vonással; ó, hogy utálta ezt a fiút, ki oly
                    jellegzetes arcú, mocskos kézelőjű és annyira csúnya volt. Összerezzent a
                    gondolatra: ha egyszer hozzáérne!... “Pedig ez is dicsőséges testtel fog
                    feltámadni az utolsó napon, ha a halál percében véletlenül megkapja a töredelmes
                    bánat kegyelmét, és vágypenitenciában talál kimúlni!” - biztatta. Éva a leányt,
                    de az csak a saját üdvével akart törődni.</p>
				<p>Eszter azalatt átrohant a gyerekszobába, és összeveszítette a fiúkat a tíz szem
                    csokoládén, amit hozott. Lizi evett, és félmagyarul pletykázott vígan a
                    Lipótváros nőiről; oly otthon volt már e körben, mintha gyerekkorától ennek a
                    kis botrányai izgatták volna... “Ja, weisst du...aztat
                    mindenütt egyformán csinálnak!” Schön Olgáról is tudott, az most valami
                    Sáfár nevűt szedett fel: so ein Jud’, mint a többi, de nem közénk-járós, “hogy
                    ne feltűnjön”; de őelőtte nincs titok! - Még azt is tudja, hogy a leány jár el a
                    fiú lakására délután, leckeórák helyett; a jó Gond Tibort azalatt, diesen
                    Trottl’ elküldik egy kis “túróér”... Windel komolyan leszidta, hogy nem fogja be
                    megint a száját; neki Schönék vásárlói voltak, Pirkler közvetítésével.</p>
				<p>Hort már reménytelenül, hervadtan ült egy sarokban, igyekezett, hogy ne nézze
                    Nórát. Parlag Emma ment, tüntető kurtán búcsúzva; idáig sem szólt senkihez,
                    némán utálkozott; “az idegeire mászott” ez a társaság. Barátja, a filozóf-író
                    pedig nagyon maradt volna még, sőt, most igazán, de pisszenni se mert; Emma
                    rászólt, hogy dolga van, ma este még meg kell írni hét oldalt. Hort a
                    búcsúzáskor valami nyílt, bár több értelmű csúfolódással töltötte ki Emmán
                    idegei feszültségét, s az erős nő ez egyszer összezavarodott, meghátrált. Eszter
                    felkacagott. Windel hangosan, pajtásosan kezdte szidni Blockot, hogy lassan
                    halad a prófétája; ó, azóta már öt kaldeai papnőt is mintázott “arról a teuton
                    angyalról”. - “Igyekezzünk, komék, a frász kitöri azt a kiállítást!” Egyszerre
                    valamelyik a Bokor Jani új képét, a “Munkáscsalád”-ot kezdte dicsérni, és
                    mindnyájan segítettek neki, tele szívvel, elkapva az őszinte művészi örömtől.
                    Később kicsit megpiszkálták Hióbot, a “Sírbatétel”-t, visszaélésnek találva a
                    ködfoltokkal, melyekre neki pontos teóriája volt fizikával, fénytannal, a szem
                    szerkezetével. “Könnyű annak, ráér, figurázhat még egypár esztendeig! Addig is
                    meglesz a mindennapi libapecsenyéje!” De Farkas becsülettel kimondta, hogy
                    őneki múlt héten egy szóra adott hatvan kroncsit; attól a Majortól is vett - ő
                    tudja - egy csomó vacakot csupa jótékonyságból, pedig az is mindig szapulja! Az
                    nem járja. Azért, hogy Hiób gazdag fiú, arról nem tehet; még a szívességgel se
                    volna muszáj! Elhallgattak egy pillanatra, de aztán nevette mind, hisz
                    valamennyien szerették azért Hióbot - azt a “selyemzoknisat”; az ember csak
                    megkritizálhatja a kollégáját!... Lenke a Major nevénél kelletlenül figyelt volt
                    fel, ő mostanig nem mozdult a sarokból s mellőle a kis Berei; tán Jensennél
                    tartottak már azóta...</p>
				<p>...Végre mikor mind eltisztultak, későn, színház után jött Szörény Tekla egyedül.
                    Ez jólesett. A kicsik már aludtak odabenn. Márist is feküdni küldték, a vendég
                    mindjárt ráállott, hogy itt alszik ez éjjel. Kevés alvás esett ilyen éjszakákon;
                    Tekla nem látszott nagyon rendezettnek, “belül kissé széjjel” volt megint
                    egyszer; ilyenkor nagyon kellett Éva. Enyhébb világítást csináltak a műteremben,
                    lágy színű, szürkéslila selyemdarabbal födve el a fényt; így bújt össze a két
                    asszony fáradtan és szeretettel a langyos kályha mellett.</p>
				<p>- Mi van veled?</p>
				<p>- Mindenféle!... Tudod, hogy Kürthy Bálint Pesten volt? Csaknem két hétig.</p>
				<p>- Ma hallottam. Deteveled mi van?...</p>
				<p>- Ej, mondhatok ennél nagyobb dolgot? Pogányom, te! A történelem fel fogja
                    jegyezni ezt a dátumot, minden háborús évszámnál fontosabbnak: most jött ki az
                    első verskötete. Itthon volt két hétig; lehet, hogy mi mind csak azért leszünk
                    híresek, azért őrzik meg nevünk, mert egyszer vagy kétszer valahol beszéltünk
                    vele, vettük néhány durcás, parasztos szavát. Hisz ez egy vátesz, értsd meg, egy
                    zseni! Az egyetlen, ami a földön nagyszerű; ez a különös, beteg túlvirágzás, az
                    emberi csoda... félezer év termi egyszer! És itt jár-kél, beszél, iszik, szeret
                    előttünk szinte... egyszerűen, vadócon, primitíven!</p>
				<p>- Nagyszerű! No, mondd meg már, hogy ki az, akit “szeret!” Így, két hétig?</p>
				<p>- Istenem! Aki éppen hozzátapadt; valami kis senkit szedett fel! Egy kis pesti
                    lány, éhes, buta, csinos és szemtelen; de mindegy őneki! Micsoda versekben írta
                    meg azt is!...Ezt írta meg róla, de isteni részvéttel és
                    férfi megvetéssel; nála minden teljes, a végső határokat érintő, a trágyadombban
                    s az utcai szemétben is azt látja meg, az emberlét örök mozgatóit: élvezetet,
                    vágyat, gőgöt, halálrettegést, kínt, sárig leromlást, felmagasztalódást... Ej,
                    hátő itt van! Nem járt ezen a tájékon vagy ötszáz éve.
                    Én mindig tudtam, vártam gyermekkorom óta, de a magam fajából vártam. “ Most kell jönni neki - gondoltam -, s itt, ebben az
                    országban csak ez jöhet: e regenerált, ősi lélek, az újzsidó!... A gettó sűrű és
                    fülledt energiáit hozná, a kazár fájdalmat, prófétai önismeretet és dühöt...”
                    Nem így lett, ez:a magyar megint; ó, mennyire! Soha tán
                    ily teljesen, tragikus, rettenetes, egekből záporozó lírával! Nekünk újra csak
                    az a dolgunk: jelen lenni, elfogadni, magunkba érezni; visszalelkendezni felé
                    csodálatban és hálás, hű kutya-szeretetben. Azt hiszed, nem hivatás ez is?...
                    Néha egész fajtának adatik... Ó, hogyha egyszer asszonyul...</p>
				<p>- No, halljam már azt a kis fehérszemélyt!</p>
				<p>- Az semmi, kéthetes ügy! Az élelmes kis pimasznak a fejébe beszélte valaki, hogy
                    ez jót fog tenni a hírnevének. Kis színészleány, görcsös zsidóambíció... Margot
                    tenyészti vagy két szezonja... tudod, az, akit egy ideig Vajda múzeumi titkár,
                    azaz hogy most már igazgató... mi az, mi baj? Csak nem barátnőd, az Isten
                    szerelmiért? Mert mi kettőnknek már mindenki az lehet, fiam; mi vagyunk az a
                    mesebeli aranykacsa: aki hozzáér, bearanyozódik és odatapad, aztán másik,
                    harmadik, egész sor... Megindulunk, Évám, a Lánchídfőnél; az Itália-kávéházban
                    még pincér vagy boltilány, de mire hozzánk ragad, jön velünk, mint nagy poéta tovább. A Móni boltja előtt egy vigéc ácsorog,
                    nosza hozzánk: márfestőművész, kritikus. A körút sarkán
                    egy méla fodrászinas, jó leszbölcselőnek!... Jaj, Évike,
                    hogy mennyit beszélek én ilyenkor, szegény fiam!</p>
				<p>- Szédülök! Feküdj végig a díványon. Van rajtad valami fűző?... Igen, hát mi van,
                    beszélj már! Mitől vagy “belül széjjel?”</p>
				<p>- Á, semmi tulajdonképp! Igen!... Ma estére, úgy volt, hogy nálunk lesz Kürthy
                    vacsorán. Margotnál találkoztunk. Egy versében már régebben köszöntött engem
                    egyszer, a költő-testvér, a mai asszonyt... De a személyében egy vad, bumfordi
                    legény, tájékozatlan, szeszélyes; oly mindegy annak, fiam, hogy kikkel van, kik
                    dörzsölköznek hozzá. Jobb is, ha nem él itthon! Persze, Margot megfogta; a
                    fiait, a házát reklámozza már vele. Szóval; meghívtam; el is ígérkezett, vártuk.
                    Hét után küldte a boyt, hogy mégiscsak el fog utazni már hajnalban, valamit
                    pihenni is akar... mese, majd ő lefekszik! Tán a kis némbert kellett még
                    kidobni, vagy inni egy utolsót a hazában!... Micsoda emberekkel iszik! Egy
                    kicsapott, vidéki színész, züllött újságíró, egy félbolond, öreg professzor;
                    mindegy annak!</p>
				<p>- Persze... iszik!</p>
				<p>- Ez... hozzátartozik, igen! Egy nagy, vérmes fajta gyors összeomlása ez, ártó
                    mámorokban, ősi átkoktól verten, büszke gőggel dobva oda magát a fátumának;
                    gyönyörűket szikrázva, halálos szépen, szivárványlón, az elomlás előtt.</p>
				<p>- Igen?... - emelte fel a fejét váratlanul Éva, aztán egy percig elgondolkozott;
                    a vér rózsaszíne átszínlett arcbőrén... - Hát erre vártok ti, persze, ennek a...
                    rothadásnak a szagán andalodtok? Ti!... Rendesen élt az apátok, pénzt szerzett
                    össze, magatok is gonddal vagytok a folytatásra szépen... és ez legyen nektek az üdülés, a cirkusz egy “fajta romlása” kell az
                    idegeiteknek műélvezetül; kik nem láttatok soha rokont rondán, borgőzben,
                    elbutulva, mint az állatok?... Ó, Nérócskáim! Eb ura!... Hátha még nem is olyan
                    biztos?...</p>
				<p>- Éva, Évám!... Te most gyönyörű voltál, még nem láttalak így; sose hittem! “Eb
                    ura!” Kell, hogy most megöleljük egymást!</p>
				<p>- Hagyj - mosolygott már -, ne műélvezz engem is!... Most pedig megiszol még egy
                    csészével, és elkezded végre; ej, az embert magatokhoz bolondítjátok!... Fogsz
                    nekem valahára szépen, komolyan, magadról beszélni?</p>
				<p>Tekla feje alá gyűrt egy párnát, és kioldotta a szoknyakötést karcsú testén.
                    Ideges bőrét minden feszélyezte már. Megnedvesítette a tealével keskeny, forró
                    száját.</p>
				<p>- Ó, istenem, hát magamról... azaz hogy Szinnay Gáborról, ugye?... Tudod, hogy
                    Viktor unokabátyám egy nagyon gavalléros kis összeggel lerázta a lapunkat, a Kultúrát?</p>
				<p>- Tud ő, ugye, a dolgaidról?</p>
				<p>- Hogyne, csak nem gondolod?... Mindjárt megírtam Gábort. Azóta köztünk is minden
                    megszakadt.</p>
				<p>- Nos és az újság?</p>
				<p>- Megpróbálunk megélni a lappal, ahogy lehet! Á... szegény fiúk! Az a kár, hogy
                    én nem vagyok teljesen független anyagilag; az anyám persze azt szeretné mégis,
                    ha férjhez mennék. Ajhaj... s most megint, hogy a nyakamra nőtt egy erkölcstelen
                    ügy, házasember-ügy!... Szörnyű, hogy a lapunk olyan keveset fizethet Kürthy
                    Bálintnak!Hogy kellene annak élni!...</p>
				<p>- Most már eleget hallottam a költőről, akihez még nem volt szerencsém.</p>
				<p>- Persze! Hátén... én benne vagyok, Éva! Magam
                    kerestem... szinte én voltam a csábító; hisz tudod! Ki tudja, hogy vagyunk
                    ezzel, olyan szomjas voltam már! Az emberben megvan a szerelem, mint egy oltáron
                    a kincsek... tán mindegy is kicsit,ki az, aki jön, hogy
                    a szertartást elvégezze! Már szomjas voltam... és verset írni is kellett.</p>
				<p>- Bolondkám! És most jól megy-é dolgod; az a fő?</p>
				<p>- Tudod, a szerelem mindig jó! Egy ilyen régi gavallér ne értene hozzá! Már az
                    apjánál jó iskolába járhatott. Milyen kedves, mikor hódol, mint egy templomos
                    lovag... és direkt újféle szókat lel csak úgy magától, nem is tudja... a levelei
                    stílusa meg olyan, ahogy a negyvenes években írtak. Igazán drága ember!</p>
				<p>- Bajod van tán azzal, hogy nős?</p>
				<p>- Á, bánom is én! Miért ne kotkodácsolna ott Szinnán egy jó, régi feleség! Én
                    csak nem ártok se neki, se a gyerekeinek, pénzbe nem kerülök, elválasztani se
                    akarom... sőt!... Azt akarom, hogy hozzálásson, hogy csináljon valamit az
                    életével még! Lehetne?... Hogyne! Az ő mostani fejével akármelyik zsidóember
                    “tehetséges” volna! Rá fogom venni, hogy akarjon, dolgozzon! Kezdjen valamit
                    újra.</p>
				<p>- Ó, ezt rendesen hiába akarjuk!... - szólta el Éva magát, mintha emlékezne.</p>
				<p>- Lám, te nagy tapasztalt! Mégis megpróbálom, mert... mi mást is csinálhatnék
                    vele, szegény kedvesemmel, szegény magammal!... Az egymás dicséretéből
                    kifogynánk végre, a sok, szenvedélyesmegmutatkozásból.
                    Elfogy az emberben azúj, elfogynak a versek, a
                    kardliliomok és egyéb hangulatszmokkériák... de tudod, egy szereplő ember,
                    országos valaki mögött állani asszonyul, titkos intézőül... te, nem volt ez
                    neked is (ne nevess!) kislánykori álmod?...</p>
				<p>- Szóval - kamasz lányom, költőm, udvari asszonyom!... arra fogod késztetni,
                    galvanizálni szerelemmel, hogy fellépjen az ősszel képviselőnek. Nagyszerű!...
                    Lehet, hogy csak bátorság kell, és megy az ilyen nekünk! De mondd csak, az ő
                    pártállása vagy mije, hogy is van az? Azt mondják, a mi piktoraink ügyének, minekünk, szóval, használni tudna. Tudod, hogy Gond
                    Tibornak mi az álma?</p>
				<p>- Hogyne! Ez hát misszió volna számomra, a művészetért, az “ügy”-ért, mi?
                    Kisfiam, be kell hogy valljam, félreértés ne legyen: hogy ilyen, bolond, zilált
                    estéimet nem számítva... nem vagyok semmiféle hősnő, ki bőrét adja az eszméért.
                    A szerelmesem tetszik nekem, és érdekel még nagyon... és jól, kellemesen ülök
                    ebben a viszonyban. Csaklátom őt, világosan is néha;
                    mint ahogy önmagamat még százszor kegyetlenebbül. Ez nem azt jelenti, hogy nincs
                    már ebben pompás mámor, megfelejtkezés. Milyen óráink vannak! Igen! Én vagyok “fölül” ebben a szerelemben is... ez végzetem,
                    úgy látszik. Talán, ha egyszer teljesen kiadnám magamból a szerelmet, ami van
                    bennem, az alázatot, odaadást... nem is írnék többet verset.</p>
				<p>- Ments isten! De felelj a kérdésemre.</p>
				<p>- Igen, hogy miképp gondolom? Várj csak, hogy is van? Gábor most negyvenöt
                    éves... nagy gonddal fösteti a bajuszát, rugalmas, lelkileg eleven még,
                    politikai pályát ilyenkor kezdenek. De ővele korán kezdették, az volt a baj!
                    Tulajdonképp ez sem, miért? Egész lejártnak hitt emberek fel szoktak támadni
                    hihetetlenül!... Elmondom röviden. Az apja, a pártja képviselőt csinált belőle
                    harmincéves korában, az öreg labanc nem akart meghalni addig. A közigazgatásból
                    jött a Házba, név és hagyomány támogatta és kötötte is; már férje volt egy távol
                    rokonának; néhány előkelő asszonykalandban diszkrét hős. A gazdaság is rászakadt
                    az öreg halálával, nem volt minden a legideálisabb rendben; az asszony vagyonát
                    is kezelni kellett. De a párt érdeke szent volt, ebben nevelték... és mi
                    tagadás, az a párt adott egyet-mást ennek az országnak. Rekonstruáló idők
                    szülték, és rekonstruktív szellemek voltak a nagyjai, néhánynak nem ok nélkül
                    van szobra Pesten. Volt köztük néhány erős, komoly úr, ott fogták meg a dolgot,
                    ahol lehetett, s azt csinálták, amit lehetett: néha csak egy kis rendet, néha
                    egy jó törvényt, néha Vaskaput... Szinnay Gábor katonája volt e rendszernek,
                    sem első, sem utolsó. Nem stréberkedett, tette, amit elvártak tőle bizottságban,
                    delegációban is... senkinek útjába nem állt. Egyszer az asszony betegeskedett;
                    otthon gyerekhalál: valami nőügy megundorította... eszébe jutott, hogy elmegy
                    utazni egy kicsit... Itáliába, egyedül, komolyan! Mindig voltak ilyes fiatalkori
                    álmai: művészet, kultúra... homályos, pusztai vágyak; ilyesmi gyakori a ti
                    férfiaitoknál... és milyen őszinte s milyen ügyetlen, drága! Hát nekigyűrkőzött,
                    mint valami modern talajjavításnak otthon, vagy újfajta vadaskertnek; tanult,
                    olvasott, jegyezgetett odakinn, gondolkodott mindenen; néha eredetin,
                    ráhibázva, legtöbb helyt iszonyú laikusan, “józanul”. Persze, népszerű könyv
                    lett. A hivatalos kritika is részes a bűnben; némelyek komolyan vették. Kedves,
                    régies könyv, néhol úgy hat, mint mikor Kölcseynk felfedezi és kivonatolja neked
                    az antik Pitagoraszt meg a többit... Szóval, ebből lett az a szörnyű
                    ügyetlenség, az ő államtitkársága a kultuszban, féléves, kellemetlen
                    szereplés... Egy kisember ott, az a Vajda gyűlölte őt; azt mondja a drága, hogy
                    tudja az okát és megérti. De mennyi bajt csinálhat egy kicsiny ellenség! Az a
                    buta képvásár-ügy, a hamis Grecók... micsoda “szakembereket” lehetett és
                    kellett volna bemártania, akik inkább és hivatottabban benne voltak; kiknek
                    ahhoz-értés volna a kenyerük, titkos tanácsosságuk, katedrájuk! De Szinnay
                    “gavallér”, ezt tudják róla. Maga maradt a szószban. Az ellenzék, a mai tábor
                    (kedvelt nagybácsim felekezete, szegényé), már kész volt felhasználni az
                    ügyet... de akkor kitette magát Pallay Péter, az elnök... az ő “puritán”
                    tekintélye. A história elsimult, nálunk szokott így, amilyen könnyen felfújódik
                    valami. Néhány újsággal a pártkassza elintézi. És Pallay nem engedte Gábort
                    elejteni, pedig szívesen hazament volna. Nem szabad; itt maradjon,
                    demonstrálni, hogy nincs semmi baj!... Hát maradt a Házban, és belekerült a
                    másik furcsaságba, a Majthény-féle munkásjavaslat tervek ügyébe. Benn a pártban
                    okoskodtak Hióbék ellen, a nagy Sonntag-képviselet ellen, mindenki ellen!...
                    Hogy miféle reformer-csökevények viszketnek néha egy ilyen magyar úrban,
                    micsoda hajlama radikalizmusra, a “tehát csináljunk”-ra üt ki rajtuk néha
                    évtizedes, generációs konzervativizmus alól! Így vagy úgy: rebellis fajta ez!
                    (Azért nem ment itt jól soha forradalom; nincs meg a hozzávaló szolgaság,
                    vezérbálványozás, ahogy Máthé Ferink mondaná!) Hát belebolondult ebbe az
                    új-második Józsefségbe... A legalsó néprétegek jóléte; szövetkezés az
                    elnyomottakkal a főúrkurucok fékentartására; jogkiterjesztések; nemzetiségi
                    idealizmus: igazság; méltányosság; megnyirbált klérusjavak, trializmus... egy
                    háromnyelvű, boldog, nagy-nagy-nagy Birodalom... Hát ennyi zagyvalék,
                    fantasztikum, kifordított martinovicsság... rossz költő ez, szegény Gáborom!
                    Pallay tűnődni látszott... nem lesz jó mindez szalmaszálnak? Akkor már
                    kapaszkodni kellett egybe-másba! De meggondolta, milyen inszolid... Ennyit már
                    sokalltak volna odafenn! Meg Feriék is, drága hitfeleim siettek kompromittálni
                    az eszméket - magukénak vállalni. Hátnem! Inkább egy-két
                    évi pihenő! - döntötte el Pallay; és milyen igaza volt, milyen gyorsan vitézlett
                    le a tulipánpárt! Majtényt s a néhány emberét, Gábort is, leküldte hamar...
                    főispánoknak. Az a végin volt, akkor már csendőrrel installáltak; de Gábornak
                    nem volt csúnya baja a te megyédben, tisztelték a személyét mégis. Négy hétig
                    tartott különben az egész... de az eseményeket te jobban tudhatod. Én így
                    látom... ezt a hányódott, zagyva magyar karriert, ezt a véletlenes embert, ki...
                    ha tán valahol egészen színt vallhatott volna!... Vagy ki tudja? Van az ilyennek
                    igazán helye valahol?... Uram isten! Hiszen a kedvesem!...</p>
				<p>- Így hát ő ma a Pallay embere?...</p>
				<p>- Ahogy vesszük, ahogy ő akarja! Szinnán megválasztják pártonkívülinek is,
                    akárhogy! De persze, akkor kevesebbet érnének vele - a piktoraink!</p>
				<p>- Ím hát, kezedben az ifjú magyar művészet jövője, asszony!</p>
				<p>Nevettek, hangosan, némi asszonyos, cinkos megvetéssel mind e férfijátékok iránt.
                    Aztán elhallgattak, messze tűnődve vagy elálmosodva kicsit. A kályhatűz
                    kihunyóban; kinn, a rolók mögött februárvégi, még havas és felhős derengés. Éva
                    lassan ágyazni kezdett két kerevetre.</p>
				<p>- Ajhaj, az ifjú művészet! - ásított fel a vendég, fáradtan a sok felületes
                    gondolattól, melyeken idegességében átrohant. Ma képromboló kedvében volt. - A
                    piktoraink! Micsoda szent dühvel fáradnak azok is, hogy majd mutathassanak
                    valamit, amire senki se kíváncsi, senki sem kéri tőlük. Bokor igazán nagy
                    művész, nem tehet róla, ez, ugye, már kétségtelen? Az aranyoskúti, régi iskola
                    klasszicizmusa ez már; kész, érett dolog! A többi... meglássuk!... Az ember,
                    tudod-e, nemigen ért egymás dolgához, csak rámondja, mint az egyszeri király
                    aranypalástjára: látom, isteni!... Ha ennyi sok derék, szomorú ember él-hal
                    érte, bizonyosan szép, nagy dolog lehet az a modern festészet! - gondolom el.
                    Hisz mink is így vagyunk a magunkéval!... Igaz! Szegény Gond barátod, mondja
                    Olga, most állandó aggodalomban él Sáfár miatt, hogy ő (Olga nämlich) tönkre
                    fogja tenni! De nagy kár is volna egy ilyen “se kinn, se benn” fattyúér’!</p>
				<p>- Mit akar vele?... Hisz menyasszonya is van!...</p>
				<p>- Nini, hogy izgulsz te ezen! Naivám!... Egyébként az a menyasszony, úgy tudom,
                    valami beteg, vidéki leány, gyógyíthatatlan béna; csupa kegyeletből hordja a
                    gyűrűjét. Vagy ez a Szerelem?... Vagy az egész nem is “létez”, csak a pesti
                    életet “költészíti” vele a szerencsétlen?</p>
				<p>- Hányszor mondtad te ma: szegény, szerencsétlen!</p>
				<p>- Nincs tán igazam? Azt hiszed, jó lehet aNemzeti Újság
                    zsidaja lenni, s egy milliomoslánnyal marakodni kétszer hetenkint délután
                    - aki olyan szép, mint a nap, majd szétfeslik már, enervált, bolond, kíváncsi...
                    de félti a kislányságát, önző kutya? Most úgy vannak, hogy a fiú gyötri,
                    csúfolja minden mozdulatát, ritmizáló hanghordozását, erkölcsét, olvasmányait,
                    csókjait... és egyre veszettebb utána... Igaz, téged meg akar kérni Olga, hogy
                    két rajzórát mintha... tudod, mintha adnál neki, házon kívül, az anyja miatt,
                    tudod, aki ugyan a maga idejében... Szóval: igen?</p>
				<p>- Mit lehet csinálni? Vigye az ördög, pfuj! A pénzt, persze, elküldöm neki
                    kesztyűre.</p>
				<p>- Ahogy akarod, hisz veled úgyse lehetne beszélni! Milyen jó vagy te, szegény!
                    Szegény, szegény, szegény mindenki! A freudista öcsém, Máthé Jani tud erről egy
                    hosszú marhaságot, mikor az embert így üldözi a szó, a “képzettartalma” ez. Hát
                    az a sok álmodó, éhes piktor nem szegény? A Windel Liszkája nem hímez neked
                    éjszaka, pénzért, hogy nappal ebédet csinálhasson az urának? Jaj, te, hát a
                    múltkor mi sült ki? Van most egy takarítóném, hogy Margit szobalány beteg; Móni
                    ajánlotta. Képzeld, az valami vonatkozásban kell hogy legyen szegény kis Farkas
                    piktorral; nénje vagy kvártélyos asszonya... Egyszer véletlenül kihallgattam:
                    szólt hozzá, mikor ajtót nyitott neki nálam;tegezte.
                    Másnap vettem szegény fiútól vázlatokat. Olgával is vétettem. Miért nem
                    fogod te fülön számukra azt a vén Pirklert jobban?...</p>
				<p>- Nagy róka az, bajos! Azt mondja, eladásra nem kelendők; úgy... későbbre,
                    eltevésre pedig... nem bízik bennük még! Csak Bokorban hisz; abban már nem
                    virtus hinni! Bár nem tudom, hogy “Ezsajás”-ra nem spekulál-e? Titokban lesi,
                    hogy mi lesz belőle.</p>
				<p>- És persze, te se akarsz a bőröddel heroina lenni az “ügy”-ért. Szerelmes beléd
                    a vén füles, most egyszer megjárta - szegény!</p>
				<p>- Bolond, hát ezt meg kitől hallottad?...</p>
				<p>- Azt hiszed, struccmadáré a fejecskéd, homokban? Mindent tudnak, mindnyájunkról!
                    Az ősszel pár hétig Hióbbal voltál hírben, de azt mindjárt tudtam, hogy
                    alaptalan.</p>
				<p>- Hióbbal? Őrültség!</p>
				<p>- Mit ijedezel? Az a jó neked, ha nem igaz egy pletyka, mert akkor mindjárt elül.
                    Akármikor módodba’ van megcáfolni vagy éleszteni... így palástolni vele az igazat, ha van vagy lesz. Csak nem élsz örökké így, te
                    szegény?</p>
				<p>- Álmos lehetsz már!</p>
				<p>- Jó, jó! Te drága! Jó éjszakát, édes!... Kürthy Bálint most indul Párizs felé.
                    Ha igaz!... Vajon van állandó asszonya odakinn?... szegénynek... Jó
                    éjszakát!</p>
			</div>
			<div type="chapter">
				<head>12</head>
				<p>Pirkler panaszolkodott a tél vége felé Évának.</p>
				<p>- Már látom, magadtól el nem jössz hozzám, menyecske, te kis prűd gojnő,
                    legodaadóbb... barátodhoz, no meg ne ijedj! Pedig kell nekem, hogy megnézd az
                    otthonomat, hogy belépj egy hajlékba, ahol néha sírva álmodoznak... magányos,
                    szürke estéken, egy magányos, szürke fejben... egy távoli, gőgös, idegen
                    úrnőről; egy érthetetlen, izgató, édes, rossz asszonyról!... Hát ha én március
                    végén rendeznék valamit, egy kis bált, maskarádét, mit gondol... és meghívnám
                    mind a maga művésznépét... hisz úgyis meg kell már ismernem közelről azokat a
                    csudalényeket, tán káruk se lesz belőle. Akarná? Eljönne akkor? Játszana a
                    háziasszonyt szegény, magányos barátja házában?</p>
				<p>- Háziasszony, Mónika, nem kell magánál pompásabb, erről legendák vannak. De
                    vendégnek örömmel megyek a barátaimmal. Ilyen nagyszerű emberhez, akinek a
                    jelzői folyton színesebbek; és egyre gazdagabb a műgyűjteménye, amire az ember
                    már nagyon kíváncsi.</p>
				<p>Kevés perce volt a meggondolásra, de a barátai érdekére gondolt őszintén, s nem
                    bánta meg, hogy megint ilyen nyájasan bánt el Mónikával. Az öreg fiú amúgy sem
                    volt mostanában kellemetlenül tolakodó, elég burkolt kis rendreutasításokat is
                    elértett mindig; aztán neki hasznos és jó üzletfele, és hát miért is ne
                    bolondoznának egy éjszakát egy szép, meleg, finom lakásban? Furcsa, érdekes
                    gyülekezet lesz, ha Móni őt kéri meg a név-összeírásra! Már régen elhitte
                    önmagának, hogy az egyetlen élmény és lelki igény számára a “pancsolás”-on kívül
                    ez; nézni, mulatva és jóakarón figyelgetni a többieket. És az ilyet csak el kell
                    hinni egyszer önmagunkról... Ez a sokféle figura: Móni sem volt számára
                    érdektelen; s a hódolata... néma, lovagias férfihódolat mindig kényelmes és
                    hízelgő; ha csak biztos lett volna teljesen, hogy sohasem kell igényektől,
                    félreértéstől, továbbmenéstől félnie, folyton tartózkodó vigyázzállásban!
                    Milyen más, mennyivel értékesebb volt ezért a Gond Tiborhoz való viszonya!</p>
				<p>Kinn nagyon tavaszos volt már az este, amelyikre pár napon készültek mulatva,
                    unottan vagy keservesen Budapest néhány igen különböző otthonában.</p>
				<p>A Windel-műterem Lizije hajnal óta varrt kisírt szemmel lomposan és alig étkezve,
                    mert az ura elment pénz után. Összevesztek megint csupa ingerültségből, vagy
                    csak hogy annyira “nem pászolt” együvé a természetük. Rosszul kezdődött a
                    viszonyuk; a leány egyszer valami könnyelműségi tébolyban, lumpolás közt,
                    hangosan, szerencsétlenül közönséges formák közt lett a férfié, s oly
                    egyszerűen, szinte kéretlenül, mint a legkönnyelműbb némberek. S bár
                    megszerették egymást, bár nem volt nála feleség kifogástalanabb, dolgosabb,
                    hűbb; marakodni kész, mint a jó kutya, társa érdekében az egész világgal; valami
                    most már el volt hibázva menthetetlenül. A férfi rossz óráiban kész volt
                    kételkedni abban is, hogy ő e lánynak az első szeretője. Sokszor bántotta,
                    vádolta szembe, néha felháborítón és képtelenül; mert a nő nem éppen azt felelte
                    a vallatásokra, amit elvárt volna tőle; vagy szájaskodva is túl nagyon érezte a
                    függést tőle garas és pártfogó nélkül itt, az idegenben. Azonkívül Lizi
                    mégiscsakhitves vágyott lenni, görcsös, szívós és nem
                    jól palástolt akarattal. Német polgárlány volt, ha árva és zilált sorsú is,
                    epedt a rend és elhelyezettség után, s nem vigasztalta, hogy néhány gazdag,
                    kölönc nő tüntetve nyájaskodik vele. Sőt, magában gyűlölte mindet, befolyásukat
                    az emberére, ki azóta lel ezer hibát az ő hangján, beszédén, evésén, modorán,
                    mióta idekerült vele közéjük. Sokszor kiabálta dühében, hogy ezerszer különbnek
                    érzi magát, mint azok a gazdag jófélék, akik bűzlenek a semmittevéstől és a
                    rosszaságtól, s a szegény szobalányukkal parfümöztetik végig a céda testüket,
                    mikor tilosba indulnak. “Az egész művészet, amit csináltok, csak az ő
                    szerelmeskedésükhöz kell!” - kiáltott, éktelen dühbe hozva vele az urát. Pedig
                    őszintén tetszett neki a jó kép, szobor; született hajlama volt, hogy kedvét
                    lelje ilyenben; ezért is hagyta rávenni magát, hogy födetlen teste szépségével
                    is szolgálja, bár érzése, nevelése tiltakozott. Később észrevette, hogy ez levon
                    értékéből némelyek szemében, s ez is bántani kezdte; de oly drága a fizetett
                    modell s oly erkölcstelenek, a féltékenység megölte volna. Pedig tán emiatt nem
                    akarja feleségül venni, áldozatkészsége a gát..., szégyelli? Háborgott a
                    méltatlanságon, a gaz világ előítéletein, melyekkel - ó, milyen szívesen
                    azonosult volna egy nap alatt! Nem volt nála szemfülesebb erkölcsbíró így sem;
                    mindég diadallal hozott haza egy-egy szerelmi pletykát az ismerősökről. Egyszer
                    úgy volt, hogy gyermeke lesz, s akkor Windel tett is lépéseket a házasságra, de
                    aztán elmúlt a reménység és minden. Tán régen törvényesítette volna is már, ha
                    Lizi nem követeli oly mohón és mindenáron; így konok férfigyanakvással a
                    fejébe vette, hogy a nő nem is szereti őt, csak meg akarja fogni, csupa önzés az
                    egész. “Gott! Azért ami falnivalót te szerzel nekem? - kiáltott néha a lány vak
                    dühében - azt ugyan, ha kiállok az utcára, éjfélig egy hónapra megkeresem!”
                    Ilyen durván ment néha... de csupa szó csak, viharos, dühös kipakolás, utána
                    szélcsend, egyetértő, pajtásos, szerelmes, víg napok, mikor összekapaszkodva
                    mentek a kiskocsmákba, élcelték, kacagták az egész világot; otthon együtt
                    főztek, mosták a műterem-padlót, terveztek olcsó és egzotikusan művészi
                    öltözeteket a Lizi szép, ép alakjára. Ó, ha egy kis pénzmag jött valahonnét, s
                    egy-két napra a leány is belement a könnyelműségbe, mely a legtakarékosabb
                    pazarlás volt a világon! De oly hamar jöttek nincstelen napok, váddal,
                    ingerültséggel, bosszúsággal. A szobrász sokszor egyedül ment el teára,
                    úriasszonyokhoz, azt mondta, kedvükbe kell járni a gazdag embereknek, belőlük
                    él. Máskor maga undorodott legjobban ettől, szeretett volna aszkéta módra élni,
                    bezárkózva, akár koplalva a művészetért; s elhitette magával, hogy az asszony, e
                    gyakorlatias és pénzvágyó, gátolja meg ebben, miatta megy tönkre a talentuma. Az
                    is bosszantotta, hogy a bajtársai, kivált a zsidó Block, folyton az asszony
                    pártján voltak, nem értették a rosszaságát hozzá, sürgették az esküvőt. Liszka
                    meg fenekedett a nőkre; egyszer Éva olyast talált mondani, hogy művésznek nem jó
                    a korai házasság; azóta meg volt győződve, hogy ő beszéli le Windelt; de nem
                    veszhetett össze Évával, elfojtotta dühét, mert az hímeztetett vele pénzért...
                    Ó! Ezerféle horzsoló baja, nyűge, ütődése a szegény embernek! Milyen könnyű
                    gonosz lenni ezektől, ha véletlenül nem szentnek születik az ember!</p>
				<p>A leány feje teli volt velük, kimerülten ült a fülledt, ruharongytól szemetes
                    műteremben, és vértolulásos fejjel, viharos érzésekkel, bánva minden szavát már,
                    de kiengesztelődés nélkül, varrt, zakatolt a gépen, a harmadik kosztümöt
                    fércelve össze ma; ezt saját magának; Blocknak szívességből csinált már egy
                    nagyon korhű és mesteri öltözetet. Schön Olga tanácsolta a sánta fiúnak, hogy
                    mint lord Byron jelenjen meg, adott mintának egy régi arcképet... s a kívánsága
                    parancs volt az Ezsajás festőjének, ha utolsó garasába került is a drága szövet,
                    Lizi két napig babrált vele. Az ura lenge “fakír”-jelmezéhez csak az este
                    foghatott, egy avítt, de valódi, keleti rongydarabjukból tűzködve össze festői
                       sarongot, de tarka selyemkabaját
                    is kellett varrni, felsőtestre valót a tisztesség kedvéért. Most végre
                    sebten és fáradtan tákolt magának egy igen egyszerű amszterdami halárus ruhát,
                    mely akármi más is lehetett volna, ha fodros fejkötő nem teszi jellegzetessé.
                    Block az imént próbálta fel a jelmezét a tükör előtt, botorkálva a mankóiban,
                    ámulva és hálálkodva, s az Olga mosolyára gondolt, ha barátságosan
                    körülnézdeli, és azt mondja: nagyon szép lett, igazán!... Egyébre nem is
                    gondolt, soha többre, bölcs és csendes fiú volt.</p>
				<p>- Mit gondolsz, Block Simi, eszikaz valahol, valamit? Ott
                    csak tíz után lehet hozzálátni, addig kifordulhat a gyomra, délbe se zabált a
                    méregtől, pedig volt mit! Eridj, Block Simi, van a kasztniba hús is meg két
                    palacsinta délről, kapd be hidegen, én nem érek rá, mindjárt fésülködni kell.
                    Csak jönne már, hogy adnék enni neki is!</p>
				<p>- Ne félj, Lizike, mindjárt itt lesz, biztosan várni kell neki Hióbra; nekem azt
                    mondta, tőle fog kérni. Itt lesz rögtön, hoz pénzt, megeszi a palacsintádat, én
                    nem vagyok éhes; aztán elmegyek, hogy kibékülhessetek, és jó lesz minden,
                    máskor ne mondj neki olyanokat.</p>
				<p>- Nem fogsz elmenni, csak a fülkébe, felöltözöl ott, attól mi kibékülhetünk, ha
                    akar... de félek, Simike, hogy már nem fogunk többet!</p>
				<p>Sírás fojtogatta a torkát.</p>
				<p>- Sokszor azt hitted, aztán mégis! Jobb lesz, ha átmegyek haza felöltözni!</p>
				<p>- Nem, az istenér’! Ne hagyjál magamba! Én egyszer leugrok itt az ötödik
                    emeletről; le az utcára.</p>
				<p>- Lizike, azt nem szabad! Akkor az urad, szegény, nem kérhetne tőled
                    bocsánatot!</p>
				<p>- Milyen jó ember vagy te, Simike! Ha veled összeállna egy asszony, annak jó
                    volna, csendes élete volna!</p>
				<p>- Az csak tőled függ, Lizike, hogy csendbe legyél!</p>
				<p>- Gott, hisz az a kiabálás csak rossz szokás, a néném, aki nevelt, süket volt;
                    meg amikor vert (mindig vert szegény), hát ordítottam, hogy hallják a
                    szomszédok, és bejöjjenek kivenni a kezéből. Aztán a mesterem... mindig
                    szitkozódott, sokat ivott. Szokás csak, el tudnám hagyni, olyan jó így csendbe;
                    de ez az ember olyankor még nagyobbat kiált, és... azelőtt engem
                    “originell”-nek mondott, hát most miért nem vagyok jó... amiért azok a gazdag
                    rongyok, azok a...</p>
				<p>- Lizi, Lizike, szegényke... látod, már megint, hogy kiáltasz! Fésülködj szépen!
                    Én megyek öltözni, készülj fel szépen, csinos légy, mikor jön!</p>
				<p>Hiába volt, Windel csak kilencre jött, már kocsival és nem egyedül; Farkas is
                    jött vele, és fel is szaladt a sárga szatén, papírcsillagos bohócruhában, nagy
                    bakugrásokat csinálva a lépcsőn. Őnáluk akart maskaracipőt húzni, festéket
                    kenni. “Ügyelj, Kutyus, a csipkegallérra, és ne sokat igyál!” - kiáltott be a
                    kocsijukba egy fiatal nő, és köténye alá dugott kézzel, ijedten szaladt fel,
                    hogy látta: más is ül benn. “Lám, hát kedvese van, és hogy tudta titkolni, lám,
                    itthon hagyja szépen, nem hordja, mint a majmot! Milyen okos dolog tőle! Többre
                    is fog menni nálam!” - tűnődött Windel rosszkedvűen. De röstellte, hogy az ő
                    perpatvarukat mások észrevegyék. Liza meg Block felöltözve vártak régen és már
                    szorongva, összebújva az ablaknál. Bekiáltott, kedélyességet erőltetve, dicsérte
                    a ruhákat, pofozkodott a bohóccal, egykettőre feltűzte a sarongját, fütyült és
                    tréfásan káromkodott. Liza látta, hogy meg van borotválkozva, de nem merte
                    megkérdezni, hogy van-e pénz, honnan, mennyi; és evett-e valamit? Úristen,
                    milyen borzasztókat mondtak egymásnak pár órával ezelőtt! Már hiába! Ilyen hamar
                    kibékülni úgysem lehet! Most legjobb is felfüggeszteni mindent holnapig. Tán nem
                    is lesz soha holnap, bár ne is lenne! Az éjszaka mulat az ember egy nagyot,
                    istentelent, azután lesz, ami lesz!</p>
				<p>A nagy, lipótvárosi bérház liftje előtt megtorlódtak a maszkos csoportok, várni
                    kellett. A házmester-család kigyűlt kacagni a lépcső alá. Lenn egy borzasztó
                    halálfej várt már, rossz szabású kölcsönfrakkra feltéve. Mereven fordult egy
                    hófehér, földig peplonos, lenge görög nő után, kin lágy csalánvászon volt a szép
                    redőjű ruha, s a haját leszorító abroncs olcsó aranyzsinór; egyedül jött, sűrű,
                    fehér fátyol arcellenzővel, karcsún és sietőn besurrant még előttük a megtelt
                    liftkosárba.</p>
				<p>Egészen csinos maszk lépett melléjük, félig gascogne-i, félig íródiák, de finoman
                    készült, bolti holmi; szép ingfodorral az apró, gondozott körmű kis férfikezek
                    körül. Az álarc úgyszólván csak egy hatalmas Cyrano-orr, de oly ügyesen
                    illesztve, szinte odanőtt; akárki volt, jól állt ennek az arcnak!</p>
				<p>- Mondd, maszk, örülnél te, ha tetszenél nekem? - kérdezte tőle Liza hirtelen,
                    lágy hangon, oly szelíd jókedvvel, hogy a mellette álló Block elbámult. Az
                    előbbi óra hatása alatt volt még, fáradt és bánatos, enyhületre vágyó. A könnyek
                    nyoma ott égett a szemén, melyet nem takart a fehér selyemdarab; könnyedén volt
                    odatűzve a kis holland fejkötőhöz, az alól dúsan, kedvesen bomlott ki a sok,
                    szőke, erős, igazi haj. A maszk hosszan figyelt a hangra, próbált átnézni a
                    fátylan, megakadt szeme a nyúlánk, hibátlan alakon, mustrálta soká; nem ismerte
                    meg. Mert Liza nem kacagott fel, ahogy máskor mindég, némán, nyugodtan állt, és
                    ismételte:</p>
				<p>- Örülnél te neki?...</p>
				<p>- Azt, gyermekem! - felelt az ismeretlen halkan, idegenszerűen - mindég neked
                    kellene megmondani! “Bácsi, itt az öröm!” - Kis hallgatás után hozzátette még:
                    “Ez volna a te hivatásod mellettem!”</p>
				<p>Lizi nem értette a szavait, s ez nem az ő hibája volt. De két kicsiny, sötét szem
                    melegen, várón nézett a szemébe, majd sürgetve, szinte fájdalmas tekintettel; s
                    ő viszonozni kezdte, megfogva, elcsodálkozva, felelőtlenül, mert a szemek
                    éghettek szabadon, külön; s rejtve maradt az arc sok áruló vonása, kifejező
                    remegése... Windel a sarongban most jött csak be a kapu alá, a kocsissal
                    alkudozott odakinn. Egy percig szemben állt a halálfejjel, s valami apró,
                    gyerekes csúfolódást mondtak oda egymásnak. Miért épp ezt, miért mindjárt
                    kellemetlent, mihelyt társasforma nem véd és gátol a maszk alatt? Tán ijedt
                    védekezésből, megelőzi a másikat; vagy csak őszinte, emberi ösztön ez?... A
                    lift, a “halál”-tól visítozó házmester-lánnyal megindult velük.</p>
				<p>...Mikor Rosztoky Éva Gond Tiborral megérkezett, szándékkal is késve tán; a Móni
                    szalonjában, a dolgozószobában s az ebédlőben már kavargott a sok tarka,
                    rejtélyes arcú emberfigura. A lakás ki volt szélesítve, a bútorok eltolva, nagy
                    asztalokon tömérdek hideg étel, nyitott pianínó, erős fény. Hangos női nevetés,
                    ide-oda hullámzás, céltalan és zavart találgatások... az első fél óra nem volt
                    olyan mulatságos, amilyennek sokan előre elképzelték. Érthetetlen
                    maszkbál-tradíciók hatása alatt mindenki igyekezett a másik rovására valami
                    tréfát csinálni, mely rendesen sehogy se sült el a zavarba ejtő idegenségben.
                    Viszont mindenki valami kíméletlen személyeskedéstől tartott; ösztönszerűen
                    visszakapta a kezét, ha a másik papírdarabot akart belecsúsztatni. Egy tört
                    fényű szempárban, kövér, agyonfűzött és drágán túl hímzett “hardangeri nő”-ében
                    oly gyanakvó és haragos rémületet olvasott Éva, mikor a fürge bohóc vállon
                    legyintette; éppen, csakhogy tegyen ő is valamit. “Ez valami idegen, gazdag nő
                    lehet, ki úgy tévedt közénk, és most a butonjait félti!” - súgta Gond fülébe, és
                    valami kesernyés részvéttel, nevetve nézett utána.</p>
				<p>Rongyos rikkancsfiú kínálta az újságjait vidáman, kedves, lágy mozdulatokkal;
                    alakja nőre vallott. “Mutasd csak a kezed! - kérte Éva. - Nagyon ismerős! Ezt a
                    derék, jó kis kezet én már szorongattam, az bizonyos!” “Persze, Éva!” felelt a
                    rikkancs ügyesen elváltoztatott hangon, melyről nem tudta felismerni; holott az
                    Évát rögtön; egyszerű sötétlila selyemdominójában. “Ki az?” - kérdezte
                    önkéntelenül a másik fiú, ki nem volt sokkal magasabb, de karcsúbb, egy firenzei
                    utcai énekes teátrális rongyaiban pengette a gitárját. “Liebermann Lenke!” Ugye,
                    nem is álmodta? Milyen kedves, ugye, milyen ügyes! Eljönni így, fiúnak; szinte rongyosan... ebben a nőben csakugyan nincs
                    kacérság! Semmi rossz nincs benne, ugye? “Annál több jó!” - felelte készséggel,
                    rögtön megismerve a kis Berei lelkendező, irritált hangját, mely mindig valami
                    beteges hévtől remegett; senki más nem beszélt így. Most jutott eszébe, hogy ő a
                    hangját se változtatta el; úgy látszik, igazán nem akar érdekes lenni!... Jó
                    nevelésből vett jelmezt és maszkot; egyébként elég szívesen volt itt.</p>
				<p>“Nini, ez nem szégyellt ruha nélkül jönni!” - kiáltott egy katrincás oláhlány
                    Gondra, kit Éva nem tudott rávenni, hogy maszkba bújjon; “civilben”, kissé
                    öreges frakkjában kísérte el, megható gondot fordítva ingre és nyakkendőre. Az
                    oláh nőcske csakhamar visszajött, egy nagy, buta papondekli táblával, melyre
                    vastag krétával azt írta: “Tiszaújlaki bajuszpedrő!” Spárgán a Gond nyakába
                    akasztotta. “Csak sokat rezonérozz, majd mindjárt azt írom: - fügefalevél!” És
                    kacagott, olyan vígan, helytelenül, mégis naiv-bután, hogy nem lehetett más,
                    mint Csathó Eszter. Karonfogta Tibort, ki az áradatban most elsodródott
                    Évától.</p>
				<p>Két másik női dominó lépett hozzá, egy sárga és egy fekete selyem; természetes
                    hangon beszéltek. “Ez a jelmez, a dominó - mondta Szörény Tekla a sárgában -,
                    úgy látszik a semlegesség jelvénye; azt jelenti, hogy az embernek nincs itt
                    senkije, és nem akar hódítani!” “Lehet! - nevetett Éva örülve, hogy megtalálta.
                    - De mondd, ki az a... hardangernő? Itt ment el egy sarongos, keleti férfiú
                    karján?” Mennyire örült, hogy csak így kérdezte; már-már ajkán volt valami
                    csúfondáros szó a nő jellegzetes, degenerált kövérségéről; mikor Schön Olga, a
                    fekete dominó kurtán és rosszkedvűen azt felelte:az
                        anyám!</p>
				<p>- És az a lenge görög leány?</p>
				<p>- No, azt csak meg lehet ismerni: az Nóra, a kis írónő a Kultúrától; az utolsó számban volt egy szép novellája sánta Ciara
                    szerelméről az assisi szenthez. Finom!</p>
				<p>- Ej, már túl sok benne a jelző, nyelvszépség, hangulat - komolykodott Tekla a
                    tarka tolongás közepett. Ez már visszaélés a prózával; mért nem írt akkor
                    verset?</p>
				<p>- Igen, már ráismerek, arról a rémült mozdulatról, ahogy a halálfejtől
                    megszaladt. Az persze Hort?</p>
				<p>- Igen, s a kisleánynak, aki most Novák húsvéti beszédeire jár, síri hangon így
                    udvarol: Memento! Ha választani kell e szivacs-ember meg az elegáns pap közt,
                    bizonyisten, értem szegénykét!</p>
				<p>- Nézd, Margot, ő az első, ki levetette a maszkját, és enni kezd!</p>
				<p>- Igaza van, nemsokára mi is; olyan meleg van! De a többiek most kezdenek
                    mulatni, mióta mind felismerték egymást, s úgy tesznek, mintha nem tudnák. Így
                    biztosra megy a játék.</p>
				<p>Olga ideges mozdulattal fordult el hirtelen. A hardangeri nő, anyja, kit elárult
                    az imént, nem messze tőlük állt a fakírral, ki kellemetlenül, arcához hajolva
                    suttogott neki. Egy fehér fejkötős, hollandi leány nézte őket mereven,
                    mozdulatlanul a másik sarokból; szőke volt és szép alakú; a Cyrano-orrú kis
                    gascogne-i e percben lépett mellé halkan.</p>
				<p>- Milyen csinos a Simike Byron ruhája! - kiáltott Olga. - Megyek megmondom
                    neki!</p>
				<p>- Jó is lesz - biztatta Tekla -, ha ápolod a kedélyét egy kicsit! Kötelességeink
                    vannak azok iránt, akik türelmesen és ok nélkül szeretnek bennünket!</p>
				<p>Olga már-már indult a szamaritánus-útra, mely nem volt neki kellemetlen. Ám e
                    percben közéjük rontott egy férfimaszk, szorosan testhez simuló, fekete Don Juan
                    ruhában, csinos táncléptekkel, széles, ölelő mozdulatokkal.</p>
				<p>- Micsoda dolog, itt állni és filozofálni, mikor körültetek tombol az életöröm!
                    Nézzétek, erről az estről az unokáinknak is regélni fogunk; most éljük Pest
                    művészi társaséletének a hőskorát! Hogy forrong, hogy nyüzsög, mint egy rajzó
                    méhkas, amelyik még nem látja a mentő gallyat, az új odút! Micsoda érdekes
                    dolgok történtek itt máris, ha tudnátok! Odaát van egy fülke!... De most
                    beszélni! Átengedni magunkat valami tudattalanabb játéknak, felolvadni az
                    ösztönélet ritmusában! Jöjj, szép nő, akárki vagy, légy egy fél órára a párom!
                    Rejtett arcodra fogom álmodni ifjúságom és férfikorom legtüzesebb álmait; s ha
                    tíz perc múlva meglátom, hogy az arcod rút és öreg, tudnod kell, hogy életed e
                    parányi idejében egyszer gyönyörű voltál; isteni, bajadér... mert annak láttalak
                    látatlanul!...</p>
				<p>- Mi bajod? - kérdezte Olga, és elnevette magát.</p>
				<p>- Az ebédlőben tánc lesz, mindjárt verik a zongorát, jöjj!</p>
				<p>- Végre! - szólt Tekla, mikor a szép leány még egy pillantást vetve a fakírra, ki
                    a kövér hardangernő meztelen vállán pihentette még félénk, habozó ujjait... egy
                    hirtelen, dacos mozdulattal Don Juan karjába akaszkodott. - Ki az ördög ez a
                    szókerep?... Aha! Most már tudom!</p>
				<p>Skarlát ruhás, tömzsi hóhér ment el mellettük nőies, nagy keblekkel, kissé
                    nehézkesen lépve; hegyes sztaniolpapírbárdjával arcukba fenyegetett. “Aki két
                    szemével parázna; szeme kioltassék!” akart bolondozni, de a hang érdes volt,
                    mély és ingerült. “Parlag Emma szegény! Igen! most már tudom! A barátja volt az,
                    aki Olgával elment. Így, maszkban lázadni is merészel a fiú!”</p>
				<p>- Kicsoda a barátja?</p>
				<p>- Az a kis regényteoretikus, hisz jár hozzád, akit nem nagyon ünnepelnek nálunk a
                       Kultúránál; de a Margot szalonjának drágagyöngye.
                    Ott tenyésznek az ilyes impotensek, metafizikus esztéták, fenomenológusok;
                    mérhetetlen gőgű titkos zsenik!... A mi kulturásaink tudod, legalább sietnek
                    buzgón felváltani a kis hevüket; hangulattal és irodalommal teleszítt
                    tüdőcskéjükből mégis iparkodva fisztulázzák, hörgik, kínlódják kifelé az
                    impresszió-prózát, méteres verssorokat, sok gondolatjellel, sok nagybetűvel!...
                    De összevissza azok is milyen keveset csinálnak! A lap megtelik, mert sokan
                    vannak; a holmijuk sokszor izgató, új, döbbenetes, igaz, szép... akármi; hisz
                    az életük, álmuk, kínjuk, pubertásuk, tehetetlenségük, minden összefoglalódik
                    sokszor egy-egy húszsoros furcsa versben. A Főnöknek csak ez fontos: a lapja;
                    hogy mindig teli, szép és új legyen. Inkább tucatjával tenyészti hetenkint a
                    “magyar író”-t. Köpjék elébe az életüket egyetlen, megtalált, szerencsés
                    sikolyban, aztán nem baj, ha mind belezüllik is a művészhivatás mámorába!
                    Elhanyagolja a hivatalát, nem rak le több vizsgát, elsején éjszaka elautózza a
                    havi gázsiját bohémesen, egyedül, a Svábhegy felé! “Leautózni” ezt a rongy
                    Pestet! S beledöglik a koplalásba, kávéházfüstbe, éjszakázásba!... Lásd, néha
                    elgondolom, tán más időkben, más évtizedekben is éppennyi ilyen finom, nemes
                    dilettáns járt-kelt ismeretlenül. Olvasták a hivatásos írókat, s megírták életük
                    titkolt, szép versét egy íróasztal meg kései unokák kegyelete számára... Az
                    unokájukban tán kifakadt váratlanul, igazin az ő fojtott, lappangó erük... De
                    most: mi lesz ezekkel? Nálunk író akar lenni az a pár tucat ember, aki
                    hivatott, jó publikumnak született. Folyton gyűlnek, mámorosan a nyomtatott
                    nevüktől, vergődnek egy kábító élethazugságban: “művészek”, tönkretettek!...
                    Nézd, azt a szegény kis Bereit, milyen zöld! Gyomortuberkulózis! Haza kéne
                    kergetni, aludni! Liebermann Lenke az a kis anyás mozdulatú rikkancsfiú, aki ott
                    cimborál vele?</p>
				<p>- Igen! De drága... itt mi útban vagyunk!</p>
				<p>- Persze! Nem stílusos alkalom a kritikai szemlére, de úgy unatkozom itt; hogy
                    azt hittem, te is, szívem!... Van valami kis inspirálód jelen?</p>
				<p>- Ah!... Hanem... hogy élsz?</p>
				<p>- Ó, igen; hisz ezt akartam újságolni! Csakugyan fellép Gábor! Otthon, a szinnai
                    kerületben, Pallay programmal mégis!... Hát így vagyunk! Mondd, kedves, mi célod
                    e nyárral? Utazni kicsit; az jó! De egy kis pihenő azután... mindegy, hogy hol, ugye? Az Isten áldjon meg, légy vendégem valamelyik
                    tátrai fürdőn az autószezonban; ott, közelebb Szinnához akarom bevárni a
                    választást. Utána felszalad ő is pár napra. Képzeld, ellenjelöltről beszélnek;
                    őrült ideges leszek; iszonyúan kellesz nekem!</p>
				<p>- No, hallod? Harmadiknak?</p>
				<p>- Kellesz, ha mondom! Összevissza egy hétre, nem bánom, de tedd! Barátságból!
                    Kell, hogy most rögtön megígérd! No, tekönnyed vagy!
                    Ígéred?</p>
				<p>- Jó, hát egy hétre! De csacsi szeszély!</p>
				<p>- Köszönöm, kedves jóm! Már hagylak; hírbe hoznak velem! Mit nézel? Azt hiszed,
                    nem volt már ilyen sapphói pletyka rólunk? Hogy táncolnak azok odaát! Ledobom
                    ezt a maskarát, megyek Margothoz enni! Nézd a kis fekete reformbugyija látszik a
                    fehér német parasztruha alatt, ahogy a lábát felrakja!</p>
				<p>Éva is lekapcsolta a lila selyem arcellenzőt; miért is főtt benne mostanáig?...
                    Abban a percben rohant felé egy kék selyemnadrágos rokokó-márki; magas, hófehér
                    paróka, valódi-csipke kézelők, kissé szikkadt lábikrák a feszes
                    harisnyákban.</p>
				<p>- Ó, hát itt vagy végre királynőm, fenségem? Hogy kerestelek minden álarc mögött,
                    minden női alakban, folyton csalódva!...</p>
				<p>- Ni!... Móni, maga?</p>
				<p>- Hol volt, miért nem adott jelt egy tekintetével?</p>
				<p>- Akartam látni, hány női ruhát udvarol végig előbb; avval az ürüggyel, hogy
                    engem sejt benne?</p>
				<p>Még ki se mondta, már megbánta ezt a véletlen, önkéntelen kacérságot, mely úgy
                    jött a nyelvére... ebben a fülledt parfümszagban, tánczenében, sokféle kis
                    szerelmi ingerben, ami körülte elhullámlott már... az imént is, míg Tekla
                    idegesen, nem is tudva, ahogy szokott szeles perceiben, mint egy telefonba,
                    beszélt fejébe valami elmefuttatást. Most... Így kell neki! A kis márki
                    reszketegen nyúl a keze után, ajkához emeli hosszan... Senki sem volt közel,
                    lassan mind áthúzódtak tánchoz, büféhez.</p>
				<p>- Hát érdekel az téged egy kicsit, királynőm?... Hát törődsz te mégis szegény
                    raboddal?... Téged kerestelek mindig, mióta élek! Te csodanő, te
                    kitanulhatatlan, te tiszta ember... mégis őrülten asszony; tudó bölcs akaratos,
                    kicsi szűz!...</p>
				<p>- Kivel tévesztget össze, barátom? - vágott bele józankodva, szinte éllel. - Bay
                    Tónika, a nagynéném; Ungváron van!... De jöjjön, kísérjen át szépen az
                    ennivalókhoz, és legyen szíves házigazda továbbra is; minden vendéggel
                    foglalkozzon!</p>
				<p>- Ó, ha ezt itthoniabban parancsolnád: “a vendégeinkről!”...</p>
				<p>Évában kissé meghűlt a vér; de nem, nem akart semmi veszedelmest elérteni az
                    elhalkult, fullatag szóban. Szépen befűzte karját karjába, átment vele. Jól
                    járt: egy fehér kötős gazdasszony-féle mindenáron elszólította valamiért a
                    háziurat.</p>
				<p>A nagy ebédlőben már mindenki levette maszkját; s azóta feloldódtak a kedélyek.
                    Minden ember újra meglelte helyét, önmagát, a többiek, hitében szokott
                    beállítását és gesztusait; ismerős közönség előtt játszott megint. A zongoránál
                    pápaszemes, fizetett nő ült; obligát, duhaj csárdás kavargott; akár egy vidéki
                    diák-majálison. Évát meglepte néhány ismerősének, egy-két férfinak szabados,
                    könnyű, váratlan szép tánca. Ni, a Don Juan, a göndör filozóf; rugalmas,
                    proporcionalt lábikráival, s Lenke vele virgoncan, fiúsan... ha ezek mindig a
                    lábukkal beszélnének! A kis Berei sápadtan, elkényszeredve ült a közelben,
                    taktusra ingatta apró, halvány fejét, és kimaradozó, izgalmas hangján a dal
                    versét fújta szakadatlan.</p>
				<p>“Gyenge szerelemnek hamar vé-ge szakad!”</p>
				<p>Egy bő ruhás, fehér jelenség surrant el Éva mögött; hirtelen, erősen
                    megszorította a kezét.</p>
				<p>- Csak nem mégy már, Nórácska?</p>
				<p>- De! Ne szólj; szököm! Ó, már éppen elég volt! E héten gyónok!</p>
				<p>Kisurrant. Hort arra se nézett. Álarctalan, bár így sem sokkal vonzóbb halálfejét
                    Esztikéhez fordítva kacagtatta maró tréfáival; míg szinte gyűlölködő, hideg
                    gúnnyal meredtek rá apró, csúnya szemei. Pedig milyen csinos volt a kisleány
                    kackiás parasztruhájában; begyes, teljes, mint a búza! Debrecenben bálkirálynő
                    lehetne, ünnepelt úrilány csinos jogászok közt; micsoda hóbort hozta ezt ide,
                    hol csak mulatnak rajta?...</p>
				<p>A sarokban Parlag Emma gunnyasztott, kidagadt, szinte eltorzult, nagy arcával a
                    skarlátszín hóhér palástban. Éva gondolt egyet, és melléült.</p>
				<p>- Hát te mért nem veszkődsz velük? - kérdezte a hóhér.</p>
				<p>- Mással bomlik az, akivel szívesen veszkődnék! - felelt Éva kíváncsian vagy
                    szánalomból; oly könnyelműen, mintha álarca volna még mindig.</p>
				<p>- Csak hagyjad, fiam, várd el a sorodat! Ülj veszteg, és rajzolj a porba! És
                    anyai kéjeket az arcodra, örömödbe’, hogy a kisfiad milyen kapós! Hogy milyen
                    legény a drága! Ne félj semmit, holnap, mikor gombot kell varrni az intimusára,
                    kikeresni egy régi számlát, legépírni egy rossz novellát... majd visszabúvik
                    mamukához megint!</p>
				<p>- De minek az... így szolgálni?</p>
				<p>- Csak... hogy meglegyen az embernek az illúziója, hogy valamiképp... köze van
                    mégis a “teremtés”-hez, művészet-nyavalyához, hát nem érted? Mint anya... mint
                    inspiráló démon... mint gépíró, szennyes-beszámoló, akármi!... Á, persze,
                    elfelejtettem, hogy te a saját palettádtól kacérkodod ki ezt az illúziót! Vagy
                    hogy te, az ám... nem vagy fajtámbeli; lehet, csak a mi betegségünk ez! Buta
                    kultúrnyavalya... “csinálni” valamit... reménytelen; kapaszkodóbb görcs, mint a
                    ti genealógiátok, és csak olyan terméketlen!</p>
				<p>- De milyen világosan látjátok mindezt “magatok”-ban, ha nagyon túlozva is! Hát
                    akkor minden egyes miért nem...?</p>
				<p>- Há, rózsám, ez is faji nyavalya, az önismeretesdi! Volt Bécsben egy Weininger
                    nevű zsidó filozóf, az kötetet írt a fajtája utolsó aljasságáról. Percig se
                    gondold, hogy hisszük is ezeket a hazug smoncákat, önszidalmakat; próbáld csak
                       nem cáfolgatni! Mi vagyunk Európa
                    arisztokráciája!</p>
				<p>- Már régen nem volna semmi különbség, ha nem kínlódnátok örökké ilyeneken! -
                    mosolygott Éva békülékenyen, szinte megindult szívvel. Ez a goromba beszédű
                    asszony, akit úgy nem szeret, milyen szegény, vergődő emberke: tehetetlen
                    művész, szerelmes asszonyjószág!... Megbocsátott neki mindent e percben, de
                    szívesen otthagyta, mikor egy nagyon elegáns fiú, Hiób, váratlanul a négyesre
                    hívta.</p>
				<p>- De azt csak elsétálja velem? Kosarat ne adjon!</p>
				<p>Vizavijok a Don Juan volt a csárdásban agyonhevült, felborzolt vadleánnyal,
                    katrincás Esztivel. Ez már bezzeg észrevette, hogy milyen kívánatos ez a kis
                    bolond. Szemével szinte nyalta a csattanó, piros arcát.</p>
				<p>- Ugye,csodás! - szaporázta Esztike végre elemében -
                    ugye,kifejezésben különösenerős!
                       Jelenségben... megkapó!A forma, az... az olyankompakt!...
                        Hatásban...Nem is tudom úgy elmondani... van benne valami csodálatos finomság!</p>
				<p>- Van bizony! - mondta utána Hort halkan, amint távolabbról odafülelt; s Évának
                    el kellett nevetni magát a mérhetetlenül komikus hangon és arcfintoron.</p>
				<p>- Hogy lebeg, suhan maga itt előttem, milyen simán, nyugodtan, idegenül! - hajolt
                    Évához diszkréten táncosa Hiób, a csinos, nyúlánk fiatalember, s jó ütemben,
                    ritmikus hanyagsággal fordultak együtt erre-arra.</p>
				<p>- Milyen kevésszer beszélgettünk mi eddig, nagyságos asszonyom!...</p>
				<p>- Sokat vesztettünk vele vajon? - kérdezte az asszony; mert már megtanulta volt
                    az elodázó, kérdő-feleleteket. Felnézett a táncosára, ki nem volt jelmezben;
                    kifogástalan frakk-öltözetéhez csak mintegy utolsó percben, jó nevelésből
                    vásárolt egy pár Mefisztó-szarvacskát; de milyen jól állt rövid fekete hajához,
                    nagy homlokú, egyenes orrú, borotvált arcához! Na, lám, milyen megnyugtató
                    valami egy összeszedett formájú ember! Éva visszanézett rá oldalt, kissé
                    meghajlított fejjel, igen-igen régi mozdulattal; és egy picit úgy mosolyodott
                    el, finom-kacéran, biztosan, mint egy hajdani Éva, Mersei és Végrosztokai
                    Lussininé a Baráthék bálján vagy Istvándyéknál; vagy még régebben Luluka otthon,
                    meg az összes nagynénék, nőrokonok a gyerekkorából!... Táncosára ismert egyik
                    nyúlánk, szép mozgású, elegáns ember, a másikban; tisztán testi
                    megkülönbözöttség révén, ahogy kényes, parádés lovak összevágón lépnek. - “Én
                    mindig veszteségnek éreztem!” - jelentette ki a fiú az udvariasság nyugodt
                    sablonával; s az asszonynak tetszett, hogy nem erőlködik valami “jelentékeny”
                    válaszon.</p>
				<p>Kevés pár táncolta a négyest, mindenkiről tudni kényszerültek e szűk helyen
                    kerülgetődzve. A göndör hajú Don Juan rendezett, oly elemében és föllengzve,
                    mintha egy háromrészű teóriát építene föl semmiből a barátságról vagy az esztéta
                    világnézetről. - Vizavi-párok keresztbe össze; kétfelé, szembe át! A figurák
                    egyéniek, bolondosak voltak, de mulattatok. - “Lásd, folyton annak a vén dögnek
                    udvarol!” - suttogott Liza zihálva, és megcsípte a Block-Byron karját; s szinte
                    ujjal mutatta Schönnét az ő urával. - “Csitt, Lizike!” - rémüldözött a fiú, hogy
                    Olga, ki Gond karján volt szemközt, nem hallotta-é? Végre is; az anyja! - “Na,
                    ja! Mire nem képes az ember egy portré rendelésért, egy milliomosnénál!” -
                    mondta akkor Hiób, mert ő hallotta meg, és mosolygott értőn, szelíd fölénnyel.
                    Évában oly határozatlanul émelyedtek föl egyszerre emlékek; hajdani-ízű
                    pletykák: Lussini Guido és a Szóner villa esete, Istvándy Márta... pfúj! Ezt így mondanákodaát is; ilyen
                    könnyed szóbeszéd-stílusban, felületes kis életgúnnyal. - Mindent egy kis
                    pénzért! Csakhogyez az úr itt maga is majdnem milliomos,
                    aki kölcsönajándékoz néha szegény embereknek, ésez
                    alakult ki benne róluk! De van-é sejtelme, milyen kín az, milyen
                    összevissza csonkulás, porig-alázat; míg odajut egy erős, fiatal férfi, mint ez
                    a Windel, munkás, ambiciózus, hogy szerelmet mímeljen... rongy hevülést egy
                    ötvenéves, bájtalan, kövér nőnek, hogy sok pénzt kapjon egy rossz, hízelgő
                    büszte-ért, és abból... azután függetlenül dolgozhasson, tanuljon egy
                    darabig!... Fagyos idegenség járta át Hiób, a “selyemzoknis” iránt, s e percben
                    oly benső, mély szolidaritással, oly hevesen vállalta mind a többit, a titkon
                    vergődőket, a megkísértetteket. Kiket százszor megdolgoz a küzdés, elbágyaszt a
                    hiábavalóság; akiken ilyen elnéző, úri fölénnyel lehet mosolyogni! Az ő
                    szedett-vedett, vérző és álmodó, kellemetlen és hősi hadát; az ő társait... Előre járt a táncosától egy lépést... már oly messze és
                    idegenül e lázadt érzésben. - “Tudja-e, Éva, hogy minket egyszer összehozott a
                    fáma!” - hajolt közelebb Hiób egy fordulónál, felbátorodva az előbbi mosolytól;
                    leskedő férfitekintettel, mely tán villanyszikra lett volna egy perccel előbb. -
                    “Elég kellemetlen, ha így van!” - felelte az asszony oly rideg gőggel, hogy
                    maga megsokallta. Előbbre jutott egy párkeresztezésnél. - “Te vagy az egyetlen
                    nő! A te lyukasra tűzdelt ujjaid!” - hallotta. Közelben... A Major Hugó
                    reszketeg szava volt; a már orrtalan Cyranóé, Liza pirosló füléhez ágaskodott,
                    mert jóval magasabb volt a leány. - Na, lám! - kapta el Éva gyorsan a
                    tekintetét. - Ezek persze már pezsgőt ittak a tánc előtt! - “Nagyságos
                    asszonyom - nyúlt a kezéért táncosa, de csak ujja hegyét érintve -, én kész
                    vagyok minden elszámolásra és bárkivel! Ha megengedi, hogy utánajárjak, a
                    legóvatosabb formák közt, hogy kit kell érte felelősségre...!”- “Nem értem,
                    Hiób!” - vágott a szavába Éva enyhébb hangon, kicsit kimerülten. - “Bármi
                    elégtételt, ha megtudom... ki kezdte a buta kis pletykát, mely felizgatta!”...
                    - magyarázta a férfi; közben kiálltak az összebomló sorból. - “Zene frissebben!
                    Rajta! Bújni!” - vezényelt a göndör filozóf szilajan; mert ma ezt vette
                    programjába: élet, élet, korlátlan, zabolátlan, csuhaj... ezt játszta ma. - “Ó,
                    hova nem gondol - legyintett Éva Hióbnak fáradt nevetéssel. - Én már nem
                    szórakozom párbaj-ügyekkel! Egyszer majd... vásárolhat tőlem is néhány rossz
                    rajzot!” - “Bocsásson meg, asszonyom!” - mormogta a fiú végre elértve; s
                    búcsúzott a legtökéletesebb meghajlással, mert a táncnak vége volt. - “Tibor -
                    kapaszkodott Éva a jó barát karjába oly jóleső biztonsággal végre -, ugye, kerít
                    valami jeges italt énnekem is?” - “Teát hozok sonkával és süteménnyel. Hisz
                    táncolt, melege van!” És útnak eredt nagy körültekintéssel.</p>
				<p>A szalonba ment ki-ki a zsákmánnyal, ülve álldogálva ettek; sok friss
                    szabadosságával ez angol formátlanságnak.</p>
				<p>Éva és Gond egy sarokban közös tányérkából szemecskéltek a teához; akaratlan is
                    hallgatóztak kissé, mert körül minden beszélgetés kivehető volt már, ahogy
                    hangossá élénkült a jeges italtól, pezsgőtől.</p>
				<p>- Hogy lesz-é valami... ilyet marha ember kérdez! - tüzelt egy sarokban Farkas, a
                    sárga bohóc. - Hát nem abból élünk most is? Eszterházy-díj nélkül is? A “Céh”
                    már meg is van, és akárhogy, de eltart mindnyájunkat, tavasz óta egy vakarást
                    el nem adtunk, mégis élünk! la! - “Ez a Gond nagyszerűen áldozatkész, nem lehet
                    soha meghálálni!” - magyarázta egy másik hang, talán a Blocké, s folytatta még
                    elfordulva; majd kihallatszott az Éva neve. - “Folyton a közügyben
                    mesterkedik!” - “Jól ismeri Szinnayt, a volt államtitkárt!” - “Na, az ugyan
                    keveset ér!” - “Mit akarsz, most nagyon felkerülhet!” - Vajda Róbertet is
                    említette valahol egy hang, hogy lám, mégis elérte, igazgató lett! - “Na,
                    bizony, tíz éve azért csúsz-mász!” - “Nem. Nem csúsz-mász az, csak befogja a
                    száját, meggyőződéseket szimulál, vigyáz a méltóságára! - Tudnátok csak, a
                    minisztériumban még, abban a buta Greco-heccben, hogy fondorkodott! Egy senki
                    volt, egy zsidó fogalmazó!” - “Na, presztízst fenntartani azért nagyon tud;
                    igaz, hogy ebben ki is merül a tudománya! Direkt tiszteletben áll. Igaz-é, hogy
                    mostanában izenget Bokor Janinknak?”... Éva akarva másfelé figyelt. Hort éles
                    hangját hallotta egy közeli csoportból, látta hideg halszeme mosolyát. - “Minden
                    Máthé vezércikk első mondatában ott a birtokos személyrag, első személy... »Így
                        látom... elgondolom... ma
                        olvasom... Beledobtuk az
                    eszmét a magyar közélet posványába,én... s egy-két
                    barátom« (úgy mellesleg). Így Jó! Ez kell! Egy, usque másfél év, s Budapesten
                    Máthéizmusnak fognak hívni valamit, fogalom lesz a neve! Kinek árt, ha semmit
                    sem fognak gondolni alatta!” - Éva ijedten nézett Margot felé, nem hallja-e; de
                    az nyugodtan hámozott egy narancsot. - “Legalább kicsinál a Jánimnák a
                    hábilitálás...!” - felelte valakiről valakinek elfogulatlanul. Schön Olgát
                    figyelte különben lopva, ravaszkás, elnéző, anyai tekintettel; sok mindennel
                    számolva jó előre. Melyik fiúra gondolt? - Kürthy Bálint, az az egyetlen! Utána
                    pont jön és senki, semmi! Vagy ötszáz évig!” - magyarázta a szép leány
                    kihevülten, szerelmes rajongás hangján szegény Block Siminek. Éva arra az
                    éjszakára gondolt, mikor Tekla zihálta neki ugyanezt, éppilyen izgult szemekkel.
                    De nem, akkor egy másik emberről beszélt, Szinnayról, akit szeret, aki szereti.
                    De hiszennek a leánynak is van! Sáfár! Mi bajuk hát
                    azzal a nagy költővel; ha Kürthy zseni, hát legyen zseni; hisz az külön dolog! -
                    “Itt minden ember a másikról beszél!” - mondta Tibornak hangosan. De Liebermann
                    Lenke és a kis Berei, a két, rongyos utcagyerek, a küszöbön álltak szemközt
                    fordulva. - “Az képtelenség, kínlódott a leány - hogy maga ma reggel nyolcra így hivatalba menjen! Istenem!... Hisz beteg! Egyszerűen
                    otthon marad!” A fiú csak a fejét ingatta, oly halványan, oly szelíd, tréfás-bús
                    mosollyal, hogy Éva szerette volna megsimogatni... mindkettőjüket. - Egyszerűen otthon marad...! - “Nekem sohase volt abban
                    részem...” - panaszolt valamit Windelnek a kövér hardanger asszony, de az most
                    nem figyelt; Lizája felé tartott; első ízben ma este. Most haragos szemmel
                    figyelte percek óta; a leány a harmadik pohár pezsgőt hajtotta fel egymás után
                    és fenékig. - “Meg vagy te veszve?” - csapott le rá, s el akarta venni a
                    poharát. - “Geh’, lass mich in Ruh’!” - kiáltott vissza a nő égőpiros arccal,
                    tébult szemekkel; és még valami nagy illetlenséget, hogy hova menjen. A férfi
                    ijedt zavarral nézett szét, hallották-e; aztán dühösen vont vállat, és
                    messzebbre állt; de figyelt a lányra. Schönné megérintette hátát a legyezővel...
                    Liza oly szépen testhez-szabta volt a virágos selyemszatén-kabátját; minden
                    izomjáték látszott a férfi erős felsőtestén... Éva oda akart menni, hogy szóljon
                    Lizának, elvegye tőle a pezsgősüveget, de Major Henrik állt elébe, a szőke
                    Cyrano; bár így, toldott orr nélkül, puffadt, szeplős arca kevésbé csinos. Olyan
                    gyűlölettel, tiltón nézett Évára, hogy az megdöbbenve fordult el. - Mi leli, már
                    mindenki részeg?... Csathó Eszti tört ki a dolgozószobából. - “Éva, gyere, téged
                    keresnek, Mónika olyan szép holmikat mutogat!” - Karon kapta, és behúzta
                    magával. Parlag Emma most lépett ki a filozóf íróval, és nem nézett Évára. -
                    “Milyen csodálatos gyűjtemény, nincs mása Európában!” - lelkendezett a göndör
                    fiú, de asszonya most már megfogta, vitte haza. Az ám, Tekla is eltűnhetett már
                    rég. Hajnalfelé járt.</p>
				<p>- Folyton keresem, hová tűnt el? Átkozott házigondok! - lihegte Mónika.</p>
				<p>- Csakhogy itt van! - próbálta finoman magázni Évát az öreg fiú, Esztire
                    tekintettel, mert más nem volt a szobában. - Magát érdekli legjobban; nincs
                    ellenére, ugye, hogy megnézze?...</p>
				<p>- Sőt, nagyon haragudnám, ha nem mutatna meg valami szépet! - felelt az asszony
                    udvariasan; s megint akkor látta csak, hogy túl sokat mondott, mikor vén
                    gavallérja ránézett olvatag hálával, s alig hallhatóan azt súgta: te drága,
                    drágám! Éva szeretett volna mindjárt kimenni. De a Móni nyitott fiókja csakugyan
                    pompás kincsek rejteke volt, s Éva művész-szemét így, fáradtan, szórakozottan is
                    megfogta egy-egy remek darab. Antik gyűrűk, kösöntyűk, magyar násfák és láncok,
                    boglár és csat, régi, francia email és talján foglalás... a gyűjtemény
                    csakugyan tízezreket ért. - “Azt mondja Móni - csacsogott Eszter -, hogy csak
                    te tudod, mint üzlettárs... vagy társtulajdonos... hogy mit rejteget ő abban az
                    üres sarokszobában, ami ide nyílik a drapériás fal mögött! Én azt mondtam, hogy
                    biztosan a hat feleségét rejti ott, mint a kékszakállú!”</p>
				<p>- Bizony - bólintott Móni, és Évára nézett újra ellágyultan, boldog bensőséggel
                    -, bizony, azt mondtam, hogy ott már minden az Éváé!...</p>
				<p>Az asszony nyugtalankodni kezdett; Móni meg láthatóan szerette volna eltuszkolni
                    valahová Esztikét. Rakosgatott, turkált a kincsek közt reszketeg, fehér kezével,
                    melyre finoman borult a halvány selyem rokokóruha gazdag, valódi csipkéje.
                    Mindent Éva felé mutatott, mintha a másik itt se volna; szinte ölébe szórta az
                    egészet.</p>
				<p>- Az a rozettás gyűrű csudaszép; a legértékesebb! - dicsért meg egyet önfeledten
                    Éva. Pirkler megfogta a kezét, és reszketőn, gyöngéden ujjara húzta; aztán
                    ajkához emelte a kezet, és azt suttogta:a tiéd!... A
                    jelmez parókája elbillent; de alóla éppoly fehér hajfürtök estek a vörös,
                    ripacsos arcba.</p>
				<p>Éva elpirult, a kelletlen helyzet ingerültté tette; de türtőztette magát. Úgy
                    mutatta, mintha nem értett volna semmit, szép nyugodtan megnézegette kezén az
                    ékszert, azt mondta: gyönyörű! - lehúzta, és a helyére rakta. Most a férfi arca
                    vált még vörösebbre, hangja akadozott. De a kisleány mindent észrevett; még azt
                    is, végre, hogy fölösleges itt; kisurrant. Éva tudta, hogy siet fogni valakit,
                    akinek elmesélje.</p>
				<p>- Maradj egy pillanatra! - állt Éva elébe Pirkler, mikor az is mindjárt követni
                    akarta. - Hallgass meg egy pillanatra! - esdekelt már-már elborulva. Az asszony
                    megállt.</p>
				<p>- Éva, te visszalökted a gyűrűm?... Neked adtam!</p>
				<p>- Hogy jut eszébe, Móni, ilyen gyerekség? Sok ezeret érő holmit ajánlgatni így
                    bepezsgőzve, hajnalban! De akármikor is, hogy képzeli, hogy elfogadnám? Amit
                    sohase viszonozhatnék!</p>
				<p>- Nem kell nekem más viszonzás, Éva, csakhogy parancsolj velem és mindenemmel!
                    Légy úrnője ennek a háznak, én rabszolgád leszek, és lesni fogom a
                    kívánságod!</p>
				<p>- Sajnálom, kedves barátom - felelte Éva kelletlenül, de még türelemmel és
                    komolyan -, éppen erre nem volnék képes. A szabadságomba kerülne, és azt nehezen
                    szereztem. De ezt nem is veszem komolyan, ez gyerekség,... így egyszerre! Tréfál
                    vagy több pezsgőt ivott: holnapra elfelejtjük.</p>
				<p>- Nem ittam többet egy pohárnál - folytatta reszketve, mintha hideg rázná -, azt
                    is csak, hogy bátorságom legyen elmondani, ami hónapok óta ábrándom, vágyam, a
                    legdrágább célomnál is fontosabb! Nézd, aligha élek túl soká, és... sohse voltam
                    boldog! Én tudok gyöngéd lenni, oly kíméletes...! Mindég mondtad, hogy nem
                    szeretsz más férfit; ez jogosít fel. Te egy nagy ajándékot, alamizsnát adnál a
                    drága jelenléteddel egy fiatal szívű öregember életének; ki nem épp az utolsó
                    ember. Mikor meghalok, még fiatal leszel, és vannak gyermekeid, mindenem a
                    tiétek... előre biztosítom.</p>
				<p>- Ilyet ne is beszéljen! - fakadt ki Éva türelmetlenebbül. - Nem anyagi
                    szempontok vannak itt. Nem teszem, mert nem tudnám és nem akarom!</p>
				<p>- De azt csak meg kell mondani, hogy mért nem!</p>
				<p>- Mert nincs hozzá kedvem!... De hát, értsen már meg!</p>
				<p>- Így beszél? Hisz a pillantásával, mosolyával, ezer kedvességével biztatott.
                    Okot adott a reményre, igen! Hát csak meg akart szégyeníteni?</p>
				<p>- Ilyesmi nem szégyen, Pirkler, mindenkivel megtörtént már; velem is. Tévedett,
                    ha bátorításnak vett valamit, nagyon sajnálom. De most menni akarok. Jó barátom
                    marad, ugye?</p>
				<p>- Jó barát... nem, az hazugság; azt nem tud az ember!... Miért bolondított, hisz
                    az egész világ beszéli!... Mondja legalább...</p>
				<p>Útjába állott, lihegett pipacsvörösen, és széttárta karját a szoba közepén.</p>
				<p>- Mert... undorít, értse hát meg! - sziszegte arcába Éva végleg kimerülve és
                    fékezhetetlenül. Odébb lökte az útjából, otthagyta magára.</p>
				<p>...Szinte támolygott a szalonba, de nem akart leülni itt. - “Milyen halvány! Haza
                    akar jönni talán?” - kérdezte Gond.</p>
				<p>- Hazamegyek, de van kocsim, magát ne zavarjam! - lihegte Éva nagyon
                    fáradtan.</p>
				<p>- Úgyis készültem már, biztosítom! Itt már nem szép világ van!</p>
				<p>Futólag széttekintett. A még itt maradtak a földön ültek a pezsgősüvegek körül.
                    Hort csúnya halfejét Eszti ölében látta; Hiób Olga térdén pihentette állát, és
                    úgy beszélt. Windel fásultan, ködös tekintettel gunnyasztott a hardanger asszony
                    közelében, de nem felelt a szavaira. - “Erre a női öltöző! - mondta Gond Tibor -
                    én megyek a ruhatárba a köpenyeinkért.”</p>
				<p>Jólesőn csapta meg Évát az előszoba hűsebb levegője; egy pillanatra megállt.
                    Valami fürdőszoba-ajtón Farkas lépett ki utcai ruhában; kitárt karral ment neki
                    a fehér kötős, idős felszolgáló-nőnek, átnyalábolta, összecsókolta. Éva hátrább
                    húzódott.</p>
				<p>- Benn van a jelmez, mamika; a csipkén sincs baj! Mondja meg Micusnak, hogy
                    nagyon szép voltam, én voltam a legszebb; és nem fogdostam meg semmi dámát, hisz
                    maga látta. Holnap elmék mesélni.</p>
				<p>- Jól van, no, csak nyughass már, eressz, no! De beittál a finomból. Jobb volna,
                    ha már az esküvőn törnéd a fejed! Szegény kislányom a szemit majd kivaklálta
                    ezen a sárgán; két postamunka elmaradt miatta. Mi lesz már, no?</p>
				<p>- Eljön az is, mami, minden eljön! Én becsületes fiú vagyok, tudja maga azt.
                    Látja, Micus még szívesen vár, ő hisz a szavamnak; nem is fogja megbánni. Holnap
                    viszek pénzt. Az üvegekben maradt likőr, ha lehet, hozza haza, meg süteményt
                    Micusnak!</p>
				<p>Végre kiment, Éva előléphetett; nem volt szíve ezt leleplezni. Pedig mennyivel
                    szebb, mint minden odabenn!... Egy félig nyitott ajtón akart bemenni, mely
                    nyilván átöltözésre szánt szobáé; majd habozott, ne inkább így kapja-é csak fel
                    a köpenyét. De nem mennek-é be egy kávéra Gonddal, megcsillapodni, megpihenni
                    kicsit... Ezalatt egy férfi lépett ki a szobából, sebbel-lobbal jött, és őt meg
                    se látva, belökte az ajtót. Aztán megállt ijedten, tanácstalanul. Windel volt,
                    fakír.</p>
				<p>- No, lám... itt... itt vannak! - hebegte aztán. - Mikor meglátta Évát, egyszerre
                    a szégyen dühe gerjedt fel benne. Sápadtan, reszketve mutatta kinyújtott
                    karjával a díványt, szinte sürgetve Évát, hogy odanézzen. Nevetés torzult az
                    arcán. Az ócska pamlagról még egy gomolyagban, nehezen tápászkodtak Liza és
                    Major Hugó. A Cyrano!</p>
				<p>- Tessék, lám! Itt csókolóztak, ölelkeztek... egész nyíltan!... Hát akkor csak
                    menjen is, csak vigye is... legyen vele boldog! Ez a...</p>
				<p>Reszketett a dühtől vagy a féltékenységtől, csaknem kiáltott. - Csend legyen! -
                    parancsolt rá Éva. Ettől sarkon fordult, bement. A leány a kanapé sarkába
                    rejtette ittas, piros arcát; a szégyentől is, de inkább az álmosságtól; meg,
                    hogy ne kelljen részt vennie semmiben; végezzék el őnélküle.</p>
				<p>- Lizi - kiáltott rá Éva -, te most velem jössz, nálam alszol; holnap aztán
                    meglátjuk!</p>
				<p>- Azt nem! - mondta Major Hugó keményen, és Éva elébe állt. Megint azzal a
                    gyanakvó, gyűlölködő pillantással nézett rá, melyet Éva nem értett. - Magához
                    nem engedem! Maga nekem rossz pártfogóm a nőknél! Egyet már lebeszélt!...</p>
				<p>Bolond! - akarta mondani Éva, de most más volt a gondja.</p>
				<p>- “Nem megyek hozzád!” - ismételte a részeg leány is konokul.</p>
				<p>- Tibor, jöjjön, segítsen! - És Éva elmondta tíz szóban az egészet.</p>
				<p>- A Sáfár szobája üres most; ő vidéken van. Akar hozzám? - kérdezte Gond
                    komolyan.</p>
				<p>- Igen, igen! - vállalta, a leány helyett Major teljes bizalommal. - Magánál
                    aludhat egy fiatal nő, maga nem olyan! Vigyázzon rá reggelig; holnap én
                    elmegyek, és megkérem a kezét...</p>
			</div>
			<div type="chapter">
				<head>13</head>
				<p>Egyedül, egyedül lenni, és menni valahová!... Késő tavasszal Block beszélt Évának
                    Itáliáról, oly sokat és mindég erről; régi, mély s tán komolyabbik szerelme volt
                    ez. Háromszor is kinn járt, bár nem volt többje soha egy hétig valónál,
                    kikoplalta négyig, gyalog járt, gyümölccsel élt; és teleszíva, nap-ittasan,
                    szépségektől mámorosan jött haza... lesülve, lefogyva, üres zsebbel. Igen... oda
                    kell legelőbb kimenni Évának; ezen a nyáron még!</p>
				<p>Úgy vágyódott, de szinte őszre járt, mire elindulhatott mégis. Dolgozott, nem
                    volt mindene rendben a kiállításra; azt hitte, pár heti munka csak: simítás,
                    rendezés, igazítások; de az ilyenbe úgy beletébul az ember. Addig formálgat,
                    változtat, míg egészen új dolgok jutnak eszébe... most már egyedül lehetséges
                    megoldások, melyeket gazság volna végbe nem vinni... szerencsés pillanatok,
                    rátalálások, aztán megint meddő évődés napokig valami kis technikán, mely mégis
                    annyira fontosnak tetszik; s a kezdet sikere kötelez a végletekig erőlködésre...
                    most már mindenáron,pont azt hozni ki... ó, Rosztoky Éva
                    most már nem dolgozott könnyen, mint eleinte, a Vajda kiadványai idején. Néha
                    valósággal gyűlölte a technikát, mely leköt, nem ereszt. - “Annak bizony vége,
                    asszonyom, a szórakoztató kis játéknak, művészesdinek, könnyű keresetnek! Attól
                    a perctől fogva, hogy lett önből valami!” - Így biztatta Gond Tibor is.</p>
				<p>Külső bajok is jöttek. Pali kanyarója; pedig ez volt mindig a kicsikét gyengébb;
                    s ikerrel jobban kell félni! Péterke, a fél órával idősebb, csodálatos, rémült
                    szomorúsággal gunnyasztott a kis ágynál, mikor a testvérkéje lázas volt
                    egypárszor, s összevissza beszélt. Ezerféle babonát tudott Máris, hogy
                    utánamenne, ha ez elhalna, mert egy magja van a kis szívüknek, ha elválasztják,
                    megszakad. De megúszta szerencsésen. Csudaképpen Máris már több mint egy éve élt
                    kifogástalan életet, s a pesti házban szeplőtelen hírnévnek örvendett (ezek
                    akárhányszor felfrissíthetik életüket, leváltják szennyesét, csak új házba
                    mennek szolgálni). - Úgy élek, mint az asszonyom! - mondogatta kényesen. -
                    Csakhogy én bolondozok mindenkivel, játszok a kapu alatt; de csak úgy szóval,
                    csak a szám jár, abbul nem lehet baj! De asszonyom még azt se teszi!”</p>
				<p>A válópört is, melyet elhanyagoltak eddig, oly mindegy volt, most váratlanul
                    sürgetni kezdte Lussini Guido; és Zsófi eközben, egész különös módon elhidegült,
                    neheztelést mutatott. Az ügy különben szépen, simán folyt le, a két gyereket
                    illetőleg minden a régiben maradt; Guido gavallér módra tartásdíjat ajánlt fel,
                    melyet Éva éppoly gavallérosan visszautasított; közben csaknem dicsérték egymást
                    az ügyvédek előtt, kikkel tárgyaltak. Évát egy nyomtatott papiroson egyszer
                    csak szigorúan felszólította a jogszokások és törvényes rend valami nagypecsétes
                    izenete, hogy “házközösségét” férjével siessen “haladéktalanul” visszaállítani,
                    s urát mint hű feleség, új lakóhelyére követni! Mint ügyvéd- és jogászgenerációk
                    leánya, rögtön tisztában volt, hogy fülét se kell mozdítania a kemény
                    parancsszóra; sem megijedni attól, ami “ellenesetben” fog történni vele; s a
                    kitűzött békéltető tárgyalásokra kényelmesebb, ha el se megy. De mégis Pesten
                    volt jobb bevárni, holmi formaságok miatt a végső és még kérlelhetetlenebb hangú
                    okmányt, mely őt “hűtlen elhagyásban vétkes” nőnek bélyegzi, s azzal a szörnyű
                    büntetéssel sújtja, hogy Lussini Guido szobrászművészhez attól a naptól fogva
                    semmi köze ne legyen, vele szemben semmi igényt ne támaszthasson. E lesújtó hír
                    vétele után végre csomagolhatott; a kicsik már a balatoni fövényen hancúroztak
                    Márissal a kitűnő “Riza néni” nyári telepén.</p>
				<p>E napokon olvasta rövid újsághírben a Lussini Guido gyors egybekelése hírét
                    Torday Zsófival, a jeles művésznővel. Szíves levélben gratulált Zsófinak s
                    őszintén. Miért ne lehetnének ezek igen jó hatással egymásra? Zsófi józan,
                    kedves, okos - és nyilván szereti!</p>
				<p>Akkor még mindig voltak gondok az útiköltség felhajtásával. Volt néhány kényesebb
                    adósa, kik részben nyaraltak már, aztán oly feszélyező volt kérni... nem,
                    számlát mégsem küldhetett! Hogy lehessen azt egy képről, kartonról, pár vonással
                    odavetett hímzés tervről? Amire valamelyik ismerőse azt mondta egyszer
                    könnyelműen: “Csodálatos! Ötletes! Nemes!... Ha eladó, akkor az enyém! Már
                    megvettem! Küldd el hozzám, drága! Vagy elviszem, ha lehet, vegyük ki a rámából,
                    itt a kocsim!”... Még hímzésnél más, mert abban szegény munkásnők nehéz napszáma
                    is benne van... de fizettetni tisztán szellemi intuíciót, pillanatnyi, könnyen
                    jött kitalálást, “tehetség”-et... minden belátás és meggyőződés ellenére oly
                    szörnyen idegen gondolat volt ez még mindig ez asszonynak, vidéki, magyar család
                    gyermekének. Pedig hogy haragudott, mennyit pörölt vele Gond ezért! - “Akkor ne
                    csodálja, ha a fogyasztó is így gondolkozik, ha maga a termelő ebül gyűltnek
                    érzi, amit ad! Értéktelenebbnek látja, mint a kenyeret, sajtot vagy szoknyát?
                       Szükségletté kell, hogy váljék, addig nincs kultúra;
                    hazugság minden, de errőlmi tehetünk!...”</p>
				<p>- “De lássa - próbálta Éva magyarázni - én nem úgy csinálok rajzot, képet, mintha
                    kenyeret sütnék vagy téglát hordanék, hanem (bárhogy megkínlódok is vele) énnekem érdekem az, hogyezt
                    csinálhassam, hogyebbe szabadjon tenni magamat.
                    Szíveskednek ezt a felebarátaim megengedni nekem; miközben ők izzadnak és
                    robotolnak ezren és ezren, azén számomra is többek közt.
                    - Örök egyforma munkán, kenyéren, sajton, kövön, aktán... s én érzem, hogy nem
                    cserélnék velük!”... - “Nincs igaza, nincs, hiába! - kiáltott kissé megzavartan
                    a férfi, elértve már a folytatást is, az el nem soroltakat, hisz észjárásuk
                    tempója, erkölcsi érzékük oly hasonló volt. - Igazság szerint minden emberi
                    munkának ilyen szívvel kéne történni: köszönöm, hogyezt
                    dolgozhatom ésnem mást!...” - “De hogy gondolja ezt
                    az utcasepréssel? Nem, a föld törvényei nem anyásak, enyhék; csakugyan nem a
                    közboldogságot célozzák! De főképp nincs semmi akivételek
                    szolgálatára berendezve! Mindenért bűnhődni kell!”... A vita nem dőlt el, s
                    Éva nem kérte a pénzét, hanem levágott néhány szelvényt valamelyik papírjáról,
                    milyenekben örökölt és aggódva őrzött pénzecskéi feküdtek... egy nagyon
                    szegényes, de független öregség biztosítéka, ha majd egyedül marad, nem
                    dolgozhat már, vagy “kimegy a divatból”. Mert erre mindég számított. Sőt,
                    egyáltalában nem érezte biztosnak, ha valamit befejezett, hogy a következő is
                    “jönni” fog, nemsokára eszébe jut. Oly valószínűtlennek, mert akaratán kívülinek
                    látta, hogy nem volt mersze soha előre alkudni, míg nem élt meg benne valami
                    világosan. - “Még nem ösmertem magánál épebb embert!” - mondogatta Tibor
                    csaknem szomorún.</p>
				<p>Ez a szokatlan pénzgond azért volt most, mert a számításait megzavarta a
                    Pirklerrel való üzleti szakítás, melynek okai felől Gond észrevette, hogy nem
                    kell nagyon tudakozódnia. Éva se szeretett rágondolni! Végre elbúcsúzhatott
                    barátjától, elnézett még néhány műterembe, ahol már otthon voltak az emberek
                    furcsa nevű kis falvakból furcsa, nyári rakománnyal, s e szép, hosszú napokon
                    otthon akarták még “lesimogatni” pár hét alatt. Block még mindig ott
                    verejtékezett a prófétáján, Évának úgy tetszett, hogy tulajdonképp készen van
                    már, és hogy nagy dolog; kár, hogy ő is annyiszor látta készülőben s oly
                    különböző formákban, hogy nem bírta most “új szemmel” nézni; úgy volt vele, mint
                    a művész maga. Bokor Jani egy világért sem akarta megmutatni a
                    “Munkáscsalád”-ot, mert épp akkor babrált volt vele valamit, és ezt marhaságnak
                    hitte. Farkas megint sok-sok tarka, villanó... különösen lebilincselő tájat
                    hozott, mind az ő egyéni, bátor, sokat csúfolt modorában... aztán egész
                    váratlanul pár édeskés, csacsi dolgot, illedelmes búzavirág-csokrot és tisztes
                    csendéletet unalmasan és iparkodóan kinyalva... végül néhány üde pasztellt,
                    szénrajzot ugyanarról a fiatal, kerek, női arcról. Éva sok rábeszéléssel
                    rábírta, hogy válogattassa ki Gond Tiborral, mit fog majd kiállítani, és a
                    tavalyi grafikonjaiból nagy gyűjteményt adjon. Windelt nem lelte otthon; az
                    elhanyagolt, piszkos atelier-ben, hová a házmesterlány, vásárlót sejtve,
                    fölvezette, csupa ismerős gipszet látott: a káld papnőket Liszka gyönyörű
                    combjaival; busa, csaknem kocka alakú fiúfőket, túl izmolt nyakon; két kis
                    öntvényt nyersen, cizellálatlan még; s egy vizes ruhába pólyált agyagban félig
                    kész, kövér női büszté körvonalait.</p>
				<p>Milyen szomorú volt itt minden asszonykéz híján!... De nem akart most az utolsó
                    hónapokra gondolni... kis hírek, privátügyek, asszonybaj, harag... most pihenni,
                    pihenni... aztán, ha pár hét múlva hazajön, itt a kiállítás, és akkor majd
                    elválik!... Hiób műtermét és Majorékat sem látogatta meg. A “Major
                    házaspár”-t.</p>
				<p>Végre, felkészülten a Cook-irodában! Végre vonaton Fiume felé! S az édes,
                    illatos, habos Adrián, vízlocsogásban, hajógép-zakatolásban... lágy, nyugtató,
                    melódiás ütemekben, egyedül, egyedül!</p>
				<p>Venéziában volt hajdan Guidóval már, s volt valami ízetlen az emlékben.
                    Szerencsére e kései idény nem a divat-utazóké; a vakációs tanárok is
                    visszatérőben idestova. Néhány idegen lézengő, obligát kis párok és obligát
                    missek; német Wissenschaftlerek, ahogy verítékes igyekezettel tanulják körül a
                    Ducale oszlopait az Ítéletes Kaputól a Pálmás Sarokig kihagyás nélkül, és
                    visszafelé, pontosan, egyforma gonddal... aztán balkáni családok, erőszakosan
                    kulturális és “európai” délszláv különcök és franciázó, túl élénk öltözetű
                    rumuny hölgyek; kedves és felületes amerikaiak; magyar szót nem sokszor hallott,
                    a csatornára nyíló kis hotelben most egyetlen budapesti sem volt.</p>
				<p>Éva nem akart erőlködve és rendszerrel tanulni: nem készült műtörténésznek, és
                    úgy találta, hogy nevek, korok és iskolák pontos emlékezetére épp neki kevés
                    szüksége van. Mindég is teljesen emóció nélkül tudta volt végighallgatni,
                    szalonokban vagy másutt, ha tétlen emberek kevésbé közismert nevekkel és rejtett
                    művek, eldugott templomok, pukkasztás kedvéért fölszedett adatok kipakolásával
                    “lelkesültek” neki. Ilyenkor mulatva játszta a teljesen tudatlant. Készült rá
                    titokban, hogy egyszer majd mégis fog tanulni rendszeresen; egy későbbi,
                    rászánható időben, ha majd ez lesz vágya és pihenése; s tán néhány jó
                    kézikönyvvel többre megy. Most csak menni, nézni igénytelenül, s elfogadni, mi
                    ingyen ráragad, de elszántan kerülve minden szmokkériát... ezt akarta, s egyébre
                    nem lett volna sem ideje, sem elmélyedése. Itt a Riván kószált legtöbbet,
                    élvezte a víz színeit, a magány biztonságát, azt, hogy nem zörög szekér és
                    villamos nem csenget, csak a lágy, sima, üde elem locsog, halkan, örökösen, és
                    változik, oly mérhetetlen sokféleséggel, hogy ez már maga a gyógyító unalom;
                    méla, édes egyhangúság! Sokszor vitt ki olvasnivalót, majd meg rajzolgatott, de
                    csak szokásból; s ha meglepte szemét valami, nem ragadott fel vázlatkönyvet,
                    hagyta, csak maradjon úgy... emlékkép, öntudatlan tartalék, titkos kincs,
                    ilyesmit gondolt és akart, bár nem tudta világosan. A Giudecca apró utcáit járta
                    keresztül-kasul, bárkán vitette magát messze a szigetek felé, vagy a Giardino
                    utain bódorgott, e mesterkélt déliességű kertjében a fátlan városnak, mely
                    fölött oly csodálatos alkonyatkor az ég. Kerülte estefelé a Floriant vagy más
                    fagylaltozó helyeket, mert sejtette, hogy ismerősei vannak a Lidón, kik bejárnak
                    naponta. Inkább a messze, népies negyedekben tévelygett, piszkos, szűk kis
                    utcákon a nap égető hevében, mert kedve telt a színlángolásban, s régi,
                    aranyoskúti ateliék emlékei keverődtek furcsán benne e ványadt, idegen, piszkos,
                    víg koldusvilág száz színű képeivel. Egy pici szótárt hordott a retiküljében, és
                    ez sokszor mulattatta; amit megtanult belőle, azt rákiáltotta valami gyerkőcre,
                    hajósra, utcai lézengőre, s örült, hogy valamennyi elérti az idegent, belemegy a
                    tréfába, javítja a kiejtést, és tartja a markát. Aztán egyszerre türelmetlenség
                    fogta el. Annyi ösmeretlen hely várja még, messze-messzeségek, idegen városok,
                    szépség! Megszámlálta a pénzét, s csak futtában, impresszióra ment át a
                    múzeumokon.</p>
				<p>Úgy volt, hogy másnap indul délnek. Este mégis leült a Piazzán; most már mindegy;
                    hogy kinek nézik, holnap messzire jár. A procuratia felső emeletén hangverseny
                    volt, sok Verdi; egy énekesnő szopránja tisztán, töretlen csavargott ki a tárt
                    ablakokon, fel, bele a sötéten kéklő égi magasságba. Az utca lélegzetfogva
                    figyelt, majd tapsolt, jutalmazó örömmel; mint ahogy pisszegett és tüntetett
                    volna, ha a muzsika nem kedvére való. Igen, ez itt közügy, ez mindenkié; szívén
                    viseli a tömeg, mely “nagy” dolgokban, mondják, oly felelőtlen és
                    gyermekes.</p>
				<p>Szünet jött odafenn, és az estélyi ruhás, szép kalapos hölgyek kihajoltak az
                    éjszaka gyönge szellőiért. Az utca tovább lármázott és kavargott, a kis asztalok
                    megteltek körül, zsúfolva egymáshoz értek a székek, s még mindig tolongtak
                    helyet keresők. Egy csoport fiatal nő jött ki a Merceria felől, szerettek volna
                    leülni, s Éva egyedül volt az asztalnál, bár szék se jutott oda több; a
                    pincérekkel mindig jó barátságban volt a magányos asszony. - “Nézd, apa, oda
                    tétetünk, elfér négy!” - értette idáig kitűnő hallásával, de nem nézett arra. -
                    “No, és a mama?” - kérdezte egy másik leányhang, kissé kényszeredett, vékony. -
                    “Ej, mire mama elkészül, akkora az a hölgy... de miért nem, apa? Nem értelek,
                    egészen úrinőnek látszik!” - vitázott sürgetve a harmadik hang, mindkettőnél
                    energiásabb, szinte parancsoló. Most felnézett Éva, s egy férfi bólintott felé
                    kissé ijedten és félszegen; mintha úgy szeretett volna köszönni, hogy a leányai
                    ne vegyék észre, ne kérdezősködjenek: Vajda Róbert múzeumigazgató. Éva
                    ösztönszerű tapintattal elértette, szinte titokban biccentett a fejével, aztán
                    visszamélyedt a kis, piros szótárba. - Nemsokára elkészül a mama! - gondolta egyszerre ijedten, míg azok nem messze tőle mégis
                    elhelyezkedtek. Felpillantott lopva, az igazgató elfordultan ült, csak a lányait
                    nézhette meg futtában. Volt köztük egy magas, villogó szemű, sasorrú; egy igen
                    bájos jószág is; a harmadik beteges arcú, halvány. - “Mindjárt jön az anyjuk!” -
                    gondolta újra Éva; szerencsére a fizetőpincér észrevette a sürgető intését, s
                    elmehetett. Egy fél órát járkált még a parton, sok mindenfélére gondolt...
                    másnap aztán továbbutazott.</p>
				<p>Túl a csodálatos városon, mely reklám koptatta szépségeivel néha vásári, most az
                    olcsó akvarellnyomatok gyöngyfényű üvegkeretben, minőket sok cifra kirakata
                    kiabálva kínál, szivárványos és untató; s oly előkelő tud lenni máskor, oly
                    szerény, bús és nemes, finom, tartalmas és mély, mint egy sorsverte arisztokrata
                    kopott rongyai groteszkségében... túl a palotákon, a vizeken s a hídon van egy
                    különös és szörnyű vidék. A padovai vasút három perc alatt átrobog rajta, de az
                    az idő sokkal hosszabbnak szokott feltűnni. Fövény és puszta fövény, halott,
                    sárga, sima és fűszáltalan; vízszintesebb a víznél, elnyúlik, mint a kiterített
                    halott. Éva az ablaknál ült, és tágra nyílt szemét, döbbent tekintetét nem bírta
                    levenni a szikkadt, jeltelen, úttalan... iszonyatos mezőről, melyen át a
                    vonathaladás érzése is elveszett. Mi ez? A magányosság, a célnélküliség... a
                    halál? A gondolat megszűnik, hova tartunk, határ nincs! Megkapaszkodni, célt
                    tűzni, akarni! Összeállni a többivel, hasonlókkal akarni, hogy ugyanazt akarják!
                    Élni,lenni valamiben!... Ó, végre! Zöld színfoszlányok,
                    egy őrház, szemafor, piros loncrózsák, emberek!... Soha ily világosan a szimbólumot nem érezte! Mi volt ehhez a göndör filozóf
                    minden gondolatcsavarása? Ezkép volt, váratlan tört rá s
                    alkalmas percben; hihetetlenül mély nyoma maradt.</p>
				<p>Előtte volt a mély ölű síkság, rizzsel és gabonával gazdagon, íves szőlőkoszorúk
                    drága terhével fogva össze a magányos, fakó olajfákat s a sötét lombú
                    citromcsemetét. Duzzadó girland, eleven ornamens; mily szép is lehet
                    színfantáziák, formaálmok közt nőni fel e dús és pittoreszk természetben!...
                    Kiszállt az ősi, büszke városkában: Ferrara tragikus sziklavárát, a merev,
                    kőcsipkés tornyokat, sötét sáncárkot járta körül a dél kérlelhetetlen hevében.
                    Milyen szigorú város! Földig függélyes, párkánytalan házfalak, a szikkadt, sárga
                    színek halvány változatai, elhajló ívű utcák, szikrázó fény, forró kövek;
                    mindenen a súlyos szomorúság. Még a népe is komoly, hallgatag; legény legénnyel,
                    lyány lyánycsoporttal jár együtt az ünnepdélután csendjében; nincs balgán
                    csicsergő utcalárma; itt sokat látott és sokat szenvedett ősi polgárok utódai
                    laknak. Az idegen asszony oly súlyos, délutáni álmot álmodott a kőpadlós, hűs és
                    dohos hotelszobában, e régi patrícius házban... Nyomott és fojtó látomások
                    valami mély és gonosz megszégyenülésben hozták elébe azt az embert, kit minap
                    este a boldog Piazzán látott egy futó pillanatig. Ódon, kövezett piac oszlopához
                    kötve látta, bilincs marta kézzel, szalmakoszorúsan; körül csúfságos, hahotás
                    tömeg, szégyenbélyeg a halvány homlokon, messziről fájdalmas, szenvedélyes
                    muzsika... Milyen bolond, ellenőrizhetetlen, rossz emlékű víziók, s mily kínosan
                    ébredt! Honnan, honnan jöttek most elő, az álom ellenőrzetlen öntudatába; mikor
                    ébren már oly rég és teljesen megszabadult, kiépült? Vajon csakugyan az én igazabb mélyéről; mert onnét, hova nem ér el akarat és
                    szándék hatalma, büszkeség, erély és erkölcs, atudat
                        alattról, ahogy Máthé Jani és a többiek magyarázzák?... Ej, és ha igen,
                    akkor is mit jelent ez? Miértigazibb és vállalni valóbb lényünkben ez a lebírt, “kiküszöbölt”,
                    elintézett, megtagadott rész, mintaz a másik, amelyiket
                    a magunk emberségéből kirostáltunk, megneveltünk, elfogadtunk és elösmertünk
                    magunkban?... Amitszeretünk magunkban, mert fáradsággal
                    értük el; ó, mennyivel inkábbez vagyunk valóban! Hiszen az,amilyenné lenni
                        akartunk, a fejlődésünk mintája, az előrevetített kép... hisz 
                        az is belőlünk jött valahonnan, azt is a lélek titkos műhelye termelte, ha úgy tetszik! Ej, mit kínlódna
                    egy álmon, amelyrőlnem tehet az ember? Gyorsan lemosdott
                    hideg vízzel, könnyen öltözött; fél óra múlva jeges gránátalmalét szürcsölt a
                    kis kávéház előtt, s próbálta figyelgetni, élvezni az “academia” ifjait, a
                    monoklis, vidéki aranyifjúságot, mely mindenütt ugyanaz. Egyszerre sötét lett az
                    ég, sűrű zápor verte az utca sima köveit, a fülledt hevű házakat, a nyomasztó
                    levegőt... Lám, hát ezért volt... a kínos álom, a főfájás, a különös fájdalmú
                    tépelődések, idegesen élénk emlékezés; lám, egyszerű, külső okai vannak, egy
                    heves vihar a levegőben! Megnyugodott, egészen földerült, mint az idegen utca;
                    könnyedén ballagott a messze sétálók után. Egy meredek bástyához ért ki, ormán a
                    platánsoros sétahely; mélyen, igen mélyen alatta csodálatos zöldű pázsit, néhány
                    tehén, néhány hószínű folt benne egymástól távol. Az árok belső oldalán három
                    kis katona ült, barna, sovány fiúk, szembefordultak egymásnak körben, tán
                    földiek valahonnét... nem kockáztak és nem beszélgettek, csak ültek, pihentek,
                    komolyan, csendben, édes vasárnapban, édes levegőn. Sokáig figyelte őket némán
                    és szeretettel, bevette a szemébe, s eltette jól, aztán hazaindult. Az esteli
                    rizottónál nagy öröme volt, hogy a vidám kis pincérfiúval tárgyalni tudott tört
                    olasz mondataival a szúnyogokról, s megértette nyájas tanácsait, hogy mivel
                    kenekezzék a csípések ellen.</p>
				<p>Bolognát kedélyesnek látta, kerekded, tömzsi oszlopait, széles utait a hűs
                    árkádokkal. Melegebb, narancsosabb volt itt a sárga szín a falakon,
                    boltredőnyökön; szelíd a kupolák hajlása és mély árnyúak a nyilvános kertek,
                    szép, öreg fákkal, téres tisztásokkal. Egy tóparton itt szomorúfüzeket talált,
                    leült a tiszta kiskocsma elé, ezúttal ananászból kért siropot, megint tárgyalt a
                    parasztgazdával, majd egy tarka napernyős, kövér kis operettemberen mulatott, ki
                    Mascagnit fütyölve, kerek fejét hátraingatva billegett át előtte a kis hídon, s
                    oly kedves volt... Aztán egyszerre eszébe jutott,miért
                    ma ez a derűs, enyhe világnézés! A tegnapi cipő nyomta a lábát a sok
                    járásban, s ma másat húzott, puhát és kényelmeset. Örült, hogy minden ily
                    egyszerű s hogy nincs, nincs benne lehangolás, semmi nyoma a venéziai
                    találkozásnak! Összeismerkedett egy német tanítónővel itt, ki szintén magányos
                    volt, idős, takarékos, unalmas, de jólelkű szmokk. Együtt ebédelt a derék nővel,
                    hasznos tanácsokat vett tőle szarvasbőr pucolásról, hisz napokig nem váltott
                    szót emberrel pincéreken kívül. De hamar elég volt e társaságból, estefelé azt
                    mondta neki, hogy holnap továbbutazik. Így hát elutazott.</p>
				<p>Pistoja bájos poézise várta, a forróság enyhült, balzsamos esőszagot leheltek a
                    gyümölcskertek fátylas alkonyatokon, az ódon városfalak alja merész és naiv
                    romantika, ripacsos cseréptetők lenn a mélyben, napsávozta dombokon. Az emberek
                    falusiak, szívesek, kik szinte személyes viszonyba lépnek a Rossini vendégeivel,
                    s rámosolyognak az esti, utcai sétahangversenyen. Éva úgy érezte, hogy itt nem
                    veszhetne el észrevétlen, három nap alatt otthona volt az egyetlen, tiszta kis
                    hotel, s a tulajdonos szép fia egy este lovagi indulattal szedte ki egy
                    nekibuzdult carozzából, melynek gazdája hallatlan összegről fantáziált félórai
                    kocsizásért a falakon kívül. Itt látott egy magányos kis pálmát rovátkos,
                    szürke, régi házfalhoz szorítva nagy, rozsdás vaspánttal; egy puszta téren, vén,
                    görcsös olajfa alatt sok, tarka asszony mosott óriás kőbazénban; kifogyhatatlan
                    színű volt az estpirkadás, a lejtők, a szőlők... mégiscsak rajzolni kellett,
                    színnel is babrálni! Innét írt először Tibornak is.</p>
				<p>Nem, Firenzében csakugyan nem menekülhetett a képektől; mikor elkezdte, nem volt
                    nyugta többé, köztük töltötte a délelőttjeit. A valóságot megdolgozó, átalakító
                    hajlama, a “díszítőművészé”, azok felé vonzotta, kiket primitívnek mondanak, s
                    közel engedte magához Beato Angelicót, ösztönből is, de kissé véletlen
                    szeszélyből, ahogy embereket megszeretünk. Jólesett követnie ez elfogódott és
                    áhítatos fantáziát, melyre szinte tudtán kívül tört az ihlet mély felindulása,
                    meglobogtatva, szinte ijedt izgalomban a szentek ruháit, loholni késztetve az
                    ámult, üdvözlő angyalokat. Az ő felejthetetlen hátterei, égies csarnokai,
                    valószínűtlen kertek a ciprusokkal, tájak és álmodott házfalak!... Éva nem mert
                    ecsethez, semmihez nyúlni e napokon; félt, hogyszolgálnia
                    kell. Végre egy pompás gyümölcskosarat hozatott fel érintetlenül az
                    asztalától, s rajzolgatta a szobájában, fekete fügét, szőlőt és barackot; nem
                    sokra ment, nem lett semmilyen, végre széttúrta nevetve, és megette szinte mind;
                    ez pompásan ízlett. “Milyen gyönyörű, csakugyan milyen gyönyörű ez a város!” -
                    suttogta megdöbbenve, mikor kinézett ferdén nyíló ablakán, s látta felhaladni
                    egy dombon az utcát, minden forma egyszerű nemességét; jobbra a tág teret fehér
                    márványaival!... Hogy szökellt fel e hószín testek karcsúsága a naphanyatlás
                    komolyságában, ferde sugarak révült fényében! Öltözött, kisietett, aznap meg
                    drága kincseket fogadott szemébe. Egy ciprus-allén ment végig gyalog, a
                    végtelenbe... magaslatokra jutott a folyó túlsó partján, s egy magányos zárda
                    kőpadlójáról nézte a mélységben a várost, a ciprusos lejtőket, távol ormokat, a
                    folyó viharos, fövényes, fehér ágyát messze, messze. Mily kész, magában teljes a
                    formája e fáknak odalenn!... Tömött, elemi, világos, kifejező a ciprus, pinia...
                    miért is nem vált díszítőelemmé itt? Mily hangos torkúak a tücskök, akárcsak az
                    utcai énekesek a városban, kiket követni szokott egyik hotel-erkélyről másikig,
                    agyonrikoltott torkuk elszántságáért; a pengető karok, a karcsú test nagyzoló,
                    teatrális, latin lendüléseiért, szép arcáért e csavargó Romeóknak, kik üzleties
                    szemekkel figyelik közben a garasok hullását. Ily szándékos tűnődéssel küzdött
                    szinte az elfogódás ellen; odalenn egyre bűvölőbb lett a kép, lámpák csillantak
                    és csillagok; gigantikus körvonalak váltak ki; lenn a folyó teste égett valami
                    ráhulló fényben, óriás, szaggatott tűzcsíkokban; mint rettenetes hernyók,
                    nyúltak át rajt barna testükkel a régi hidak... Ebben a városban lakott az, ki
                    lelkével látta a poklot!... Szinte az éj szele érte idekinn az asszonyt, már
                    félt is, fények iránt indult, ismeretlen utakon bukdácsolt, gyanús
                    városrészekben, megzavartan futott, de látta messziről a nagy folyót,
                    tűzlángban, a part lámpasorát. Végre a hídon volt, a drága Veahión, hol órákig
                    szokott álldogálni nappal, a mívesek bódéi előtt vagy a két part csodálatos
                    kétféleségétől elragadtan. A Block Simon hídja! Most néma volt és csaknem
                    sötét. Mily egyedül kell itt szaladnia, minden csavargótól félni, mert csak
                    asszony... lehet-e valaha a magánya zavartalan?...</p>
				<p>Melankólia nehezült rá néha, pedig túl volt a síkon, a lázas mocsárlevegőn. Már
                    ideges volt, sietni akart a főváros felé, kártyákat írt Blocknak, Tibornak,
                    társainak s az asszonyoknak; még Lizának is meleg hangon, pedig az gyerekesen
                    húzódott tőle urastól, mióta Majorné. Hm! A férfi azzal gyanúsítja, hogy ő
                    idegenítette el tőle Liebermann Lenkét; a nő ugyanezt hiszi róla volt
                    kedvesével; a házasság ellenségeként szerepel a német nő képzeletében. Persze,
                    mindketten röstellik a haragot, másba takarják, elfogadhatóbb okot lelnek...
                    milyen zagyva, kicsi ügyek, pletykák! Hitte valaha, hogy egy német boltilány s
                    egy Major-féle csak egy percig is foglalkoztassák? S lám, életéhez tartoznak
                    valamennyire, csakúgy, mint Szónerék, Istvándyék hajdan! A társaskört oly
                    kevéssé választjuk, s oly egyre megy; az embert köti a gyöngesége, hogy nem bír
                    egymagára lenni. Ám az apró nyűgökön túl... van valami, igen, amit fejlődő énje,
                    jobb része is vállal, a közös érdek, küzdésközös ideákért.
                    Azért, amit meg kell becsülni e nagy gyerekekben, örök kamaszokban, túl
                    félszegségen és rosszaságon, hiúságon, hóborton és pózokon... ami tiszta és igaz
                    bennük, rejtélyes és fel-felragyogó... az ajándékozás vágya, a szent szerelem,
                    titkos kincs; még ha korcs is, beteg, tehetetlenül szenvedő;a
                        tehetségük... lehet-e így nevezni? Hisz annyira etikai valami ez!...
                    Szeretni akarta őket magasabb szeretettel, összetartani, rajta lenni, hogy
                    minden kincsüket felhozhassák, mindent átadhassanak e zilált, halovány
                    bányászok... Mert mit is szándékolhatna, mit tűzhetne célul magányos életében,
                    melytől egy rossz találkozás után örökre elvadult a szerelem?...</p>
				<p>Nem, nem volt oly friss lelkében azörök város kapujánál,
                    ahogy szerette, akarta volna, már csaknem három hete kószál így egyedül. Most
                    már pedáns lett, sorra vette a látnivalókat, járt és robotolt, mint egy
                    “művelődésben utazó” tanítónő. És mégis oly kevés volt az, mit lelkében igazán
                    sajátjául vihetett el innét. Arany alkonyatok a Tiberisnél; a Forum, antik kőpor
                    közt rózsák és leanderek; a Transtevere tarka lebujai; egy kocsiút az Appián;
                    vagy ahogy este, egy teraszról látta égni a tüzeket a Campagnán; az ég
                    violaszínét, mocsárködök zöldjét, a városi szemét pirosan égő máglyáit odalenn.
                    Egy-egy antik torzó “Afrodite születése”, egy száz emlőjű Diána Tivoli
                    kertjében, repkénylugas mélyén, kék vízmedencék, tajtékos zuhatagok örök
                    zenéjében. Egy kút szépsége; a Pincio; egy szikár, halovány főpap,
                    bíborszegélyes köntösű, ahogy magányos sétáját rója a távoli sétány enyhült,
                    kései zöldjében. Apró dolgok; képek megint; egy azálea-bokor a szökőkút örökös
                    vízburája mélyén; hogy milyen jó lehet ott neki, míg fölötte égőn tűz a
                    könyörtelen napfény; körül négyszögű klastromudvar kétezer éves
                    márványkoporsókkal és cézári fürdőkádakkal. Voltak pillanatok, mikor elmerülten
                    állt percekig, egyedül volt száz ember közt is a képpel, melyet magáévá tett, és
                    nem is veszített el többé soha.</p>
				<p>Valami kútsárkány vízokádó torkába bámult egy reggel az utca sarkán; mikor
                    megállt mögötte két munkásforma legény, megnézték őt, s az egyik azt mondta nagy
                    egyszerűséggel, imádandó csirkefogós kis röhejjel a másiknak, hogy két hétig
                    egyfolytában tudná ölelni a signorát. Éva szigorú arccal várta meg, míg odébb
                    mentek, de azután vidám lett, mosolygott magában még az ebédnél is; no, lám, még
                    hódíthat is! Aznap kapott levelet Teklától, ki sürgette, amit ígért, hogy vele
                    lesz pár napon át. A választások (ez is trükk, de nem fog elsülni tulipánéknak)
                    már szeptember utolsó napjaiban meglesznek az idén; siessen, siessen, legyen jó
                    hozzá. A fürdőhely csöndes, a hosszúra nyúlt utószezonban naponta szállongnak el
                    a vendégek, a Szörény villa idillien egyszerű...</p>
				<p>Bolondos, gazdagember-szeszély! - gondolta Éva zsörtölődve, de maga is vágyódott
                    ez asszony kedvessége után. És emberek után, kikhez közét tartja, hírek után,
                    melyek az élet eleven üzeméhez kapcsolják. Oly előkelő s oly nehéz az
                    egyedüliség! Azokkal, azalatt ezerféle történhetettő
                        nélküle!... Készülődött.</p>
				<p>Hisz két pompás gyereke is van, testéből való övéi! A szíve megdobbant rájuk.
                    Hogy vannak? Máris híven irkál minden harmadnap, s már az ő buksi betűiket is
                    hozzácsomagolja. Most majd beviszik őket egy hétre az apjukhoz; Zsófi oly
                    szívesen kérte, engedje megnézniök az új féltestvérkét; egy szép kis “korán
                    jött” leányt! Évát egészen meghatotta ez az újság, jó szívvel beleegyezett; épp
                    jó is, hogy ő addig Újfüredre megy Teklához; Máris takaríthat a lakásban. Mert
                    Riza néni telepe is oszlik ilyenkor. Levelezett a derék asszonnyal, ki érdeme
                    nélkül úgy szerette, ünnepelte őt; most, azt írta, valahol Lőcsefüreden akar
                    pihenni két hetet, közelben lesz, szabad-e majd Tátrában meglátogatnia? Hogyne,
                    örült őszintén, hisz hall legalább közvetlenül a két porontyról. Riza
                    negyvenéves, kifogástalan vidéki özvegy volt a régibb, szigorúan és gondosan
                    nevelt, széplelkű úrizsidónők fajtájából, kik meg tudják őrizni fogytig illúziók
                    épségét, finom lényük friss naivitását, valami könnyes bájt, mert szenvedniök
                    kellett; és nagy, komoly erkölcsi erőit a fajuknak. Férje és szép kisgyermekei
                    elhaltak, s a közép vagyonú asszony nem az üzlet kedvéért csinálta a “Városi
                    Gyermekek Nyári Menhely”-ét, inkább eszményiségből s a foglalkozás enyhítő
                    öröméért. Évának a művészet iránti tiszteletből annyi árengedményt csinált,
                    hogy az maga is sokallta.</p>
				<p>Néhány ízben szívesen volt együtt vele Éva; ő nem kívánta az emberektől, hogy
                    okvetlen mulatságosak legyenek. Egyszer... no, lám, hogy jut ez most eszébe?...
                    Ennél a nőnél, ahogy ifjúkori fényképeit mutogatta, látott egy női arcképet,
                    középkorú asszonyét, sasorral, erős nézésű, mélyen fekvő szemekkel; nem
                    érdektelen vonásokkal. Vajda Róbertné - mondta akkor Riza, bár a kép alatt a nő
                    születési neve volt; az írás kemény, nagybetűs... de miért emlékszik most oly
                    élénken minderre?... Mennyire hasonlít a képre az egyik leány ott Veneziában!...
                    Ma már biztosan öregebb az asszony; de valaha, egész fiatalon... nagyon szép is
                    lehetett! Ej, hát mi köze hozzá?...</p>
				<p>Még itt ült és uzsonnázott Rómában a Piazza Colonnán, s már élményekben annyira
                    távol újra; lelkében már hazautazott, együtt volt azokkal, kik kedvelték, kik
                    vártak tőle valamit, kik haragudtak rá; kik érdekelték vagy kiket érdekelt.</p>
				<p>Mégis, mikor a gyorsvonat a hegyláncon átrohant vele, lihegve vitte
                    keresztül-kasul a vadvölgyeken, csipkés szakadékokon, megint belényilallt
                    fájdalmas kíváncsisága az ösmeretlennek. Mi lehet ott, a pici pásztorfaluk
                    tornyai aljában, hol nem csinál forgalmat idegen utazó, nincs reklám, rikoltó
                    érdekesség, szemérmetlen tolakodás, s a nép tán jámbor, ámuló szemű, durva és
                    jó; s kifosztott, mint a miénk?... Eszébe jutott most, hány lazító falragaszt,
                    munkásgyűlésre hívót, ellenállásra késztetőt betűzgetett ki a mondatfűzést
                    tanulva a városok utcasarkain!</p>
				<p>Umbria szép helyei... mennyit beszélt azokról Block Simon! Hogy menjen el, hogy
                    ki ne szálljon, csak egy napra Perugia, Assisi felé... ne lásson igazi, ódon
                    hegyi várost? És nem lehetett, nem; a pénze fogytán volt nagyon; Füredig még
                    hosszú az út, s ott majd borravalókat is kell adni!... Így marad el valami
                    mindig... így maradnak még vágyaink!</p>
				<p>Ancona széles öblében az esti szellő horzsolt habot és hajót. Milyen sárga a
                    messze vitorlák vászna, ahogy ringanak az este bíborában... ha fösthetné az
                    ember, ha írhatná, dalolhatná... egész szívével pihenve rá, s nem siető
                    vendégük, így... alig várva, hogy fedélzeten tudja a csomagjait, s biztonságból
                    nézzen vissza búcsúzva a félelmes kis zsivány városra, mely oly szép lehetne
                    bérkocsisok és hordárok nélkül!... De már eleven a gép, forr a kazán, locsog az
                    enyhe víz. Illatos, édes, habos Adria; országok közt szelíden pihenő, távol
                    partokat testvérré fürösztő... drága, hűs elem-ár, édes mindenkié, ki hálára
                    merészel és megbízik benne! Még nem álmodott hajóágyúk torkáról, az idegen,
                    messzi viharról, emberőrület tajtékos dühéről, mely számlált esztendők után
                    végigszánt türelmes színén, vérrel és iszonyattal, mennydörgésnél hangosabban
                    és szélvésznél oktalanabbul:emberi ostobán...</p>
				<p>...Éva megkésett mégis; a pesti gyorsban olvashatta már a választások friss
                    eredményét; Szinnay Gábor nevét is a szinnai kerülettel. Aggódott, hogy Tekla
                    neheztel majd, de Felkán várta a vasútnál heves szeretettel és száz
                    mondanivalóval. Egész kocsiúton ő beszélt.</p>
				<p>- Milyen jó mégis, hogy most jössz, tegnapelőtt nem vehetted volna hasznomat.
                    Reggeltől estig ott ültem az alsófüredi postán a telefonfülkében, enni is oda
                    hoztak; nem tudom, a postáskisasszony mit gondolt magában szegény! Hát meglett
                    Gábor... hisz ezt biztosra vártam, csak hát izgultam, mert min izguljon az
                    ember? Jaj, te, van a mai számban egy Kürthy-vers, azt mindjárt elolvassuk
                    otthon. Különben ott az enyém is, egy legújabb... csak meg ne rökönyödj, ha a
                    hősre nem találsz ráösmerni... tudod, az a költészet! A valóságommal jól
                    megvagyok szegényemmel, jó ez, hogy most Pesten fog lakni hosszabb időkben egész
                    ülésszakban! Nem kell örökké várni, bizonytalan esélyektől függeni; nem, ezt
                    mégse bírná az ember a második esztendőben! A famíliája itt marad persze, a nagy
                    fiai Eperjesen jogászkodnak, az anyjuk azokat őrzi. Ejha, drága, te nem
                    tudhatod... nem is mindig gyöngyélet az, valakit folyton az utunkban érezni; egy
                    régibb jogot, egy öregedő derék nőt, ösmeretlen múltat, nyilvános kapcsolatot!
                    No, nem panaszkodom, magam akartam... E napokban hát szerencséd lesz földidhez,
                    szegény szívecském, ne nagyon elefántkodj, mulass vele jó ízűn, ha kedved
                    támadna; féltékeny nem leszek... Na jó, jó - persze hogy tréfálok, az asszony
                    irigy állat! Különben meghívom pár napra Máthé Ferit is, nem leszel mulattató
                    nélkül. Ha ugyan nem fogják ezek túlságosan bújni egymást; mert tudod, Ferink
                    most rögtön, melegében le akarja fülelni, tisztába jönni vele, ha csak lehet,
                    megnyerni, megfőzni! Hát ’iszen ő lássa! Igaz, szívem, öreg barátnéd
                    Lőcsefüredről már tudakozódott utánad két ízben: meghívtam őt is holnaputánra
                    vacsorára, ugye, nem baj? Mert a hotelek üresek már, a Füredeken nincs egy
                    fia-vendég! Milyen szépek, előkelőek így ezek a telepek, becsukva, némán,
                    kihaltan! No, majd körülsétáljuk! Persze, a háztartás nehézkes így, mindent a
                    vasúton hoznak; majd elnéző leszel, kedves! És szegény Margit szobalányom idegei
                    rosszak, mert Miklósa már Pesten van anyámmal. Teljes mértékben méltányolom, de
                    hát mit tegyek? Ha én nem várnám épp az enyémet, haza is küldeném; de így nem
                    vagyok elég önzetlen. Az öreg nőd Lőcsefüredről milyen megfogalmazott, szép
                    levélben köszönte meg a meghívást, nagyon “boldoggá teszi”, ez kicsit nehéz ügy
                    lesz, ijesztően tisztel bennünket. Ezek a széplelkek! De majd csak magunkhoz
                    kapatjuk valahogy; az ember ne unatkozzék másnak az illúziói kedvéért!
                    Megérkeztünk, szívem!</p>
			</div>
			<div type="chapter">
				<head>14</head>
				<p>“No, még eggyel a népjogokért!” - mondta Máthé Feri a vacsora végén, és Szinnay
                    felé nyújtotta a poharát. Kedélyes, vidékies mozdulat akart ez lenni, de a férfi
                    csinos, kissé duzzadt száján bizonytalan gúnymosoly villant közbe. “Min mulat?”
                    - gondolta rábámulva az új képviselő. Hisz az asztalnál komoly, országos
                    ügyekről beszéltek. Most, hogy felállt, érezte kissé a kevés, de nehéz bort...
                    persze, itt nagy az etikett, nem számítnak magyaros poharazásra! De másszor is,
                    mindig zavarba hozta... nem bírta megszokni az emberek modorát, ahogy rögtön ki
                    tudnak siklani a hangnemből; pillanatok alatt egy kis élccel, egy kétes
                    mosolygással elütni; fölébe kerülni a legtisztesebb dolgoknak. “Mi bajuk?
                    Félnek, hogy valaki kineveti őket?” Nem bírják egyhuzamban a komolybavevést, az
                    egyszerű, szép, világos érzéseket; annyira gyengék... olyan okosak? Hisz persze,
                    el lehet mindennek mindjárt az ellenkezőjét is igaznak gondolni; de hát az
                    ember tartsa magát, különben... nincs mibe fogózni, mindennek vége! Kedvetlen,
                    habozó mozdulattal emelt poharat, megint nem tudta hányadán van a másikkal. Két
                    asszony figyelte e pillanatot. Éva és Tekla. “Szavalni, Ferkóm, csak rajta, abba
                    nem hagyni!” - kacagott fel ez élesen, hirtelen. Utóbbi időkben sokszor
                    vitatkoztak a barátjával idevágó momentumokról, és mind kevésbé jutottak
                    egyezségre. A férfi ránézett, percre lehorgasztotta fejét, a poharat elvette
                    ajkáról; aztán hirtelen felvillant szemmel, dacosan visszakapta, kiitta fenékig;
                    sarkon fordult. Akkor hozzásietett az asszony, karjába akaszkodott az ösmert,
                    lágy, édes nehézkedéssel. Ez a legényes, duhaj mozdulat még mindig meg tudta
                    fogni; mint eleinte, mikor még nem volt annyi nézeteltérés köztük, csak
                    önfeledt, boldog csudálkozás... “Menjünk, menjünk, odakint nagy holdvilág van!”
                    - sürgette lágy, rezgő hangján, és magával vonta; másik kezét Évának nyújtva;
                    élénken, szívesen, hisz háziasszony volt. Máthé utánuk lépkedett Rizával, a kis
                    faoszlopos tornác felé. “Plédeket hozz, Margitka, és add a teát, aztán feküdj
                    idejében, halvány vagy!” - nyájaskodott Tekla demokrata és asszonyi indulattal,
                    s meglegyintette a leány komoly, közönséges, kis arcát. Jól állt neki az
                    ilyesmi!</p>
				<p>Az éj csakugyan gyönyörű volt; ködös, épp ezért oly szokatlan, kísérteti; ahogy
                    az udvaras hold világa szétszállt, fehéren a tág levegőbe, áttetszővé
                    világosította az ormok felhőit, a messzi lejtők, völgyek páracsíkjait; míg a
                    fenyves feketén állt, egy tömegben, mozdulatlanul, ijesztőn, mint valami ravatal
                    az ég fehér szemfedője alatt. Az öt ember bepólyálkozott, és némán figyelt a
                    puszta, őszies csöndbe. “Ahonnan én jövök, milyen fényes az ég, s az ősz hogy
                    ragyog!” - gondolta Éva egyszerűen, honvággyal a nap után, mely délen maradt
                    mögötte. “Ó - andalodott el Riza asszony -, milyen mást, mennyivel mélyebbet,
                    kimondhatatlant érezhet ilyen látványokra egy költő vagy festőművész, ha engem,
                    egyszerű nőt is úgy meghat a természet mindig!”... “Hogy föl vannak ezzel a
                    holddal!” - bosszankodott Máthé Feri, mert ő folytatni szerette volna a vacsora
                    alatti beszélgetést.</p>
				<p>Most jött csak tisztába - így gondolta -, hogy mifajta ember ez a Szinnay; örült,
                    hogy most már nem imponál neki. Milyen kevés és egyszerű rugóra járnak ezek!
                    Hihetetlen, hogy ezer évig felül tudtak itt maradni ennyi primitivitással,
                    minden lelki vértezet nélkül... Most már tudta, hová sorozza s hogyan kell bánni
                    vele, ha egyszer akarni fog tőle valamit. “Szemérmes fajta!” - döntötte el róla
                    elnézően. Végre, tud ő az ilyenek nyelvén is, ha csak az kell; egy fél óra
                    alatt, most rögtön meg tudná hódítani. Őt csak élénkebbre hangolta a kis
                    szamorodni, képzelme gyorsabb lett, merészebb s ironikusabb a rendesnél. “Ezek a
                    nők az ő holdas egükkel és lelki rezgéseikkel... mégis a legérdekesebbek egy
                    díványon!” Nem tudott ma ehhez az idegen emberhez férkőzni, érezte; nyíltabban
                    beszélt, mint kellett volna! Mit gondol most felőle vajon? Léhának mondja
                    magában, ideátlan törtetőnek; persze, amiért nem szaval hálósipkában is, és nem
                    kotul féltékenyen az utópiák sértetlenségén, mint kotlós a tojáson! Hogy komoly
                    - kormányképes pártot akar csinálni - jelszavakból és emberekből, igen;
                    azokból, akikenmost van a sor igazság szerint; és nem
                    Máthé Ferenc kihagyásával, természetesen! De volt-e valaha más útja, technikája
                    annak, mit eszmék szolgálatának hívtak? S ha az ember nem függeszti mindig
                    egyenesen a csillagára a tekintetét, hanem maga elé néz, hogy el ne botoljon?...
                    Ej, de furcsa... hogy csakugyan vannak ilyen emberek! Úgy beszélni, ahogy
                    Kazinczy írói írtak! Persze, ötezer hold Szinnán és Telepócon, és még sok egyéb
                    jól alátámasztja ezt a fennköltséget, ezt a stílust! Vajon csakugyan
                    korlátoltság-e ez vagy végigvitt politika, fegyelmezett önzés, okos kényelem?...
                    Mindezekről mindjárt kedve lett volna eszmélkedni; feszengve rágta szivarját,
                    majd szürcsölt látszólag messze gondolva. Még mindig hallgattak... Tekla és a
                    másik férfi, e két vállalt szerelmes azon volt, hogy egymás felé hangolja
                    érzéseit, ahogy illik egy holdas, különös éjszakában. Szinnaynak hamarébb
                    sikerült.</p>
				<p>Az asszony profilját kutatta; a szép hajlású nyak fehér vonalát, dús haja magas,
                    görögös kontyát, finom és hanyag vállait a mély kerti székben, puha takarók
                    közt; átengedt érzékies kényelemben. Még mindig lebilincselte e nő látása, egy
                    év után; hát csakugyan mély, tartós kötelék lesz az most már?... Sokat
                    gondolkozott újabban. Közelebb kellene jutni akkor egymáshoz, egyezni is, a fő dolgokban legalább; ne csak mindig azon szórakozni,
                    hogy a másik mennyiremás! És már-már kezdtek ütközni
                    is!... De most talán másképp lesz, idáig nem is volt rá módjuk; messze voltak,
                    loppal leveleztek, mint a gyerkőcök; nagy ritkán, habzsolva, sietve találkoztak.
                    Sok szép órájuk volt, de ebben nem lehet így megállni!... Hát lehet-é
                    egyáltalában... illegitim feleséget nevelni egy szép, vázlatos, heves,
                    szeszélyes, édes szeretőből? Hisz csak olyan okos ne volna, olyan éles
                    kritikája; olyan fantaszta költő; olyan önmaga előtt leboruló; olyan
                    alázattalan, önző, izgató, bolond, nyughatatlan zsidóasszony ne volna ez a szép,
                    kedves, drága!... Hogy is lesznek már, hová fog ez vezetni? Szereti... bizony,
                    még szereti! S ebbe a választási kalandba eredetileg mi vitte... lám,
                    asszony-akarat! De nem, ő mindig tudta, érezte, hogyvan
                    benne még egy próbához, új lendülethez való erő, csak nem remélte, hogy ez
                    még lehetséges. De hátmi? Hogy fog ez menni? Ilyen
                    emberek világa jön most, mint ez a kis politikai vigéc, ilyenekből nő Pallay
                    ellenzéke, a konok, kemény emberé?... S mégis náluk van ma, úgy látszik, minden
                    progresszív idea; azóta ügyesen kisajátították! Ha szegény Majthény el nem
                    hal!... És lehet, hogy ezek többre mennek, övék lesz a siker, ügyesek! Ej!...
                    Erős volt az a kis bor! Milyen gyönyörű ma megint ez az asszony!...</p>
				<p>“Valóban egészen csodálatos éjszaka!” - suttogta Riza, vigyázva, hogy senkit fel
                    ne riasszon a gyönyörködésből. Mind felneszeltek hirtelen; már rég egyikük sem
                    gondolt az éjszakával, csaknem egyszerre nyúltak a csészéik után. Máthé Feri
                    kiitta már hősiesen, bár nem ízlett a borra; gondolkozott, hogy vezesse be a
                    búcsúzást; végre is felállt hirtelen; korán kél, holnap este már beszélnie kell
                    Újhelyben egy munkásgyűlésen. Szinnay nem kísérte el az Erika villáig, ahol nagy
                    nehezen kaptak még szobákat, de Tekla Margitjának kellett kiszolgálni. Együtt
                    maradt a három asszonnyal. Riza az óráját próbálta megnézni a homályban, a
                    füredi állomásra gondolt s a személyvonatra. “Én majd lekísérem Poprádra az
                    éjfélihez, már rendeltünk ide kocsit!” - súgta neki Éva, és ebben hamar
                    megnyugodott. Megint hallgattak, kissé bizonytalanul várva, hogy egyikük kezdjen
                    valamit.</p>
				<p>- Mit szól a Kürthy új verséhez? - kérdezte a háziasszony Rizától, kit ma már
                    meghódított és elszédített kedves, közlékeny, adakozó lényével. - Ugye,
                    isteni?</p>
				<p>- Csodálatos! - felelte a vendég, oly szívvel-lélekkel csüggve az obligát jelzőn,
                    melynél kevesebbet nem mondhatott.</p>
				<p>- Hihetetlenül merész! Hogy valakiígy legyen politikai
                    költő! Mit szólnak erre az akadémia öreg krónikásai, a kiérdemült Lantos
                    Sebestyének aNemzeti Újságnál? Ennyi szenvedély, ennyi
                    vad, kálomista dac, magyar keserűség!</p>
				<p>- De miért az a régies, kurucos hang? - kérdezte Szinnay bizonytalanul. - Az
                    embert néha megtéveszti.</p>
				<p>- Ó! - nevetett a költőasszony kissé idegesen; zavarta, hogy ilyesmit még mindig
                    magyaráznia kell olyannak, ki közel áll hozzá. - Hisz épp ez, ebben van az ő
                    fascináló művészete! Árkháikus hang, ősi szenvedély, história, előítélet,
                    fajiság... hisz mindezt nem vetkőzhette le az új magyar, a modern, nyugtalan,
                    változtató. Ez a tragikum, amit csak ő érezhet ma joggal és igazán... s akik
                    ugyanazt az utat választják, azt a kálváriát... múltjából kinőtt fajmagyarét.
                    Vér hull minden gyökérből, amit elvágnak, de a vér becses talajjavító az új
                    vetés alá!...</p>
				<p>Szinnay hallgatva ült. Ez neki szólt! Hihetetlen, hogy asszony mondjon ilyeneket
                    az embernek, fehér bőrű, hevítő szemű, ékes, ifjú asszony! Hát ide jutott; egy
                    megszállott, egy Sibylla a kedvese? Néha oly nyugtalanító ez a sok cifra beszéd;
                    néha aztán nyomtatva látja egy idő múlva, a fogorvosnál vagy kávéházban,
                    újságban, mindenki kezén: amit legintimebb percekben a fülébe suttogott... Mit
                    szólna ehhez apja, hét vármegye híres asszonybolondítója, a Bodrogköz legszebb
                    férfia, ki azt tartotta, hogy vagy jó levelen-sültet tudjon csinálni az asszony;
                    vagy szépen, suhogósan, szagosan, puhán elnyúlni... egyéb mestersége
                    kutyakomédia, virgácsot neki!... És hogy bolondultak utána és meghaltak
                    utána!... S neki is szürkülő, festett hajjal kell ilyet, újat próbálni, ami
                    fajtával bánni nem tanult!... És mégis ez hozzá tartozik, vele jár... asszonyban
                    is, mindenben megpróbálni egyszer még azt, amiben az apjától különbözik, amit
                    magában mindig “más”-nak érzett. Maga útjára lelni függetlenül! Ha még nem késő!
                    Csak látná már világosan azt az utat!...</p>
				<p>- És micsoda új, kifejező nyelv, milyen frappáns hasonlatok! - lelkesült Riza
                    ártatlanul, akárcsak egy Szörény-vers ért vagy Rosztoky kartonért. - Hogy is van
                    az a harmadik szakaszban, amit a tulipánokra célozva mond, elévült ideák
                    halálára? “Körülálljuk szorongva és szomorúan...”</p>
				<p>- “Mint az öreg nő ravatalát - ki egykor apánk szeretője volt. S vele járta a
                    táncot” - fejezte be a háziasszony, bár nem ezt találta legszebbnek a versben.
                    De Éva lelkét megragadta a kép, talán összefogta e bánattalanul, fehéren
                    halottas, komoly éjszakával.</p>
				<p>- Ez nekem is tetszik! - mondta igénytelenül.</p>
				<p>- Hál’ Istennek! - kacagott Tekla - ezen végre nem érzel “bakatorszagot”, ahogy
                    Kürthyt csúfolod.</p>
				<p>- Pedig mennyire nem asszonytapasztalat ez! - mondta váratlanul élénken Szinnay,
                    mert apja volt eszében az imént e hasonlatnál... kissé ellenőrizetlenül
                    kapcsolódtak most a gondolatai. - Általában nem asszonyok poétája ez, úgy
                    gondolom: bár az egész új irodalom, ne haragudjék, néha oly nőiesnek látszik
                    előttem! Hanem ez csakugyan más, még egy ilyen szerelmes hasonlatban is... “apám
                    szeretője”, ezt csak férfi értheti meg. Egy fiatal fiú...</p>
				<p>- Emléke van ilyesmi? - kérdezte halkan Tekla. Évát valahogy feszélyezte kissé
                    ez.</p>
				<p>- Igen. Húszéves koromból. Ej... különben el is mesélhetem nevek nélkül... oly
                    régi dolog! Jogászgyerek voltam és még elég zöld kamasz; a húgocskám francia
                    nevelőnője volt odáig a legkomolyabb hódításom. Vidéki kastélyban... mondjuk, a
                    Dunántúl, voltunk vendégségben az apámmal; nagy ivás, kártya, duhajkodás. Éjfél
                    után tűzlárma a házi nők szobái felől. A szobalány visítoz. “A kisasszony, a
                    paplan-takarója!”... A berúgott sereg szaladt oltani, vakon, kiabálva, egymást
                    lökdösve egy hosszú, szűk folyosón, én legelöl... és szemközt rohan az apám.
                    Belénk ütközik, nem tud kitérni, elillanni; szitkozódik vérvörös arccal.
                    Ingujjban, rendetlenül... gyönyörű fején a hófehér tömött haj, asszonyok
                    veszejtője... leégve egész féloldalon. Bajusza pörkölt, a homlokán piros
                    tűznyomok; egy víz-lucsok az egész; barna mellye kinn a szétnyílott ingből!...
                    Ahogy akkor ott szembeálltunk a félsötétben, mámorból kiocsúdva, szégyenkezve,
                    gyűlölködve mi ketten... az nagyon furcsa volt, azt nem lehet elfelejteni! Se
                    elképzelni... ahhoz férfinak kell lenni!...</p>
				<p>- Ne hagyja a novella-témámat befejezetlen! - hajolt előbbre Tekla; csakugyan
                    megfogta képzelmét a különös, régi történet. Éva arra gondolt, hogy hamar
                    észrevenni már az italt Szinnay Gáboron!</p>
				<p>- Megírni? - folytatta az habozva kicsit. - Hát ’iszen negyedszázados história;
                    de a szereplői, hátha élnek még... valahol Erdélyben! Csak literáris érdekessége
                    van, ugye, mint egy regénynek?... Szóval... berohantunk a kisasszonyhoz
                    azonmód. Az a nagyszerű öreg mindent eloltott már, csak a leány jó hírét nem
                    menthette meg; hiába illant el, látták, láttuk valamennyien és milyen
                    állapotban!... Furcsa ilyet elmondani; életemben most mesélem először! De oly
                    rég volt; most már egész szabad vagyok tőle!</p>
				<p>- Erdélyben történt vagy a Dunántúl!... De a mesét most már el nem engedem!</p>
				<p>- A hősnő... az ott ült a hamus, vizes ágya szélén, lepörkölt ingvállban, a bőr
                    is leégett a fehér karjáról egy darabon. Hogy eshetett; elszunnyadtak mind a
                    ketten? Tánígy voltak már; apám sűrűn járatos volt ahhoz
                    a házhoz. A leány a háziasszony közeli rokona, de kegyelemből tartott árva és
                    szegény. Az apja pár évvel azelőtt főbe lőtte magát (megjegyzem, hogy én
                    hozzáköltök most már, a novellát kerekítem!) - szóval: váratlanul kiderült
                    adósságok, ahogy ezt már írni szokták, tönkrejutás, szégyen, revolver; a leánya
                    arra jött haza a drága, nagyúri nevelésből; senkije-semmije egyszerre; úgy
                    került e rokonokhoz. Eladónak nem jött itt számba, mindenki tudta a helyzetét,
                    hogy koldus; valami kis írnokra meg ő nem nézett volna... (na, lám, így
                    indokolják, szövik, írják maguk a regényt, ugye?) Vezette a háztartást, már
                    elmúlt huszonhárom, mord és gőgös volt az úrfiakhoz, tán volt is oka megvetni
                    őket, még ha próbálkozott volna is valamelyik; de úgyse jó végre! Sose tudtuk,
                    hogy ilyen szép!... Ahogy ott szembenézett velünk a nagy, morcos, sötét
                    szemeivel; nem sírt, pedig nagyon fájhatott a karja, nem látszott szégyen se az
                    arcán, csak dac, büszke megvetés, gyűlölet, érett, gyönyörű fiatalság! “Nincs
                    rossz gusztusa a vén zsiványnak!” - röhögött valamelyik részeg, és én felemeltem
                    rá, az arca elé az öklömet. Pompás volt így és félelmetes az a nő... az álom, a
                    rémület, a szerelem; mind a szemében még! És az ő nagy baja, elhagyatottsága!...
                    Akaratlanul hátrébb húzódtunk a pillantása elől! Álmomban megjelent néhányszor
                    így sok idő múlva is!</p>
				<p>- Mi történt vele? - sürgette Szörény Tekla ideges kíváncsisággal. Oly idegen,
                    más világ volt számára az a régmúlt idő; csakugyan csupa Jókai-regény, távolság,
                    költészet, melyből milyen remegtetően erős emlékeket merít föl egy kis bormámor
                    abban az emberben, kinek mostmelléje került egy késői
                    szerelemre...</p>
				<p>- A leány? - riadt fel a férfi. - Semmi, azt elintézték! Férjhez adták egy
                    zsidófiúhoz. Ej, különben - jött zavarba, a meg nem gondolt kifejezésén -
                    sorjában elmondhatom, oly rég volt!... Akkor berohant végre a háziasszony, mi
                    eltisztultunk onnét; a falubeli doktor maradt ott csak a sebet kötözni. Mert ott
                    volt a doktor is a társaságban, derék, okos zsidócska, szerette mindenki; ez
                    volt a baja éppen, nagyon elkeveredett vélünk! Na, mert akkor megvolt még;
                    általában a megkülönböztetés!...</p>
				<p>- Persze, ez csak természetes! De kérem... folytassa!</p>
				<p>- Nem is tudom?...</p>
				<p>- Ha most abbahagyja, azt fogom hinni, hogy igaz történet; keresni fogom...</p>
				<p>- Isten ments!... Hát nem látja, hogy költők? Szóval, ahogy a regényekben szokott
                    lenni, a doktor aznap véletlenül éppen veszített, nagyban, sokat, s mondtam már,
                    hogy komolyan vették abban a körben, szinte... magukhoz valónak; bár nem volt
                    egyebe egy falusi úriháznál. Azelőtt valami kortesheccbe is már nagyon
                    belemászott; barátság kedvéért azt is, szegény feje. Így aztán... lehetett vele
                    beszélni. A fia velem egyidős, még fiatalabb a leánynál; csendes, álmodozó, tán
                    versíró; mászkált magában a fák alatt; bár az apja jogásznak adta, hát jogász
                    volt! Nagyon csudáltam akkori eszemmel; de beszélték, hogy amúgy is szerelmes
                    volt titkon, reménytelen a szép, büszke kastélybeli lányba. Meg hát az apai
                    auktoritás... és valami hozománynak való is maradt abból, amivel akkor az én
                    örökrészem megrövidült. Abból mentek nász-tanulmányútra... Minket, akik ott
                    voltunk akkor, komolyan elővett a házigazda; nem is igen fecsegtünk, legfeljebb,
                    ha a cselédség... a dologról mégiscsak suttogtak a környéken egy kicsit; folyton
                    reszkettem, mert szívbeteg volt már anyám, szegény, hogy fülébe jut még... de
                    nem, hamar elfelejtették! Az meg egész jó házasság lett, úgy hallottam, öt hónap
                    múlva már született is egy kisleányuk... Na, hisz negyedszázada, hogy valami
                    kevés megtörtént csakugyan abból, amit most, szemük láttára szőttem-fontam! Hát
                    ilyen svindli az a regényírás?...</p>
				<p>- Ó, nagyon erkölcstelen mesterség. Majd csudálkozni fog, ha megírom ezt a
                    történetet megfordított nézletből, például, a “zsidókölyök” naplóját, vagy...
                    ahogy egyszer kinyílik a szeme, és fellázad és szétrúg!... Ez lesz az első
                    prózai írásom.</p>
				<p>Sértetten, haragosan csattant a hangja; a férfi ráeszmélt a hibára, későn kicsit.
                    De hiszen másszor meg valódi szenvedéllyel szidja, becsmérli a felekezetét, neki
                    kell védeni! “Nem muszáj mindent a világ végéig általánosítani, faji problémává
                    széthúzni!” - mormogta kedvetlenül. “Egyébként is - tette hozzá kissé
                    zavartabban - ez régi eset, ma nem történhetne így, s a históriai elbeszélés nem
                    magának való!... A tehetsége csupa friss megfigyelés... az új nyelvben van
                    legfőbb művészete!”...</p>
				<p>- Jó, jó, ne féljen már; szerencséje, hogy nem tudnám jól megcsinálni, csakugyan!
                    - nevetett most már könnyedebben az asszony. Pillanat alatt belátta, hogy
                    ízléstelen volna duzzogni ilyen dolgon, inkább elnyelni, agyonhallgatni annyi
                    más, apró, szúró tapasztalással, milyenekben gyerekkora óta része van, mikor
                    legkevésbé várja s még az ő kiváltságos vagyoni helyzetében is. De hogy
                    megmutatkozik egy ilyen ember öt perc alatt, ha egy pici mámor meglazítja a
                    lelki fegyelmet, okos illendőséget; hátez van a mélyebb
                    rétegekben, modern egyenlőség-elvek, emelkedett nézetek alatt!... De Tekla most
                    itthonában volt, vendégei közt, kik közül csak egyik sorsosa ebben. Mosolygott
                    már, kedvesen; átnyúlt Riza kezéért egy pillanatra, alig ösmerte bár. Az
                    hallgatott egész idő alatt, oly mélyen és magába hullva!... “Az igaz történetek
                    megírva mindig triviálisak, különben is!” - tette hozzá Tekla még teljesebb
                    megnyugtatásul. Holnap mégis az övé vagyok! - fűzte hozzá gondolatban. “S ami
                    fő, hagyj te békét a prózának, ki olyan szép verseket tudsz írni!” - szólt közbe
                    végre Éva is, csakhogy elterelje a beszédet.</p>
				<p>Sikerült hamarosan; Tekla is rajta volt. Nemsokára megint az irodalomról
                    beszéltek, mennyivel nyugalmasabb tárgy! “Csakugyan úgy lehet - jött rá Éva -,
                    hogy ha ti megírtok valamit, azzal kiadjátok a mérget magatokból,
                    megszabadultok; nem fáj többet; nincs! Csak műtárgy azontúl!” “A valakikre is áll ez?” - kérdezte Szinnay csaknem
                    félénken, de asszonya nem felelt. “Minden művészettel így lehet, úgy képzelem!”
                    - próbálta megkockáztatni Riza, a hangja fáradt volt; Évának úgy tetszett, hogy
                    idegenül érzi magát ez a nő a társaságukban, melytől sokat várt talán. Olyas
                    emelődést, milyet a munkáikból kapott, ha sokat hozzáadott még önmagából is! De
                    hiszen azt ők is keservesen kínlódják ki magukból, kiválasztott óráiban a
                    magánynak; “az életben” megpihennek, örülnek, hogy pongyoláskodni, butáskodni
                    szabad! Egy “művész-kompánia” mindég parlagibb, érdektelenebb (jó, ha még nem
                    affektáns, ízléstelen), mint finom lelkek, friss élvezők, kedves műveltek
                    összejövetele. Ezt sokaknak jó volna megtanulni!... De mit mondjon az ember
                    ilyen nemes rajongónak, tiszta, jó, ragaszkodó léleknek, mint Riza? Szeretni
                    kell, megbecsülni az ilyet, még az unalomban is!... Most ő szorította meg a Riza
                    kezét, és becézve nyugtatta, hogy a kocsija idejében és bizton meg fog érkezni.
                    Az ő két gyerekéhez milyen kifogyhatatlanul jó ez a gyermekei-vesztett,
                    szerencsétlen asszony! - erre gondolt most.</p>
				<p>Váratlan képzettársítással Liebermann Lenke, a másik széplélek jutott róla
                    eszébe, aztán a többi, pesti ismerős; és könnyű csevegés indult Teklával
                    felőlük. Hogy Lenke a nyárra szanatóriumba küldte a kis Bereit, s elhitette
                    vele, hogy alapítványi helyen van, nem kell fizetnie: persze aztán elintézi
                    titokban a költségeket.</p>
				<p>- Az aztán a tipikus tehetségdajka, az a lány! - kacagott fel Tekla. - Néhány
                    dekadens, furcsa művészi álomért, mely soha ki nem alakul, össze nem áll egy
                    szép, finom, beteg fiú fejében! - magyarázta a többieknek. Éva nem akarta
                    kimondani, amit gondolt - kissé örvendve és kissé szomorúan -, hogy “a szép,
                    finom, beteg fiú...” ezen van ezúttal a hangsúly!</p>
				<p>Major Hugóról azt újságolta Tekla, ki találkozott vele a nyáron, hogy meghízott
                    kissé a házasságban, úgy látszik, egészen jól érzi magát, csak mintha valamiért
                    szégyenkezne, s zavarba jön, ha megkérdik: hogy van a felesége? Windel az öreg
                    Schönnét mintázza, azt mesélik, hogy az ülések száma után kap honoráriumot, és
                    hogy elrontja éjjel, amit nappal csinált, mint Pénelopé; de ezellen senkinek
                    sincs kifogása. Olga - mondják - rosszkedvű volt a tavaszon, Sáfárral félig
                    haraggal váltak meg, de az őköztük semmit se jelent. A leány egyébként valami
                    “modern testritmus” nevű szépítő-tornát fedezett fel egy német prospektusban;
                    egy muzikális táncmester, volt orosz balettista internátust alapított odakinn
                    “hellaszi ligetben, napfényes dombok és hűs berkek ölén, korynthi csarnok”-kal;
                    és méreg sok pénzt szed amerikai milliárdosnőktől és feltűzött mellű pesti
                    zsidóasszonyoktól tandíj, művészet és daktilusi meg koriámbuszi lejtésű
                    soványítás fejében; mely azonban ritkán sikeres, de akik hazajönnek, lepelben
                    járnak, szandált húznak mezítlábra, és narancsból táplálkoznak két hónapig...
                    míg az első Paquin-modellek megjönnek a szezonra, vagy a Rosztoky-tervek szerint
                    elkészülnek Stölzelnél az első ruhák. Akkor aztán hozzányúlnak a szendvicshez
                    is, s otthon újra bepakolnak a libasültből. Szóval: itt tölti nyarát Schön Olga
                    is, mert a hízás családi rémképe üldözi. Rossz nyelvek ugyan egyéb masszázsokról
                    fecsegnek... de az csacsiság, nem olyan ügyetlen! Egyéb szórakozása az, hogy
                    leveleket ír névtelenül s ösmeretlenül Kürthy Bálintnak Párizsba; a “finomult,
                    lelki-erotikájú, vibráló idegű és érintetlen bőrű Szűz”-nek stilizálja bennük
                    magát; azt állítja, hogy válaszokat is kap rájuk, post restante, mint egy
                    szobaleány...</p>
				<p>Éva ámulva és meglepetten hallgatta, micsoda hangnemben beszél Tekla egy közös
                    ismerősről; leányról, kit barátnőjének tartanak! Mi ez, mi oka van e lihegő,
                    asszonyi ingerültségnek? Csak nem... megint az a Kürthy Bálint? Szinnay is
                    döbbenve nézett barátnőjére, kit mindég tapintatosnak ösmert, s asszonyi
                    jóindulattal, megértő, mosolygó toleranciával teljesnek minden szerelemügyben.
                    Hát az elsiklások, rossz, ügyetlen beszédek napja a mai? Éva művészbarátait
                    emlegette, a kiállításról beszélt, ez őszről, Bokor markáns művészetéről, a
                    Block prófétájáról, Farkas hihetetlen színeiről... eszében járt, hogy az
                    Eszterházy-díj ügyére vigye a szót, hallja Szinnay véleményét; várta, hogy
                    barátnője meg fogja pendíteni, hisz nyilván megnyerte már az ügyüknek! De
                    Teklának eszébe jutott egy Kürthyről szóló bírálat az “Irodalmi Társaság”
                    hivatalos lapjában, s arról kezdett beszélni, hévvel és felháborodva; a
                    mérhetetlen bornírtságról, a konok, alacsony, ijedt, koncot féltő és zavarodott
                    hangról, az összeröffenésről, mellyel a század magyar zsenije érkezését fogadják
                    ezek:az ő vére, népe, hitfelei, fajmagyar rokonai! Meg
                    se hallott egyebet, ha ezt elkezdte: - Ha az ember magát figyeli, Teklácska, azt
                    hinné, hogy missziót vállalt, és mást sem akar életében, mint Kürthyt
                    kommentálni, hirdetni; előtte járni, kiáltozva a pusztában! - szólt közbe végre
                    a férfi kedvetlenül és nem várt éllel.</p>
				<p>- Igen, már sokszor bevallottam, hogy ez a legkomolyabb hivatásérzésem! Tömjént
                    égetni! Papnője lenni az emberistennek, a zseninek; ő a világosság, igen, a
                    “Forrás!” A Szó, mely “mindnyájunk helyett mondatik”, és megoldja a némák
                    nyelvét! Ő az Ajándék!... Igen, néha úgy érzem, hogy mindent el tudnék hagyni
                    ezért, minden összevissza keresgélésem, féldolgaim, asszonyos erőlködésem!... S
                       ezt vállalni csak; hirdetni a Mestert, visszhangozni
                    és közölni; hogy szeressék, értsék! Csak a módját tudnám!</p>
				<p>- Sohasem voltak gyermekei? - kérdezte Riza, s bólintott, mikor az asszony
                    tagadón intett; hirtelen elhallgatva, ahogy szokott, mikor egyszerre észrevette
                    az ideges pátoszt beszéde iramában, a szófűzés természetellenességét. Ilyenkor
                    röviden nevetett, és átcsapott a rendes, mindennapias hangba - “Kürthy mellé
                    állni ma kötelessége minden modern magyarnak!” - Szinnay legyintett. “Milyen
                    rosszul állna magának mindez, ha nem volna egyebekben akarata ellenére a
                    legbájosabb, friss, kedves, asszonyos asszony!” - mondta most már csak azért is
                    őszintén.</p>
				<p>- Ilyesmit hallottam már néhányszor, de egyszer sem szívesen! - felelt az asszony
                    halkan, de a sötétben elpirult a türelmetlenségtől; nem szerette, ha mások előtt
                    csak némileg is gyöngéd hivatkozások történtek. Mikor e percben a Riza kocsija
                    megállt túlnan, a villa faragott kapuja előtt, nem volt a szívekben harmónia
                    itt. - “Mikor látlak?” - kérdezte súgva Szinnay, míg a másik két asszony
                    felkészült odabenn; ő is búcsúzott illedelmesen, a külszínre Tekla mindég
                    vigyáztatott. - “Gyerekség kérdeni, hisz itt lakol, három lépésnyire!” - “Hogy
                    beszélsz?” - érzékenykedett a férfi; de akkor már mosolygott rá a nő a
                    homályban; féloldalt fordulva, keskeny, finom alléval egy pillanatig odahajolt,
                    a férfi nyakához bújt, búgva, nagyon ingerlőn; de szédítő gyorsan visszakapta a
                    fejét; rövid, lihegő, érzékies nevetése hallatszott. Háttal a korlátnak dőlve
                    állt a fehér homályban, megtámasztva és kifeszítve szép csípejét, melyen semmi
                    sem volt több a kelleténél. - “Tudod, hogy akkor jössz, amikor akarsz, hozzám!
                    Kedves!... Mondd csak, meddig maradhatsz itt velem még; meddig maradunk?” “Már
                    ideje volna menni nekem, várnak... de majd csinálok valamit! Ha te akarod, ha
                    igazán nagyon akarnál!” - felelt a férfi megremegve ez édes, régi hangtól, ez
                    érintéstől. “De ha komoly ügyed van, akkor nem; akkor csak menni, hagyni
                    mindent; hisz már nem vagy a magadé... kedves!” - siettek a nő szavai megint.
                    Azok már kijöttek felöltözve; a férfi nem volt tisztában megint. Utóbbi időben
                    többször váltak el így.</p>
				<p>...Nem, nincs igaza - felelgetett Éva kérdéseire Riza a kocsiban. - Nem éreztem
                    magam rosszul itt, figyeltem önöket, és pongyolaságon, köznapiaskodáson
                    keresztül is láttam, éreztem... (mert kiérzik akaratuk ellenére is) az “ünnepi”
                    lényüket, ahogy ön mondja, s amelyiknek én oly sokat köszönök. Nem! Jó volt
                    figyelni és hallgatni; énnekem ez való; nem vagyok szereplő természet. Ha valami
                    hatott rám ma este az más dolog volt... hallottam egy történetet mesélni,
                    könnyed stílusban, fölényesen és idegenül, régi dolgot, amely rég nem izgatott
                    már, de valaha sokat tépelődtem rajta. Némelyik szereplője közel állt hozzám,
                    mondjuk... s a részleteket biztos, hogy igazabban ösmerem.</p>
				<p>- Lássa, ösztönszerűleg tapintatlannak éreztem ma Szinnayt, bár érdekes volt.
                    Milyen kevés alkoholtól beszámíthatatlanok már! Ilyet úr nem tálal fel az
                    apjáról huszonöt év múlva se, az íróbarátság milyen hamar elront ilyen embert
                    is! Remélem, nem túl közeli...</p>
				<p>- Nem, ne értsen félre; távoli rokonom, mondjuk, az a fiatal, akkor még fiatal
                    férfi... aki egyetlen áldozata lett ennek az undorítóan pikáns szerelmi
                    históriának. Az orvos fia, a férj.</p>
				<p>- Meghalt? - kérdezte Éva szándékkal gyanútlanul, de sajátszerű sejtés dobbant
                    benne már.</p>
				<p>- Dehogy, ma is él... “Erdélyben” - egy tönkretett élet, tönkrement lélek!</p>
				<p>A völgyről, hol a szekérút haladt, már mind felszállt a köd, a holdfényben
                    elmerülve pihentek lenn a mélyben a falvak, de a messze ormok, a hegylánc
                    beburkoltan rejtőzött szakadékaival, szirteivel, korai havával és fekete
                    erdőivel. Szelíd, békés volt így ez a táj is; enyhén révedt át rajta a tekintet,
                    mint távoli múlt képein.</p>
				<p>- Szerette? - kérdezte Éva, és a hangja meleg volt, kissé remegő... amilyen már
                    olyan régen nem.</p>
				<p>- Nem tudnám azt ily világosan; tizenhét éves voltam, ő húsz és rokon. Soha egy
                    percre se volt eszünkbe... házasság például vagy efféle. De minden nyáron náluk
                    voltam a falun, és nagyon gyöngéd, szép érzés kötött össze bennünket. Mind a
                    ketten valami szépre, magasztosra vágytunk, ő nevelője volt az ízlésemnek,
                    együtt olvastunk művészet-históriát, sokat rajzolgatott; ha írt, nekem olvasta
                    fel. Pestet, ahol tanult, nem szerette, de nagyon vágyott messze, egy szép útra,
                    francia városokba, hol gót templomok vannak; Itáliába; néha terveztük, hogy
                    elmegyünk egyszer; ha nagykorú leszek és kikapom a hozományom; vagy ha férjnél
                    leszek, hát hármasban, az urammal... így! “De hátha kereskedő lesz!” -
                    ijedeztünk néha. Lehet, hogy nem volt mindenki számára ilyen; de én így ösmertem. Gyöngéd és jó volt természettől, imádta
                    a családját. Nem az “auktoritás” tette, ahogy ez az úr mondta ma, az a szegény,
                    gyönge, eladósodott ember, az apja, sírva állt meg akkor a gyerekfia előtt, és
                    könyörgött.</p>
				<p>- Hát nem volt szerelmes a kastélybeli lányba?</p>
				<p>- Szerelmes?... Nem tudom; nekem néha említette; akkor, utolsó nyáron: hogy szép,
                    hogy büszke, hogy boldogtalan lehet; ilyes fantáziákat. A lány rá se nézett, az
                    bizonyos; tán nem is tudott a létezéséről; de hogy egy gyerekfiúban micsoda
                    ábrándok kelnek az ösmeretlen után... nem tudom; én csak nyárra mentem hozzájuk
                    mindég!... Egyet tudok világosan; hogy tönkretették! Igen, azt mondták neki,
                    hogy az a szegény teremtés boldogtalan, hogy szenved, hogy hajlandósággal van
                    hozzá, hogy tőle várja a megmentését. Mit nem lehet mondani egy húszesztendős
                    fiúnak, aki még a rendesnél is álmodozóbb, járatlanabb! Tán azt is, hogy egy
                    férfi rossz volt ahhoz a nőhöz... Demindent nem tudott,
                    a gyermeket... és abban a helyzetben, abban a házasságban ért férfivá egy fiú...
                    nehéz ezt el is képzelni, szörnyű! Azzal a nővel!</p>
				<p>- Elválhatott volna százszor is, ha nem egyeztek! - mondta közbe Éva, és ijedten
                    palástolta hangjában az indulat remegését.</p>
				<p>- Istenem, ön mond ilyet!... Hát elválik az ember mindjárt, mihelyt érzi, hogy
                    balul sikerült?... Egy zsidóember, ki anyjára ütött passzivitásban,
                    hagyománytiszteletben; az anyja is sokat szenvedett. Aztán az... az a vén,
                    gonosz ember, az a... gavallér jól vigyázott ám, nehogy megint a nyakába
                    szakadjon ez az ügy; ravaszul elintézte, fiskális ésszel, házassági
                    szerződéssel. Hogy ha a férj akarata vagy hibája bontaná fel, vissza kelljen
                    adni a hozományt. Az apa írta alá a kiskorú férj helyett; a pénzt is az kapta
                    kézhez; meg se melegedett a nyomorultnál. A tanulmányút, a gótika, Párizs... jó
                    volt egy zavartalan lebetegedésre az idegenben.</p>
				<p>- Mégis... mindenáron szabadulnia kellett volna; kivágni magát - ha egész ember!</p>
				<p>- Talán nem voltegész... nem lehet így is megérteni,
                    sajnálni? Ritkák a morálzsenik; s ha valaki ilyen körülmények közt válik
                    emberré!... Istenem, hátha csakugyan szerette is eleinte az asszonyt; vagy
                    megszerette; vagy próbálta magát túltenni, reményei voltak. Együtt éltek; az
                    első, beteges leány után jött a másik elég hamar; aztán egy harmadik, ki az apa
                    anyjára hasonlított hajszálra; akkortájt halt el szegény. Szerette a gyermekeit
                    az az ember. Mikor hazajött külföldről, élni is kellett; s tűrhető állás várta
                    készen...azok jóvoltából, befolyásukra. Mit tehetett
                    volna? Az asszony nem az a fajta volt, ki megalázkodik, szenved, megbán; benne
                    csak a gyűlölet maradt ép minden iránt, s tán legjobban megvetette azt a zsidót,
                    kinek a jóhiszeműségére rászorult egyszer. Ó, rettentően elmérgesedett ez a
                    viszony pár év alatt; a nő szörnyű volt, idegbeteg, ördögi; szemére hányta, mint
                    egy fúria, az áldozatát, gúnyolta vele. De az “erkölcsére” ügyelt, gonoszságból,
                    hogy ne legyen válóok, úgyse tudott volna az szeretni senkit. A világegyetem
                    elleni dühét mind ezen az egy emberen töltötte ki.</p>
				<p>- Borzasztó!...</p>
				<p>- Igen, borzasztó! És soha, senkinek nem panaszkodhatott! Szüleinek tegyen
                    szemrehányást? Még én láttam a lelkéből legtöbbet, igen; a küzdését eleinte!
                    Gyűlölnie kellett ezt... az egész bandát; harcolt, konspirált ellenük a maga kis
                    helyén, ahogy tehette; ó, ilyesmi nem használ a karakternek! Hisz nekik köszönte
                    a kenyerét,ezt a kenyeret. Próbált dolgozni; Ön tudja,
                    ugye, hogy nálunk anyagi áldozattal jár eleinte minden szellemi produkció? Az is
                       abból a pénzből, minden!... Annyit elért, hogy
                    azoktól, “jóltevői”-től függetlenül végre, ha rosszabbakat vállalt is helyettük.
                    De gondolja el, egy életen át résen lenni; lesni, nem látja-é valaki titkos
                    sebét? Mit gondolnak róla azok, kiknek “becsület”-ideái lassankint beleszívódtak
                    a jövevénybe, hogy többé nem szabadulhatott. “Pénz!” - gondolta tán, hogy az még
                    segítne; s megpróbált hozzájutni, de azt is mily ügyetlenül, félve,
                    tartózkodva; s nem tudta ezt sem különválasztani a művészettől, mely egyetlen,
                    szép menedéke maradt. És nem ment így;több pénz kellett
                    volna!... Végre belebukott lelkileg, elfásult. Zárkózott, különös ember lett, ki
                    nem tudott már nyíltan és önmagáról beszélni, még az anyja halálos ágyánál sem.
                    Ideges palástolásban merült ki a kedélye, az a jó, kedves, nemes. Borzasztó volt
                    az utolsó találkozásunk, nyolc évvel ezelőtt; nem tudtunk már semmiről
                    beszélgetni mi, kiknek valaha rövid volt a nap. Azóta nem láttam, nem is akarom!
                    Most már emelkedik a ranglétrán; mondják, hogy a modora tiszteletet parancsoló,
                    úri, zavarba ejtőn előkelő. Mondják, hogy az utóbbi években mindenféle
                    szerelmei is vannak, mióta a jövedelme nagyobb. Hisz ha egyszer valami komoly
                    érzés még felrázná! De az is késő már, azt hiszem! Negyvenöt éves, a lányai
                    nagyok. Az asszony közelebb van az ötvenhez... tán azt is megtörte az idő: beteg
                    volt soká, úgy hallottam. Tán nem egészen ördög... hisz gyermekei vannak! Vagy
                    tart tőle, hogy a férje most már szabadulhatna is, anyagilag rendbe hozhatná,
                    kivergődne, elválna... ha nagyon akarná! De ki bír akarni, hogy képzelhető;
                    mikor egy élet telt így? Tönkre van, mindegy neki; inkább kis szeretőkre adja a
                    pénzét.</p>
				<p>- Mindjárt itt az állomás! - súgta Éva. Hirtelen közel hajolt, átölelte az
                    asszony nyakát, és arcon csókolta; oly váratlanul, hogy visszaadni se ért rá.
                    Mily rég nem tört ki belőle ily spontán indulat; mással, mint a két gyerekével
                    szemben!</p>
				<p>- Ó, már itt vagyunk? Itt a vasút; ily hamar! Mondja, nem ért félre? Nem ítél
                    meg? Isten vele, drága Éva, ég vele! Csókolja meg helyettem a két fiúnkat!</p>
				<p>Még szelídebbnek tűnt az éjszaka, a néma vidék, mikor az út hazafelé vitt; Éva
                    egyedül volt a kocsiban; egyedül és oly mélyen nyugodt. Be jó tudni; világosan látni végre és izgalomtalan; olyan titokba, melyekkel
                    valaha... érthetetlen, távoli élet-időkben kapcsoltnak érezte a sorsát! Milyen
                    jó dolog érteni, mikor az ember már nem volt kíváncsi; engesztelődni, mikor már
                    rég nem haragudott. Hihetetlen, egy évvelezelőtt még
                    felizgatta volna ez a történet! Mennyire érti most azt az embert: éppen
                    önmagából; abból, hogy a dolgok mennyire elmaradnak, kimúlnak; szándék,
                    szenvedély, kín, gyűlölet!... Egy percre meg is ijedt ettől; vigyázni kell,
                    vigyázni nagyon, nehogy időnap előtt minden mindegynek lássék! Erős szándékkal
                    gondolt a műtermére, a kiállításra szánt képekre, a “Céh” ügyére, barátaira; s
                    megmaradt annál, hogy az e nyári, itáliai vázlatok egy részével is csinál még
                    most valamit; a kiállítás csak októberben lesz, pár hét még addig; össze lehetne
                    szedni!</p>
				<p>A Szörény villa hátulsó kapujához nála volt a kulcs, elküldte a kocsit, és gyalog
                    került fel a pár lépetnyi kapaszkodón. A kispadon ült valaki; egy szivar fénye
                    hunyókált, az árnyék felmozdult.</p>
				<p>- Ó! Szinnay, maga van itt?</p>
				<p>- Ne ijedjen meg... és ne nevessen, nincs nálam gitár! Csak nem volt kedvem
                    aludni menni még, sétáltam, arra feljebb van egy szép sima rét; most meg leültem
                    ide ezt elszíni. Be jó is a tétlen szemlélődés; be vigasztaló, hogy mindenek
                    végeztével, utoljára és tán nekem már nemsokáraez
                    következik még!</p>
				<p>- Rosszul megy tán dolga? - kérdezte az asszony könnyed, szórakozott
                    érdeklődéssel, kissé a kapunak dőlt, a kulccsal kezében. A férfi nem felelt.</p>
				<p>- Milyen nagy nyugalom van magában, Éva, ahogy így megáll mozdulatlan; elnéz
                    messzire, az égre, de nem túl magasra, semmin se erőlködik; milyen szép! Vajon
                    kit szeret?</p>
				<p>Szelíden elnevette magát az asszony.</p>
				<p>- Tudja, ugye, Éva, hogy valamikor én nagyon kívántam magát?</p>
				<p>- Öhüm! - intett a fejével kissé kedvetlenül.</p>
				<p>- Alig egypár éve. Még éppolyan fiatal és szép, de valami történt vele, úgy
                    megkomolyodott, az ember most zavarba jönne, félne vágyni; kicsit idegen lett!
                    Próbált egyet-mást?</p>
				<p>- Valamicskét!</p>
				<p>- Nem sokat?</p>
				<p>- Nem vagyok éppen élmény-szmokk - legyintett mosolyogva, kicsit szomorúan -, az
                    élet nem produkál sok változatot.Egy eset elég, mustárja
                    lehet ezer másnak!</p>
				<p>- Igaza van; mi, férfiak, kivált igen egyformák lehetünk! Asszonyok kevésbé; maga
                    például igen különálló! Ha akkoriban, lássa, mi megértettük volna egymást...
                    most tán különb ember volnék; jobban a magamé, igazibb, zavartalan. De hát a
                    végzet!...</p>
				<p>- Megváltoztunk mind a ketten, ennyi az egész! Így hát nincs egyéb hátra,
                    segítsen megforgatni ezt ebben a rozsdás zárban! Így! Nagyon köszönöm!</p>
				<p>Odanyújtotta a kezét, s a férfi hosszan, tartósan csókolta meg; az évtizedek óta
                    kipróbált hatású kézcsókkal, forrót lehelve rá az orrán át. De e kéz nem
                    reszketett haragtól; Éva nem is undorodott el nagyon e férfiléhaságon, hogy itt,
                    a szeretett nő kapuja előtt kész volna udvarolni; csak mert véletlenül erre
                    járt, éjszaka van, s megszokta, hogy alkalmat elszalajtani, nem-legénykedni
                    bűn... De ő ma nem volt szigorú: olyan kész volt bocsánatra, megértésre; oly
                    közönyös volt!</p>
				<p>Könnyű léptekkel szaladt fel a kis ház tornácára, karcsún a sötét köpenyben; oly
                    felszabadultan, oly bevégzetten: derűsen. “Nem, ez a nő nem szeret senkit!” -
                    mormogta magában a férfi.</p>
				<p>Éva világot látott Teklánál - gondolta, beszól megmondani, hogy elutazik holnap,
                    hazamegy; meg kell még csinálni a nyári dolgokat, vázlatokat a kiállításra.
                    Kopogott. Barátnője ott ült nyitott hálóingben az íróasztalánál, előtte papír;
                    arca ijesztően gyűrött, kimerült; szétbomolt nagy haja bolondul borzas, ahogy
                    túrt benne mind a tíz ujjával. Eltakarta az írást; látszott a szeméből, hogy nem
                    kellemes neki a megzavarás.</p>
				<p>- Ó, dolgozol? Nem gondoltam rá! Bocsáss meg, szívem, szaladok!</p>
				<p>Egy csókot lehelt a homlokára, kifutott. Vetkőzés közben az járt eszébe, hogy
                    milyen rossz, unalmas, szánandó munka lehet tintával, fekete betűkkel dolgozni;
                    egy tisztán fogalmi technikával, látványok nélkül, drága, sima, színes,
                    gyönyörű habarcsok nélkül! Szárazon, színtelen!</p>
			</div>
			<div type="chapter">
				<head>15</head>
				<p>- Nézd a!... Na, hát ez már kész kacagás! Láttad? Ezeket a kis sárga nőket a sok
                    zöld lében?</p>
				<p>- Hernyók a spenótban! Hát nem olyanok, mint a hernyók? - De igazán, nem hiszem,
                    hogy ezt valaki komolyan föstette: azzal, hogy gyönyörködve nézzék, megvegyék,
                    kiakasszák! Csak viccet akart csinálni a közönséggel; hogy mit szólnak rá! Ki
                    ez, nézd meg, valami Farkas...?</p>
				<p>- Ugyan hagyd! meg akarod jegyezni a nevét? Fenét nem komolyan, ezek az
                    aranyoskútiak mindenre képesek! Gyerünk tovább!</p>
				<p>...Nem a megnyitás napján, mely szokás szerint újságírókkal, beavatottakkal,
                    “társasélet”-tel folyt le; hanem az első hét végén, egy csendesebb délelőttön
                    ment be Éva a kiállításra tájékozódni. Volt minden sarokban egy-egy ócska
                    műtárgy-szék, sorra települte őket, már fél órája volt itt; észrevétlen maradt;
                    figyelt. Két fiatal lány volt, aki az imént elhaladt előtte; ugyancsak jól
                    mulatva. Most három érettebb hölgy jött; a kosztümjük szabása után tanítónők
                    lehettek. Minden tárgyat jól megnéztek, szám szerint, sorban: a nagyobb vásznak
                    előtt kétannyit időztek.</p>
				<p>- Mindent értek, Sarolta - szólt egy sovány, igen disztingvált külsejű, a Block
                    prófétája előtt -, csak azt mondja meg, miért kell ilyen kifacsartnak lenni
                    minden alak keze-lábának? Hisz jó, ha meztelenség; művészetben nem szabad
                    prűdnek lenni; de akkor aztán szép legyen! A régi mesterek ruhátlan nőit meg
                    lehet nézni! (Ezt súgva mondta mégis, és nevetett hozzá könnyű zavarral, mely a
                    zárdái nevelés maradéka volt!)</p>
				<p>- Ne nézze őket mozdulatlanoknak - magyarázta a Saroltának nevezett -, gondolja
                    el mindet valami iramlásban, nekiindulásban. Mindegyik ilyen látszatra abszurd
                    testtartás összefoglalása, kivetítése vagy rezultánsa egy-egy erős, heves
                    mozdulatnak. Ha az ember egy darabig intenzíven úgy nézi! - Persze, sok
                    gyakorlat kell hozzá, s hogy az ember örökké a képtárakat bújja, mint én!
                    (Reformruhás, jó alakú, de elnyúzott arcú zsidóleány volt, aki így magyarázott a
                    többinek; Éva észrevette, hogy aJövendő a napi újságja,
                    és hogy figyelemmel olvasta el benne a Gond tegnapi cikkét.)</p>
				<p>- De hát ennek a szegény Jézuskának mitől füstöl az oldala? - kérdezte a
                    harmadik, egy rózsás arcú és rózsaszín blúzos butácska; a Hiób “Sírbatétel”-e
                    előtt. De Sarolta erre már nem is felelt, csak fanyar elnézéssel mosolygott.</p>
				<p>- Menjünk, odaát van a Bokor nagy képe; az bátyja annak a Bokor Piroskának, aki
                    tavaly helyettesített a mi iskolánkban - még most sincs beválasztva szegény!</p>
				<p>Továbbmentek. Most két fiatalemberre figyelt Éva önkéntelen; nyilván egyetemi
                    hallgatók, az ő nagy szőnyegterve előtt állottak; közel hajolva nézték, nagy
                    figyelemmel. Észrevétlen húzódott közelebb, hogy hallja, mit szólnak; csaknem
                    izgatott volt.</p>
				<p>- Azért ez érdekes darab, ezzel a töméntelen sok alakkal! - mondta az egyik
                    határozatlanul. - És mindegyik jelent valamit, a népmesékből... beleőszülhetett,
                    míg azt mind kigondolta, ide pászította! És mennyiféle viráglomb!</p>
				<p>- Szörnyen utánozza Walter Cranet! - felelte társa nagy fölénnyel.</p>
				<p>- Igen?</p>
				<p>- Naná! Egy asszony ne utánozna valakit? Egy férfit!</p>
				<p>- De nagyon dicsérik a lapok, még aNemzeti Újság is! És
                    mennyit eladott, kivált kisebb dolgokat! Ni! A székesfőváros is vett tőle!</p>
				<p>- Ez csak arra vall, hogy csinos nő lehet, és vannak tisztelői az újságoknál, a
                    társaságban s a hivatalnokok közt. - Fiam, ez így megy az ilyen
                    művésznépségnél!</p>
				<p>Éva odébb igyekezett; nagyon rosszul érintve. Nem az hozta zavarba, hogy egy
                    ösmeretlen tacskó a jó hírét támadta, de egész komolyan gondolkodóba ejtette;
                    Walter Crane. Néhány reprodukción kívül semmit sem volt alkalma látni a nagy
                    mestertől!...</p>
				<p>Lassan kijjebb vonult a többi termekbe. Csakugyan több pasztelljén díszlett a
                    megvásárlást jelző cédula: vett tőle Tekla és Szinnay, Hiób meg Schönék; néhány
                    csak névről ismert műkedvelő és gazdag ember. Az irodában mondták, hogy egy kis
                    annunciációt valami idegen papi személy, fiatal. Tűnődött, hogy került ide
                    afféle? Azt a kis színvázlatot maga is szerette; oly őszinte, meleg kis dolga - szinte nem örült, hogy vadidegenhez kerül.
                    De hát csupa jó barátból élni; az se tiszta munka!... Egy kis képre, melyet már
                    előbb Gondnak ajándékozott, a rendezőség önkényesen felírta: elkelt. Tudta, hogy van itt több ilyen forgalmat hazudó baráti ajándék
                    a kiállításon. A székesfőváros az ő “Boldogasszony”-át vette meg; s a Bokor egy
                    szép önportréját: az állam itt nem szerepelt, természetesen. - Tegnap Farkas, az
                    ő naiv szószátyárkodásával beárulta Évának a Windel valami ízetlen,
                    nem-kollegiális megjegyzését arról, hogy az egész kiállítás idáig csak
                    “asszonyuk”-nak jövedelmez számba vehetően! Éva fellobbant: annyira nem
                    számított e rosszindulatra, s érezte, hogy nem érdemli. De később megkérdezte
                    komolyan önmagát: lemondana-e barátságból, a “köz” iránti áldozatkészségből ez
                    apró szerencséről, melynek szívből örült, mert reményeket fűzött hozzá a jövőre?
                    És megdöbbenve jött rá olyasmire, hogy:nem! Nem mondana
                    le!</p>
				<p>Odább sétált. Az iménti két fiatal leány a Farkas egy nyári virágcsokra előtt
                    állt; kedvtelve nézték.</p>
				<p>- Na, látod ez szép, ez nincs úgy elaffektálva! Ha pénzem volna és... szobám
                    volna!</p>
				<p>- Ne mondd! - nevetett a másik. - Adnál érte hatszáz koronát?</p>
				<p>- Á! Csak nem volna annyi!</p>
				<p>- De biz igen! Ott van a katalógusba’! Mit gondolsz, miből éljen egy művész? Egy
                    év alatt ötöt fest legfeljebb.</p>
				<p>- De ki bír egy képért annyit adni? Hat kosztüm ára; huszonöt pár cipőé; félévi
                    lakbér!...</p>
				<p>Éva átment a Bokor nagy “Munkáscsalád”-jához; ott volt néhány Windel-szobor is.
                    Két öreges, finom külsejű úr állt a nagy kép előtt.</p>
				<p>- Igen! Az ilyennek mind szociális tendenciák képezik alapját! - magyarázta egyik
                    választékosan.</p>
				<p>- Be akarja mutatni ezeken a sápadt, vézna alakokon, hogy a gyári munkást rosszul
                    fizetik, és nyomorban él! Persze, a falamra nem akasztanék fel ilyen csúnya
                    képet! Az ebédlőmbe; hogy a tányéromba meresszék a szemüket ezek az éhes pofák!
                    De hát - de gustibus non est disputandum!</p>
				<p>Éva füle odafelejtkezett a jól akcentuált, vidékies magyar beszédre s a latin
                    idézetre; rég nem hallott ilyeneket! Megnézte az öreget; nyugalmazott táblai
                    bírónak taksálta; de lehetett kúriai is.</p>
				<p>- És még hozzá a legdisznóbb hazugság ez a koplalás; ezért be kéne csukni, aki
                    hirdeti! Kérlek, a Tisztviselő-telepen lakik az én házamban egy géplakatos a
                    családjával; egy szoba-konyha az udvarban. Hát mikor mink még meg se álmodjuk,
                    azok már idei libát esznek fejes salátával, rántott csirkét, krigli sört
                    naponta. Magától értetődik: az ember keres egy hétre hatvan koronát, abból
                    megehetnek ötvenet; nincs másra igényük, nem kell nagy lakás, nyaralás, kalap,
                    kosztüm az asszonynak, színházjegy... semmi! Élhetnek kedvükre! Ez az igazság,
                    barátom!</p>
				<p>- Hadd el, kérlek, én most ezeket a státuákat studírozom! Windel... ez az - a
                    “Joó Testvérek” iroda, tudod, amelyik a házikómat építi Hűvösvölgyben, azt
                    akarja, hogy egy ilyen nevű fiatalember - de e’ lesz a - csináljon két
                    emberábrázolatot kőbül, kétoldalt, hogy a balkont támasszák nekem: káriátidnak
                    mondták az olyat a régiek! Pár százassal drágítaná, fene sajnálná valami szép,
                    formás alakzatért. De ezek sehogy se tetszenek. Olyan lapított pofák, hát nem?
                    És miért lép ki mindegyik előretartott lábfejjel, miért fordítja ki a keze
                    tenyerét? Ez a testtartás nem természetes; eleven ember egy se jár így máma! Az
                    igaz, hogy anyaszült mezítelenen se!...</p>
				<p>Évában sok neheztelés volt a szobrászra apróságok miatt, de azért szeretett volna
                    odaszólni, hogy: úgy se mozog vagy áll “máma” senki, mint milói Vénusz vagy a
                    borghesi vívó! Pedig azok előtt meghajolnának e kedves urak; csak mert a
                    “régiek” faragták!... Továbbment; egyre tétovább léptekkel; nagyon
                    elgondolkozott. A rajzok termében megint női hang ütötte meg.</p>
				<p>- Na, hát nekünk van egy kis pasztellképünk, ha az nem szakasztott ilyenforma!
                    Tudod, lakott abban a házban az a beteg festő, Ipolyi nevű, egy manzardszobában;
                    mikor elvitték végre a klinikára szegényt, akkor árulta a házmesternő a lakók
                    közt, ami képe, rajza ottmaradt a fertálypénzbe’. Harminc koronában maradt
                    nálunk egy ilyenforma, mamám úgy drágállta, haragudott; most fog örülni majd, ha
                    megmondom, hogy itt kétszázötvenre van írva egy akkora!</p>
				<p>Éva figyelmét pillanatra megfogta a név; nem ért rá megtudni, hogy az ő vagy a
                    Major Hugó pasztelljével emlegették-e együtt; mert közel függött egymáshoz a
                    kettő. Ej, mindegy is! Kifelé tartott; elég volt!Ezt
                    akarta hallani egyszer; aközönséget, az igazit -
                    mely kívül áll az ő tolvaj nyelves, eltolódott, külön világukon. Polgárokat,
                    akik őszinték elfogultságaikban; gazdagokat, kikben szándékosan olcsó áraikkal
                    akartak vásárlókedvet nevelni; hivatalnokokat, kiknek háromszobás lakását, unt
                    falaik sivár szegénység-uniformisát már enyhítgették képzeletben erőteljes
                    rajzaikkal, friss pasztelljeik üdeségével. Akikről bízva hitték, hogy hamarább
                    meghódolnak, mint a hivatásbeli ellenfelek, az ő hagyományellenes
                    művészetüknek; tisztán festő felfogásuk új és sajátos eszközeinek... Valami
                    furcsa kétkedés kóválygott meg benne egy pillanatra: kinek van igaza?... Az
                    ajtónál volt egy kis képe, a Grand Canale - az ő mindig dekoratív, sajátos
                    stílusában. Fiatal pár állt előtte jól összekapaszkodva: “Veneziából” - betűzte
                    a katalógust a férfi, aztán odahajoltak. “Nini, rá lehet ismerni, csakugyan!” -
                    ujjongott fel a menyecske hirtelen, és ujjával mutatta a Palazzo D’orót meg a
                    többieket; az arcuk felderült, egymásra néztek. “Istenem... Venezia!”...</p>
				<p>Az előcsarnok küszöbén Gond jött Évával szembe.</p>
				<p>- Jó, hogy találom - nyújtotta az elébe mind a két kezét. - Itt van a zsebemben
                    két lap kritikája; mindegyik szépen és sokat ír magáról. Egyiket Andor írta,
                    Sáfár Andor aNemzeti Újságba. - szép, meleg hangú
                    méltánylás; a fiú általában komolyodik, mióta ritkábban kerül rá vezércikk;
                    milyen jól ír!... Ez meg itt a Vajda Róbert beszámolója; hűvös kicsit, de
                    magával nem bánik rosszul. Jöjjön, üljünk le ebbe a két Chippendale-be, olvassa
                    el!</p>
				<p>- Otthon is ráérek! Inkább hadd örülök magának egy kicsit: megint rég nem
                    láttam!</p>
				<p>- Az is az én bajom! Úgy nem érek rá most semmire: sok bajom volt a
                    minisztériumban; az alapszabályainkat kellene elfogadtatni; s képzelje, alaptőke
                    kimutatását kívánják. Az új éra akadékos; nagy lesz a rend Pallay alatt!... Nem
                    hittem, hogy magának tartja a belügyi tárcát is! Pihent energia, s most már
                    nincs mitől félnie; úgy ráfeküszik itt mindenre... meglássa csak!</p>
				<p>- Csak tudni lehetne, hogymit akar végeredményben! De hát
                    önöknek, a maguk progresszív politikájának inkább nyereség ez a változás,
                    ugye?</p>
				<p>- Sokan még most is ebben ringatódznak; bár lennék rossz próféta! De tudja mi az;
                    eben gubát cserélni?... Hisz ez természetes is! Ő erőskezű, alkuvástalan, kemény
                    labanc... tán még jóhiszemű is; de a bőréből ki nem bújhat! Régi, magyar
                    földesúr, nagybirtokos; osztálya minden elfogultságaival; szép lendületei
                    nélkül. Van benne sok elszántság, komor erély és gyűlölet: de sok
                    fegyelmezettség - ezzel mindig tud hatni, néha valami naiv teatralitásban. Most
                    például kijelentette, hogy vége a protekciónak; várjon csak, hova fog ez
                    vezetni! Egyelőre néhány szörnyen igazságtalan eljárás az eredménye; hisz nálunk
                    azt is protezsálták, akin már rajta volt a sor, aki érdemben is következett; itt
                       rendszer volt az, és... az irtási munkát egyéb,
                    rosszabb dudvákon is kezdhették volna! Vagy hazabeszélek? - szakította félbe
                    magát halvány mosollyal. - Mondja, kérem... mikor beszélt ön utoljára Szinnay
                    Gáborral?</p>
				<p>- Még a nyár végén, a Tátrában. Máthé Ferenccel voltak együtt, és ugyancsak
                    politizáltak.</p>
				<p>- Úgy?... Csakugyan?... Ez érdekes!</p>
				<p>- Nem tudtam hozzájutni, hogy beszéljek vele az Eszterházy-díjról! - mondta Éva
                    habozva; mert eszébe jutott, hogy akkor éjfél után a kispadnál, ott egyedül volt
                    a képviselővel; de akkor nem jutott az eszébe!...</p>
				<p>- Ki tudja - felelt barátja halkan, szinte félénken -, hogy nincs-e Máthénak
                    igaza? Hogyez se lesz megoldható külön, elszigetelten; a
                    képzőművészet ellátása a társadalomban. Hogy nem ér semmit foltozgatni; hogy
                    csak nagy, általános reformok keretében... erről írt cikket a Jövendőbe minap.</p>
				<p>- Máthé sok mindenről ír ügyes cikkeket - rántotta összébb Éva a szemöldökét. - A
                    “Céh” dolga azonban itt van előttünk; ez a közeli, megfogható; s mierre
                    adtuk rá a fejünket! Nem?</p>
				<p>- A “Céh” ügye, melyben két hét óta lótok-futok, szociális hátterű és jelentőségű
                    az én szememben is; noha csak részlet-ügy. De érdemben mégsem az a lényeges,
                    hogy minek hívják azt a csoportot, melynek először sikerül majd utat törni, s
                    hogy név szerint kikből áll!</p>
				<p>- Nem tudom, micsoda általánosságra gondol! Csak azt tudom, hogy ez a hat ember itt van, fölbiztatva és várakozóban; és
                    mi...</p>
				<p>- Én,én érzek minden felelősséget, igen! Mindent
                    megtettem és fogok is még, a végsőig!... De hogy éppen ezekről, ponterről a hat véletlenül nagyon
                    tehetséges emberről volna szó, mindössze? Nem! Ennél magasabb, tényleg
                    általánosabb...</p>
				<p>- Akkor nem értettük meg egymást kezdettől, Gond! Én persze... csak asszony
                    vagyok, miért nem mondja?</p>
				<p>- A leg-emberebb asszony, akit valaha álmomban is elképzeltem! De mikor így
                    beszél, nagyon haragszik, érzem! Hát nem érti... Istenem, hogy apró kudarcokon
                    gázolok át hetek óta ebben az ügyben, hogy könnyebbnek hittem a valóságnál, hogy
                    kicsiny kezdet-dolgokon megakad... Éva, éppen mert asszony, kellene hogy
                    megérezze, amit magam sem... hogyelőre védekezem a
                    kudarc ellen, hátrább vonulok, “feljebb” - hogyakkor se
                    kelljen mindent feladni, beösmerni! Nem tud megbocsátani
                    férfi-gyöngeségeket?</p>
				<p>- Drága barátom!... De hát mi oka van ilyen pesszimizmusra?</p>
				<p>- Ej, hisz talán csupa idegesség, amiért idáig semmi siker! De hisz a díj felől
                    csak tavasz felé döntenek! Csak nem látom most a tennivalót! Addig még... oly
                    sok történhet; csak látnom kell tisztán... Igen, beszélni Máthé Ferivel. De ő
                    annyira nem nyílt a dolgaiban!... És tán leginkább ez a tegnap esti hecc
                    bosszant.</p>
				<p>- Micsoda?</p>
				<p>- Nem tudja még? Major meg Windel veszekedését? Oly csúnya volt! Itt a
                    pincehelyiségben vacsoráztunk - milyen szerencséje, hogy maga nem tartott
                    velünk! A szobrász ivott egy kicsit; aztán valami rongy kis okon, hogy a Major
                    rajzai miatt nem jutott neki külön terem a kiállításon - belekötött. A másik
                    fiú elég okosan viselkedett, józan volt, haza akart menni; csak persze ő se
                    állta meg, hogy egy-két komisz csípősséget oda ne mondjon, mint győztes fél...
                    mert az asszony volt itt szóban, bár senki se említette; tudtuk mindnyájan...
                    Akkor, a bál hajnalán, amikor nálam volt Liza, Windel eljött érte; de a nő látni
                    se akarta, csak sírt fuldokolva, görcsösen. Másnap eljött, de akkor már ott
                    volt Major; és Liza ridegen követelte Windeltől az írásait, mert - íme, van
                    olyan tisztességes ember is, aki őt most rögtön, gondolkozás nélkül feleségül
                    akarja venni! Erre az elébe lökte a kulcsot: mehet, kikeresheti az okmányokat!
                    Major odáig sem engedte egyedül, ment vele, diszpenzáció a zsebében. De Windel
                    mégis szerette Lizát, úgy látszik! Azóta egész megváltozott, tönkrement; nem is
                    dolgozik mást, mint azt a buta Schönné portrét... ingerült, epés; rám is mintha
                    neheztelne, mintha részese volnék a bajának, mert véletlenül tanúja voltam. És
                    tegnap este székkel ment neki az a nagy, izmos fiú annak a kis puffadt, gyönge
                    embernek... és a szájuk járt, pfuj... be jó, Éva, hogy maga nem volt velünk!
                    Folyton erre gondoltam.</p>
				<p>- Nagyon jó hozzám... de mi történt? Hogy végződött?</p>
				<p>- Lefogták, szétválasztották őket. Windel folyton párbajt emlegetett, és még ma
                    is, mondják, mindenáron segédeket akart küldeni; de szerencsére, senki sem állt
                    kötélnek a fiúk közül. Major különben megmondta, hogy ő nem párbajozik, mert ő
                    családos ember; meg nem is érzi magát ilyen pózra képesnek; ellenben ma írásban
                    bejelentette nekem, hogy jó előre kilép a “valaha netalán létesülendő”
                    művész-egyesületből. Szóval: a számunk megint megfogyott már “jó előre”; egy
                    nagyon értékes talentummal pedig. Ilyen butaság miatt!</p>
				<p>Éva lehorgasztotta a fejét: úgy ültek egy darabig.</p>
				<p>- Ej, Éva! - mondta végre Gond erőszakkal felderülve - tagot, új hetediket nem
                    lesz nagy munka szerezni, se nyolcadikat, sokadikat majd! A “Céh” pedig
                    mégiscsak össze fog állni valahogy: igen, ha addig élek is! Akkor aztán a Pallay
                    “igazságos” kormányzatában kell hogy nekünk ítéltessék a díj; mert sehol a
                    látóhatáron nem mutatkozik más ilyes egyesülés; s a meglevő kettő már élvezte
                    tíz-tíz évig a kamatokat. Ugye, ez világos? Hol van másik új csoport
                    kívülünk?</p>
				<p>- Kinőhet a földből, mint a gomba, utolsó percben is! - felelte Éva, bár nem is
                    tudta világosan, hogy mire gondol. Szomorkás, csendes, meleg kézszorítással
                    búcsúztak. “Emberi számítások!” - gondolta el hazamenet sok melankóliával. És
                    mégse tudott ez erőt venni az örömén, hogy szépen írtak róla, hogy sok apró
                    dolgot eladott, visszarakhatja a kis tőkéjéhez, amit a nyárra elvett; s hogy
                    minap levelet kapott egyik színház igazgatójától, hogy valami új, népies,
                    látványos mesedarabban a díszletek tervével akarná megbízni... Az mégis
                    bántotta, hogy a kiállítás két nagy és kitűnő képét, Block prófétáját s a Bokor
                    “Munkáscsalád”-ját nem vették meg idáig. De hát, lehetett-é erre komolyan
                    számítani?...</p>
				<p>Ez a tél sokkal csendesebben indult társaságilag, mint a tavalyi; a göndör
                    metafizikus (ki Parlag Emma szigorú felügyelete alatt csakugyan dolgozni kezdett
                    sokat emlegetett regényén) már nem nevezte volna “hőskor”-nak. Éva péntekjeire
                    eljött néha lopva, hogy az ott található egy-két emberrel újra meg újra
                    meghallgattassa a “mű” fázisait. Különböző karaktertípusokban s az élet három
                    jellegzetes fejlődési fokán akarta bemutatni a szerelmet, annak formáit,
                    körülményeit, egész természetrajzát. De barátnője, a szobrásznő haragudott;
                    előkelőtlen dolognak tartotta a közlékenységet a legbensőbb, legszemélyesebb
                    ügyben: az alkotásban. “Miért nem mutatod meg mindjárt a fehérneműdet, a
                    leveleidet, az elhalt anyád naplóját?” - kérdezte sokszor méltatlankodva; s a
                    fiú nem mert felelni, mert hiszen ami őt illette... semmi okot nem látott, hogy
                    meg ne mutassa alkalomadtán mind a felsoroltakat. Anyja írásait kivált, kinek
                    emlékét pedig imádta szinte tragikus sorsáért, szenvedéseiért s tán főleg e
                    följegyzések, különös stíljéért, melyek vadóc eredetiségében a saját írói
                    talentuma csíráját sejtette. Soha nem titkolta el senki előtt, hogy törvénytelen
                    fia volt egy vidéki énekesnőnek, ki később, hangját elveszítve, varrásból élt,
                    s nevelte őt, egyetlenét, az egyetemi évekig. Ha ezt az eleven, igaz, szomorú,
                    szép életet, e próbált és gazdag lelket tudná megírni egyszer, úgy, ahogy látja
                    és imádja!... mondta neki Éva egy napon; de a fiú túl nyersnek találta ezt
                    művészi tárgyul.</p>
				<p>A tavalyi vendégei közül elmaradt ez idén Évától Major és Windel is; Block is
                    kevesebbszer jött, mióta Olgát nem sok reménye volt ott találni. A szép leány
                    most énekelni tanult, s egészen ennek adta magát; valaki végre megmondta neki,
                    hogy -tehetsége van; egy operai másodénekes; s vállalta
                    is jó pénzért a tanítását. “Vajon hány énekórát töltigazán
                    a mesternél?... Vagy máravval is szerelemben van? -
                    rossznyelvűsködött Tekla, ki nagyon elhidegült utolsó időben a leánytól. Egy
                    rohamos percében Éva kérdésére, hogy miért, azt felelte: “Tudod, távolról
                    rokonom is, és már kislány koromban rivalizált velünk a család; ő gazdagabb,
                    szebb, fiatalabb,talán mégleány
                    is, vagy úgy tud tenni - s mindezek mellett mégis oly éretlen, olyan senki!
                    Volt ennek valaha egy igaz, meleg, megindult perce? Volt úgy, hogy egy órára
                    elhagyta magát, elfelejtett stilizálni? És olyan perfid, hogy Kürthy Bálinttal
                    levelezni kezd! Beleakaszkodott egy zsenibe mégis; ugyan kiválasztotta! Micsoda
                    jogon?...”</p>
				<p>Maradt azért néhány hű, állandó vendége is az Éva péntekjeinek. Eljárt rendesen
                    Farkas, ez a jó fiú, kit lassankint megszokott és megkedvelt. Elmesélgette, hogy
                    a kiállítás után felment a műtermébe egyik körúti műkereskedő, ki aranyozott
                    rámákban szállít vidékre képeket, s egy “grófi család számára” megvette tőle az
                    összes mezei virágot, csendéletet és a kis női pasztellportrét; mindazt, amit
                    barátai ki se akartak állíttatni vele. “Tudom, hogy maguknak van igazuk, nekem
                    is nagyobb izé, nagyobb hecc olyan én-féle képet csinálni, amitül a hideg is
                    kilel, amitül úgy elzsibbadok utána, mintha jót ittam volna. De hiába, Éva
                    asszony, ha magamon meg a »Céh«-en kívül nem tetszik senkinek! Pedig nagyon jó
                    ám pénzt kapni, mert nagyon jó odaadni valakinek, olyannak, aki örvend neki, de
                    csak azért, hogy: nini, milyen legény az én emberem, mennyit tud keresni!”...
                    Éva teljesen egyetértett vele ilyenkor... Ő újságolta azt is, hogy az a
                    “procc”-abbik műkereskedő az a Pirkler, most nyakra-főre árulja, portálja a
                    Lipótvárosban Lussini Guido, az Éva volt ura szobrait. Azt mondják, az a szép
                    színésznő annak a felesége; körülveszi szépszerivel az öreget! De jóba’ van egy
                    másik ifjú párral, Majorékkal is; sokat van velük; sőt, beszélik, hogy együttes
                    kollektív kiállítást tervez a tavaszra e két embere, Major és Lussini műveiből.
                    Persze tegeződik és csókolózik a két fiatalasszonnyal! - Farkas hozott hírt néha
                    a többiekről is; mesélte, hogy a fiúk nehezen és rosszul élnek; Windel és Block
                    leginkább abból, amit Hiób vásárol tőlük, meg az a szent ember, az a Gond apró
                    összegekkel a maga szegénysége szerint. (Mégis szólják, támadják már azt is;
                    ilyen állat az ember! Kivált ez a művészfajta, cigányfajta!) Pedig szegény Block
                    be’ vágyik megint Itáliába egy kicsit, már egész bolond, már odaadná potom
                    pénzért is a prófétáját. Csak nehogy erre spekuláljon az a ravasz fiskális, az a
                    Pirkler; már két ízben járt nála képeket nézni, gáncsolni, alkudozni!...</p>
				<p>AKultúra írói közül a kis Berei volt az idén is Éva
                    leggyakoribb látogatója; sokszor találkozott itt össze Liebermann Lenkével, este
                    aztán hármasban vacsoráztak egy csendes kis budai vendéglőben, hová így, télidőn
                    senki se vetődött be kívülök. Kellemes, szinte jóleső pár voltak: e harmincéves,
                    erős leány s a húszéves, beteg fiú. Finom lelkük át volt itatva kölcsönös
                    szeretetük ünnepélyességével és rezgő melankóliájával; melyben kivált a nő
                    teljesen felolvadt, míg a fiú teli volt állandó, hálás, meghatott elösmeréssel.
                    “Ez egy igazi ember! A legelőkelőbb ember, akit valaha ösmertem!” - mondogatta a
                    leányról Évának, feledve, hogy nem is túl sok embert volt alkalma ösmerni
                    “valaha” rövid és szegényes kis életében. A fiú különben lelkesen hangoztatta
                    viszonyuk tisztánbaráti jellegét; míg a leányt nehezebb
                    volt efelől nyilatkozatra bírni; lelke érzékenyebb, szemérmesebb volt, mint
                    valaha!... Bereitől hallott Éva aKultúra emberei felől
                    is; mert most heteken át nem találkozott Teklával. (Vajon miben izgul az is,
                    hogy felé se néz!) - Elmondta a fiú, hogy a kövér elbeszélőnek, a papfiúnak,
                    csakugyan megjelent a nagy regénye, a magyar jobbágyidőkből, melyet
                    folytatásokon hozott a lap múlt tavasszal és nyáron. Nagy mű, korszakos, komoly!
                    És az a blőd kritika, hogy bánik vele! Megtámadják a “szentségtörő”
                    tendenciáját, gúnyolják bunkós, prédikátoros stíljét, erejét... azok, akik
                    gáláns, párbajos dzsentriregényekért és “fess” házasságtörési novellákért kaptak
                    koszorút és díjakat. És valósággal üldözik erős, talajízű nyelve “illemsértő
                    kifejezései”-ért; vagy mert az embereit szerelmi erotikájukban is
                    nagyszabásúaknak tetszett rajzolnia!... Így szónokolt, még jobban nekihevülve
                    Lenke halk kételyeitől; ő, ki semmiért le nem írt volna egy szabadosabb, a
                    nemiségre vonatkozó szót; az írásművészet őszinteségéért, korlátlan
                    szabadságáért lelkendezett. - Elmesélte aztán időről időre, hogy a “filológus”
                    költőjüknek megjelent szép csöndesenodaát, a hivatalos
                    irodalom egyik lapjában - nem ugyan valamelyik szép, újklasszikus, nemes
                    verse, hanem egy elég unalmas értekezése a Bessenyei iskola műformáiról. Ez hát
                    “arrivée” lett a társai háta mögött; bár nem lehet neki felróni... mert a Kultúra mostanában nemigen fizethet! Bajok vannak, az
                    alaptőke fogytán, s Szörény Tekla is mintha beleunt volna kicsit. Hja, a
                    gazdagok! (Lenke drága jelenvolta nem akadályozta a kis Berei szociális
                    kifakadásait.) - Mostanában várják haza megint Kürthy Bálintot; az talán lelket
                    ver valahogy újra a dolgokba! Mégsem érti azért - úgy mond - a “többi” írókat,
                    hogy nem győzik áldozatkészséggel... hisz csak egy ideig kellene még; csak amíg
                    a közönség föleszmél, tömörül... ha ötszáz előfizető meglesz, akkor a hirdetések
                    maguktól jönnek! - Ő, Berei, a Sonntag távozása óta ingyen dolgozik (forró és
                    költői magasztalásokat a többiekről), s azt a novellát is, amelyikről ma
                    beszélt, odaadja, ha kész lesz, honorárium nélkül, igen; ha másért nem, a
                    “Főnök” iránti nagyrabecsülésből, ki oly önzetlenül, mint egy apostol, fárad és
                    kínlódik az ügyért, már harmadízben csinál lapot... s tán harmadszor is
                    hiában!...</p>
				<p>Sokat beszélt s megint oly hévvel, idegesen; oly közelről érintette az irodalom
                    ügye! Az irodalom! Elérhetetlen eszmény, hevítő, izgalmas és magasságos
                    szerelem;igazán írók sohase látják ily isteninek, ily
                    mindenre érdemesnek! - Már egyre halványabb, szinte áttetsző volt a gyerek arca;
                    amit a hathetes, nyári kúra használt, már visszakoptatta az irodai görnyedés,
                    éjszakai kávéház, bohémség, kiskocsmai koszt. “Mit csinál az a Hort mostanában?”
                    - kérdezte Éva, csakhogy elterelje. “Ó, szegény Hort - mondta a fiú egyszerre
                    halkabban, észrevéve, hogy mily fáradt. - Ő rossz úton van, azt nem volna
                    szabad! Valaki, talán az a szörnyű Major, elhitette vele, hogy az élcelő
                    irodalomra született, hogy a karikatúra az ő igazi zsánere, azt kell művészetté
                    emelnie; ilyen ostobaságokat! Most a legborsosabb élclapba ír hetenkint, a
                    klérus ellen, mindég csak a papok ellen; azt mondják, ügyeseket (aki kedvel
                    ilyesmit!) epésen, keserűn, trágáran, gonoszul; az a Major rajzol hozzá, már
                    feltűnést keltettek, sok pénzt keresnek... de hát szabad ilyet... lehet ilyet?
                    Mikor olyan szép, finom novellákat tudott... olyan...”</p>
				<p>- Ó, istenem, hagyja abba! Nem, nem szabad! Rögtön haza kell mennie!...
                    Kocsin!... Istenem!</p>
				<p>A beteges fiú formás arca csakugyan fakó volt, szürkés s oly öreg egyszerre, a
                    rohamos fájdalom mély redőivel; gyönyörű szemét könny lepte, mint egy szenvedő
                    kisgyermekét. De Éva Lenke arcát látta meg e pillanatban - a gyönyörteljes,
                    fizikai gyöngédséget e szent veleérzésben, a párnás kezek remegését; nem sok
                    maradt neki elárulatlan e fennkölt szív titkából. “Ha nem volna halálra vált, ha
                    egészséges volna, mint ő maga, nem tudná így szeretni!” - ötlött Éva eszébe, és
                    megborzadt kissé.</p>
				<p>...A színigazgatóval nem tudott megegyezni; kis, kezdő színház volt, elejtette a
                    darabot a rendezés költségeiért; ellenben kapott egy gyermekmeséskönyvet
                    illusztrálásra, olcsó munka volt, de könnyűnek, vidámnak ígérkezett; elvállalta,
                    hogy ilyet is próbáljon, s ajánlást írasson rá a fiainak. A két nebulót bele is
                    pingálta minden elképzelhető szituációba, s ez kedves volt; de sok időt elvett,
                    s nagyon kellett sietnie karácsonyra; jó ideig ki sem lépett a műterméből
                    miatta. Ezekben a hetekben két váratlan levél érkezett, melyek foglalkoztatták
                    egy ideig.</p>
				<p>Egyiket Rosztoky Kázmér írta, az öregúr; csaknem három, év múlt az utolsó
                    sürgönye óta. S e sorok?... Hová, hová lett belőlük a hajdani, “csúfondáros
                    fiskális?”...</p>
				<p>A reszketeg sorokban nyoma se’ a hajdani iróniának, kedves, gonosz fölénynek; ez
                    egy köhögős, göthös, keserű öregember, ki nagyon lejárta magát! “Novemberben
                    azt hittem, végit járom; nem is lehet már nagyon messze! Nincs is sok
                    keresnivalóm már ezen a világon! Idegen van körülöttem, az fogja lefogni a
                    szememet. Nem akarom, hogy mindent elharácsoljon, úgyis lopott eleget idáig,
                    életemben már, egész koldus pereputtyának. Ha a kis házi léhendék nem kell
                    magának, neki adhatja holtom után; válassza ki elébb, amit használhat; de ami
                    kevés garaskája van még ennek a vén lumpnak; itt küldöm a titkos fiók kulcsát,
                    maga ösmeri az öreg asztalomat. Senki eleven nem tud arról a sublótról, se a hat
                    garasról, ami ott van egy ócska bugyellárisban, aranyban; egy vakációzásra az is
                    jó lesz, hűselni egyet a két pulyával, akiket már nehezen fogok élve meglátni;
                    vagy ha valami betegség meglepi, egy ideig nem munkálkodhatik. Mert most eleget
                    olvasom a nevit az újságba, hát Isten segélje, maga tudja, hogy mi módon: de ha
                    eltemettet, mint szegény anyját, vegye magához azt a kis pénzt, ott lesz, ahhoz
                    már nem nyúlok; hogy valamiről a tulajdon vérem is megemlegessen!”... Éva
                    zavart megindulással forgatta a furcsa okmányt. “Így eltotyakosodott szegény!”
                    Bizton összepörölt valamin szegény Pemetével, a hű gondozó asszonyával, iddogált
                    rá egy kicsit, úgy jött ez a dacos apai szeretet, ez a halálsejtelmes
                    melankólia; amiben oly idegen volt a leánynak.</p>
				<p>Azt hitte, úgy fog egyszer még meghalni is, kifigurázva a kaszás embert, élete
                    hol derűs, hol harapós mókáival; szépen, vidáman, illendőn!... S lám, majd még
                    kenetes lesz utolsó éveire, s szegény anyura emlékezik!... Rögtön leült, és írt
                    neki: ő nem mehet most, de jöjjön fel azonnal, nézze meg a kis unokáit,
                    vizsgáltassa meg magát itt valami tanárral, ha gyöngélkedik; szívesen, örömmel
                    várja stb. - Mint sejtette is, hasztalan várt választ. Arra gondolt, hogy majd
                    nyáron, ha csak lehet, elmegy ő a fiúkkal; de azt szentül elhatározta, hogy ha
                    valamikor csakugyanúgy történne, azt a híres kulcsot, a
                    titkosat, rögtön elküldi szegény Pemetének. Azt illeti, ki végleg állta az
                    öreggel a nehezülő éveket, ápolta, tűrt neki... Hogy elaszhatott, hogy nézhet ki
                    azóta szegényke! Pedig alig idősebb pár évvel őnála!...</p>
				<p>A másik levél hosszú volt, és még jobban meglepte: Lulu-Theodózia írta Bécsből. -
                    “Egy héttel ezelőtt érkezett meg - Kedves nővérem e test szerint és Urunk Jézus
                    Krisztusban - a Te szép kicsiny föstményed, melyet Tisztelendő Kedves Tartományi
                    Főnöknőnk jubileumára, az ő kis házi kápolnájába vásárolhatott Méltóságos Novák
                    Ferenc címzetes püspök, kanonok úr, zárdánk nagy tekintetű barátja, ki akkor itt
                    időzvén, a császár városában - saját kezűleg hozta el hozzánk. Engem, mint
                    rendesen, most is kitüntetett külön látogatásával, s ezen idő alatt majdnem
                    kizárólag Terólad beszéltünk, kedves Nővérem az Úrban. A szép kis Annunciáció
                    itt mindenkinek nagyon tetszik. Kedves Főnöknőnk örömkönnyeket sírt. Tegnap
                    mielőtt elhelyeztük, külön megáldatta a vikáriussal, azóta legszívesebben e
                    szentkép előtt végzi az Avét. Mily meghatóan föstötted oda az angyalt és a Szent
                    Szüzet! Bár nem hasonlítanak a régi, híres mesterek képein látható, finom
                    kidolgozású alakokhoz; azt mi is belátjuk, hogy a művészetek külső formái
                    változhatnak a korral, csak tárgyuk marad mindig és örökre ugyanaz: az erény
                    diadala a bűn felett; a lelkiszépségé az állati aljasság felett. S ezek a te
                    szent alakjaid, egyszerű színezésökkel s burkolt formájokkal - mintegy távolról
                    nézve - mégis oly találón fejezik ki a mennyei méltóságot, alázatot és a
                    tisztaság égi erényeit, hogy mi itt egész elandalodunk rajta, s én majdnem
                    vétkes büszkeségbe esem azon, hogy ilyen Testvérem van a Jézusban. Őméltósága is
                    kiválóan nagy tehetségűnek mondott; s arról beszélt velem, milyen kincs volna
                    ily Istentől megáldott elmét és kezet, mint a Tiéd, Kedveltem, megnyerni és
                    lekötni az égi és földi haza közös hasznára, lelkek nagyobb épülésére és Isten
                    dicsőségére! Ő, kiben - (ezt kell mondanom) - a nagy Pázmány lelke lakik,
                    szívbeli örömmel látja e kis művedből, hogy volt növendékében nem hiányzik a
                    vallásos ihletés ajándoka, mint a festészet régi nagyjaiban. De - úgy mondta -
                    hozzád illőtlen környezetben élsz és munkálkodsz; oly emberek társaságában, kik
                    Pázmány és Faludi zengzetes nyelvét aljas szemérmetlenkedésre használják, kik
                    tollal és ecsettel maró gúnyt űznek rendszeresen egyházunk papjaiból, kik trágár
                    rajzokkal terjesztik s tenyésztik az erkölcstelenséget, és lázadók, ateisták,
                    szabadkőművesek tanyájává akarják tenni Szent István és Mária országát...
                    Azzal az izenettel keres fel tehát általam: hajlandó volnál-e függetleníteni
                    Magadat mostani környezetedtől, ha ennek fejében (mert tudjuk, hogy magad és
                    gyermekeid eltartásáról kell munkáddal dicsérendően gondoskodnod) szép
                    jövedelmet biztosítna neked, például három egyházmegye összes megújítandó
                    templomi hímzett ruháit, túlontúl elég szentkép-megrendelést templomok, kápolnák
                    s kongregációk számára a kettős monarchiában, élethossziglan biztosított
                    pártfogást, gyermekeid ingyen internátusi nevelését. Gondold meg, kedvesem,
                    mily nagy földi hatalmasság mindenha a mi Anyaszentegyházunk! Nyugodt lehet az,
                    ki az ő karjára támaszkodik, és rábízza úgy földi, mint örök jövendőjét!
                    Őméltósága főleg boldogult anyánk emlékéért, kit szentként tisztel, érdeklődik
                    mindhármunk sorsa iránt; s ennek köszöni Ferenc öcsénk is jó jövedelmű állását,
                    melyet csak megbecsüljön; de a te fényes tehetségedet a hit és haza érdekében is
                    óhajtja megnyerni a jó ügynek; s az erény ellenfeleinek hiú szolgálatától
                    elvonni. Válaszolj tehát, kérlek, szíved legjobb hajlama szerint; Isten
                    vezéreljen elhatározásodban! - Itt minden körökben nagy bizalommal vannak az új
                    magyar kormányelnök iránt, és az ügyek jobb rendbe fordulását várják tőle; adná
                    a Mindenható, hogy úgy legyen! Már-már nagyon hittünk a boszniai hadjáratban; mi
                    is mozgósítottunk tábori ágyakkal és kötszerekkel; néhányunk, köztük én is,
                    leutazni készültünk egy tenger melléki fiókházba, hogy a hazáért és uralkodóért
                    sebesült hősöknek segélyt nyújtsunk. De Isten kegyelme és Császárunk
                    békeszerető, atyai szíve eltávoztatta a viharfelhőt a kettős haza egéről. A
                    Szandsák átengedése még mindig hangolja itt a közvéleményt; vannak kik nem
                    helyeslik, sokan óva emlegetik monarchiánk külső tekintélyét. Isten őrizze
                    egyházunkat és uralkodónkat, ki múltkori nátháját szerencsésen kiheverte.
                    Válaszod híven várja s érted naponta imádkozik szerető testvéred Urunkban, J. H.
                    S. Theodózia Gonzaa.”</p>
				<p>Éva kissé mulatott, majd eltűnődött a politikus apáca levelén; legutoljára a
                    jámbor “ajánlat”-on. De aztán elgondolta azt is; micsoda naivitás! Pedig ezt a
                    Novákot okos embernek tartják, ki nem izent hadat a világi művészetnek,
                    tudományos haladásnak! Hanem eszméi s az egyház szolgálatában akarja hajtani; ez
                    sajátos, sokat csodált és sokat gáncsolt, csúfolt politikája! De így, ilyen
                    primitív eszközökkel? És mégis: hatalom van mögötte, pénz és befolyás; kell még
                    egyéb? Nem tudott ráösmerni a kis káplánra, kivel mulatva, pajtáskodva olvasták
                    Tacitust a lugasban és az Aeneist minden kihagyás nélkül - és oly szép
                    fiatalon!... Hát Luluka? A hajdani híres táncosnő, gőgös, elegáns úrilány!
                    Vajon ő maga fogalmazta ezt a furcsa kenetteljes episztolát? Megváltoznak ezek
                    lényükben, vagy lelki maszkot viselnek?... Mindjárt válaszolt, írni akart arról,
                    hogy ő nem fest obszcén képeket; hogy a társai is mind derék, komoly, küszködő
                    emberek; hogy az élclapok hírhedt papcsúfolója, Major nem tartozik az ő
                    csoportjukba; majd a “régi nagy festőművészet tárgyai”-ról általában; s más
                    ilyen apró kitérő dolgot. S akkor egyszerre észrevette, hogy mi köti meg tollát:
                    néhány jó, kiadós megrendelés, gazdag színű, szép templomruhák álma kísérti
                    titkon. Megharagudott; s hirtelen olyan merész értekezést kanyarított a művészi
                    szabadságról, hogy azzal - érezte - örökre beteszi maga mögött ezt az ajtót. Sietett is még aznap feladni, nehogy meggondolja! Nem!
                    Ötven percentre alkudozni csúnya lett volna!</p>
				<p>Karácsony után s túl az újévi gondokon egyszer már útnak eredt Teklához;
                    megtudni, mi leli az embereket, mi történik a “világon” őnélküle? Az első ember,
                    akivel a villamoson összetalálkozott, Major Hugó volt; messziről köszönt felé,
                    a kocsi másik végéből hozzá furakodott, odébb lökdösve az embereket. Éva
                    rábámult. Egy derű volt ez a furcsa kis arc, egy mosolygás, egyszerű és
                    gyermeki; oly különösen illett hozzá!</p>
				<p>- El kell, hogy mondjam valakinek az újságot! - kiáltott előre. - Ma délután óta,
                    harmadfél órája apa vagyok! Van egy nagy lányunk, egy kékszemű, kövér!</p>
				<p>- Gratulálok, Major, igazán! - nyújtott kezet Éva kissé zavartan.</p>
				<p>- Olyan erős, formás lesz, mint ő... az anyja! Most még vörös, mint a rák, s
                    mindene ráncos; ez, ugye, elmúlik hamar? Lussini Guidóné - opp, pardon! - azt
                    mondja, kenni kell bórvazelinnel! De milyen vastag hangon bőg! Énekesnő
                    lesz!</p>
				<p>- Liza átesett szerencsésen? - kérdezte az asszony, és már mosolygott.</p>
				<p>- Ó, köszönöm, fel se vette! Olyan erős teremtés! Már parancsolgat az ágyból,
                    gazdasszonykodik, sokallja a költséget. Igaz, hogy van az is elég ilyenkor: még
                    szerencsém ez a gyűjtés-ügy, legjobbkor jött.</p>
				<p>- Milyen?</p>
				<p>- Nem tudja? A Pirkler Móni múzeuma számára kell még egy kis “humi” - a
                    néprajziba rác dolgok, azok még hiányzanak. Azt akarjuk, hogy őszre meg is
                    nyíljunk, tavaszig még nagy terveink vannak. Nekem most szívesen előlegez az
                    öreg, mert két nagy és kitűnő modern képet játszottam a kezére potom pénzért.
                    Most nagy embere vagyok, tenyéren hord! - De milyen sok teje van Eliznek; szinte
                    kellemetlen! - Pedig ugye, nem jó mindjárt szoptatni?</p>
				<p>- Egy-két napig lehetőleg nem!... De micsoda modern képeket?</p>
				<p>- Aha! - torzult ismerős-kajánra az arca. - Egyik a Bokor nagy családja. Azt már
                    kérte valaki, külföldi, drágábban - mégis nálunk maradt, mert a művészt sikerült
                    végre teljes össze-“kerítenem” Vajda Róberttel, és megvétetni az Iparrajz
                    Múzeumnak a harmadéves ablakmozaikját. Á, igen, ő ezzel némileg árulást vélt
                    elkövetni szegény úgynevezett “céhbeli” barátai ellen; de azért percig se
                    habozott; Istenem, férjhez kell adni a húgát, az anyja beteg! Hát ez egy kitűnő
                    vásár volt; az öreg szinte megcsókolt érte!</p>
				<p>- A másik?</p>
				<p>- Nem találja el, hogy az önök híres “Izsajás”-a? Jaj, ennek aztán még cifrább
                    története van! Az öreg már többet is rá szánt; de én azt mondtam: várjon: s a
                    legkisebb összeget ígértem. Becsületszavamat adtam később, hogy nem mondom meg
                    senkinek, milyen keveset; bátran mondhatja a dupláját akárkinek, akkor is
                    kinevetik. Erre elmegyek egy szép napon a fiúhoz, melankolikus kedvébe lelem,
                    majd kidob. Jól van, elcsalom vacsorázni nagy nehezen a “Dupla Ász”-ba, ott
                    szokott tanyázni a vegyes, lump társaságával Kürthy Bálint, a nagy költő: egy
                    hete, hogy itthon van Pesten. Odaviszem, bemutatom Kürthynek. Ez a lángelme
                    józan állapotaiban egy gőgös, korlátolt, kellemetlen úr, egy vidéki bagaria
                    gavallér, aki párbajozni tudna minden r... becsületéért; de mikor iszik (hála
                    istennek sokszor teszi), akkor egy bájos ember, beszédes, rossznyelvű - kiveséz
                    minden eleveneket és holtakat; s a nőkről - még a tulajdon mamájáról is elmondja
                    gyöngéden, megbocsátón, ennivaló kedvesen, hogy a maga idejében!... Szóval:
                    idehoztam én szegény Block Simit, a szende piktort, kiben Angelico hófehér lelke
                    és Petrarca forró szíve lakik; éjfélután jöttünk; a Lángész már illuminálva.
                    Csak egy kicsit kellett igazgatni a beszéd fonalát; tíz perc múlva szőnyegen -
                    illetve a borfoltos kocsmai asztalon volt gyönyörű bőre egy gazdag és előkelő
                    lipótvárosi leánynak (nem névvel, nem, Isten ments!), aki dúsgazdag, szép,
                    hisztériás, aki mindenáron egy nagy költővel szeretné ellobogni azt, aminek egy
                    kis újságíró már úgyis csak a hamuját hagyta; s akibe mellesleg egy finom és
                    álmatag piktor titkon és régen és reménytelen szerelmes... Mellesleg, az a
                    meggyőződésem, hogy a nagy ember hangja még így, éjfélután sem károgott volna
                    ily szokatlan epésen az ösmeretlen (ó, teljességgel ösmeretlen) kisasszonyra,
                    nem idézett volna ily lelkes, foszforeszkáló malíciával a magát-kínáló
                    leveleiből, e kedves Baschkircsev plágiumokból, melyeket hónapok óta irkál hozzá
                    - ha nem érte volna őt is kissé... gyönge oldalán: ha a férfi-hiúságán vagy
                    költő álmain - a kis újságíró előzetes hamvasztó szerepéről szóló történet,
                    melyet alighogy Budapestre megérkezett,valaki
                    (gyanakodni nem szabad) azon melegen beadott neki! Mindegy, a számítás
                    bevált, az ifjú, ki utolsó képén, mint tonzúrás, barna csuhás barátot föstette
                    le önmagát; s fölötte az égi magasság felhőiben, madonnai dicsben,
                    csillagkoszorúval, liliomosan a szép pesti zsidólány démoni arcát... az
                    eszményi Petrarca utód felállt sápadtan, némán, és eltávozott. Csekélységem
                    sietett követni a példát; az asszonykám otthon úgyis megtépett a kimaradásért;
                    de “Izsajás” a mondott áron másnap Pirkler atya lakásán volt. - A tört szívű
                    ifjú pedig a déli gyors másodosztályú kupéjában; ma már valahol a Ponte
                    Vecchióval űzi makulátlan és perverz szerelmét. Szíve meg fog enyhülni nemsokára
                    - de zsebe, attól tartok, még hamarább kiürül. Csak Elizemnek nem volt ínyére a
                    história, el se mertem neki mondani az egészet; a fiú barátja volt a régi, rossz
                    időkben, s bántja, hogy nem fizettük meg méltányosabban. Meg kellett neki
                    ígérnem (meg is tartom, mert én sem vagyok bandita, azért, hogy úgy néz rám,
                    drága asszonyom!) - hogy pártfogásomba veszem továbbra is e szent gyermeket.
                    Pirkler később inkább juttathat neki; meg most már Vajdával is tudok bánni,
                    megdolgoztam kissé a teljhatalmú igazgató urat; meglássa, még embert csinálok
                    egynéhány “céh”-beli kollégából. Megjegyzem, erős a hitem, hogy ez a
                    tiszteletre méltó egyesület, mint olyan, csak jámbor óhaj, álom; s az is
                    marad!</p>
				<p>Apró, konfidens szemeivel kutatón nézett Éva arcába; megkapaszkodott a felső
                    szíjban előtte állva, és mélyen hozzáhajolt. “A Pirkler Múzeum már teljesen
                    rendben?” - kérdezte az halkan, kitérően s megint a régi, rejtett ingerült
                    utálattal a hangjában.</p>
				<p>- Mondom, hogy jövő őszre megnyílunk; de tavasszal még nagy munka vár ránk; nagy
                    próba! Kellek én az öregnek, hiába! - És higgye el, asszonyom, több hasznát
                    fogja látni az “ügy” is, a szent művészet, ennek a cinikus, de cselekvő
                    józanságnak, mint némely ideálos, ájult és réveteg hochmetzolásnak a kék
                    levegőbe! Igen,ma így dolgozunk: csalunk, lopunk, ahogy
                    lehet; mert ma még nem lehet másképp; a dolognak elébb össze kell állni. Azt
                    hiszik, csak szavalva lehet jót csinálni, jámbor szemforgatással? Cini-cini
                    Péter bácsi, jó az a kis cinizmus; az ember ki nem bírná soká: jó-babi lenni,
                    tata kedvence, mindig, mindenütt, utcán, üzletben, kávéházban... nagyon erős
                    lelkek kibírják tán - magamfélének maszk kell, álarc nélkül még az asszonyomra
                    se leltem volna - emlékszik? Ő nem patétikus, pörög, csattog, s érti a mókát;
                    mégis a legelső nője ennek a hisztériás világnak; csupa egészség, vadóc
                    becsület!... De Pirklerre térve, azt hiszi, az nem áldozatkészség, nem
                    idealizmus, még ha Krőzus vagyona volna is: magánembernek műintézetet csinálni?
                    Hát, persze hogy minden ilyen kezdet állami vagy köztámogatásra van spekulálva
                    folytatásában; önök talán nem szintén így gondolták? - Ej, de én ön előtt
                    beszélek!... Lássa, hogy megbízom! Pedig minap, mikor arról volt szó, nem
                    kellene-e a tervet továbbra is titokban tartani még, azt mondta az öreg: úgyis
                    hiába, a felét Rosztoky Éva már tudja odaát! - Valóban, ön összepörölhetett
                    valamin az atyussal; hisz tavaly gyűjtött neki, és akkor el volt ragadtatva,
                    most meg hallani se akarja, ha említem. Kár volt - szabadjon megjegyeznem! Vajda
                    Róberttel is kár volt akkor szakítani ezért a Kultúra-kiméráért harmadéve, de azon tán még lehetne segíteni, ahogy nekem
                    sikerült... Jó, kérem, az ön dolga! De, lássa, máris (velem együtt) három
                    emberük úgyszólván a miénk. Ki maradt? Windel, az már nincs rájuk szorulva, jó
                    helyet feküdt ki magának, mint eb a szalmában, hogy népiesch legyek (bár Vajdánk
                    is enged már ebből; más idők szelét szimatolja) - na, de nem beszélek Windelről,
                    “das schickt sich nicht!” - mondja Elizke, és igaza van. Hát ott a jó Farkas, ki
                    most a házmestere apósát festi, módos, budai polgárt harminc forintért az
                    ötvenedik születésnapjára; minap meg három tucat másodrendű fehérneműért adott
                    el egy főzelékcsendéletet Weisz Utóda úrnak a Rákóczi úton. Meg Hiób, a
                    selyemzoknis, aki ugyan meg se fogja mozdítani a kezét, illetve papáját
                    közismert céljuk sikeréért; pedig tehetné, de neki olcsóbb dolog
                    kölcsönajándékozni néhány koronát éhező bajtársainak; ő elegáns, korrekt fiú;
                    nem szorult rá, hogy gazfickó legyen, művészetpolitikus; ő nem tesz semmit
                    ellenük, de két gyufaszálat se keresztbe az érdekükben; vár passzívul és úrian,
                    bár rég tisztában van a dologgal - de neki nincs miért sietni, nemes passziója a
                    művészi mesterkedésben nincs veszélyeztetve, még kevésbé egyéb létérdeke; és hát
                    tiszteli, kíméli Gond Tibort. Ez a furcsa ember csakugyan minden bámulatra és
                    részvétre érdemes; de nekem családom van; egy nagy, piros lányom; s önnek is,
                    úgy tudom, két kisfia. A tavalyi “hőskor”-on a szép hóbortok periódusán át
                    kellett esni, átmentünk mind; de most itt a komoly élet, és nincs jogunk...</p>
				<p>- “Én itt kiszállok!” - szakította félbe Éva, és habozott, hogy kezet nyújtson-e?
                    Még csak az volt hátra, hogy erkölcsi oktatásokat halljon Major Hugótól!
                    “Szóval, ön azt tanácsolja, hogy ne szoptasson egy-két napig!?” - kérdezte az
                    még újra derülő arccal; de erre már nem kapott választ.</p>
				<p>Teklát különösen szépnek találta Éva, ahogy maga futott elébe ajtót nyitni;
                    prémes, fehér pongyolában volt ékszeresen, körüllebegte drága finom
                    levendula-parfümje illata; nagy haja pompás koszorúba fonva izgató
                    egyszerűséggel, fiatalosan, de nagyon gondozottan vette körül szép arcát; a
                    vendég ismerős szeme ideges várakozást olvasott ez arcból és percnyi
                    csalódást.</p>
				<p>- Bocsáss meg, drága; Margit nincs itthon, és...</p>
				<p>- Tekla, fiam, ha vendéged van, mondd meg, akkor eljövök legközelebb, mert semmi
                    kedvem most idegenekkel találkozni! - mondta neki Éva sietve, mert rögtön
                    Szinnayra gyanakodott... De attól miért ilyen izgatott és... ilyen
                    kikészített?</p>
				<p>- Te drága! Lehetek őszinte?... De nem haragszol meg? Nem lesz abból baj, valami
                    változás a mi barátságunkban, ha most, így elengedlek?... Igazán, vagy te
                    annyira megértő? De hisz asszony vagy, ugye? Igen, valakit csakugyan...</p>
				<p>- Rendben van, megyek! Szép vagy! Egy csókot!</p>
				<p>- Éva, de semmi neheztelés!... Úgy szeretlek!... Rohanok hozzád, mihelyt lehet!
                    Sokat kell mesélnem! Isten veled, drága, gondolj rám!...</p>
			</div>
			<div type="chapter">
				<head>16</head>
				<p>Mégis beletelt egy jó hónap, míg Tekla csakugyan felkereste Évát, igaz, hogy
                    barátnője nem nagyon türelmetlenül várta; más foglalta le csakhamar.</p>
				<p>...Akkor, hogy hazament, csepergős, olvadós csalóka este, leszállt a Lánchídnál,
                    és gyalog ment át Pestről. A feje tele volt emberszóval, ízetlenséggel, apró,
                    csúfondáros történetekkel; a Major puffadt kis gnómarca kísértette kárörvendő
                    vigyorgásban, az apai ellágyulás mosolyával, majd komoly redőkbe nyúlva,
                    fölényesen és oktatón. Az emberek!... “Az ember mindig azzal ámítja magát, hogy
                    szereti őket!” - ilyest gondolt egy pillanatra homályosan... aztán a nagy, sötét
                    vizet nézte. Úgy szerette a folyókat, s ez oly hatalmas, oly változatos! Most
                    egy nagy, fekete gyémánttükröt látott, mely millió parányi fényszilánkot nyelt
                    magába; majd a tükröző lámpafények tűzfüggélyeseit messze, amint aranytűkként az
                    óriás testbe szúródtak. Egy sötétlila fényű lámpás a partnál... valami
                    csónakházon, oly sokat jelentett számára most, percekig bámult bele. Aztán az
                    alagút torka tűnt elő, a Gellért felkanyargó fénysorai, a szép híd tömött
                    pillére; majd néma és lucskos árnyakat látott, ahogy átszaladnak összefogott
                    köntöseikben, feketén loholnak ismeretlen célok felé, névtelenül, s alakjuk
                    tükrözve révlik meg a nedves úton... ennyi! És véghetetlen messziségben a többi
                    hidak, távoliak, tán csak kimérák ködön át imbolygó, valószínűtlen
                    fényeikkel!... Éva lelke mohón és megbecsülve itta e ritka perceket, mikor ily
                    lehántott, eleven, csodálatos számára a látható világ! Ilyen vadonatúj, ilyen
                    először látott, ily feltáruló! Heves izgalom fogta el azon, hogy milyen nagy
                    dolog ez; sietett, hogy néma szobában, magányos helyen eltakarhassa a szemét.
                    “Jaj, de ha fenn lesznek még a porontyaim, ha rám rohannak, házi ügyek,
                    vacsora!” De nem, hálistennek, minden elcsitult, Márisnál egy újdonsült
                    vőlegény. “Már ettem; ne nyiss rám; fáj a fejem; nem kell semmi!” Nem gyújtott
                    villanyt a műteremben, végighevert a pamlagon, a sötétbe nézett.</p>
				<p>Most már szándékkal hozta maga elé a képeket, távoli látomásokat. Egyszerre
                    Aranyoskút napfényes dele jött, a domboldali városka piros bádog tetői, üdezöld
                    akácok, templom; a patak hűse, hol Zsófival fürödtek sárga szalmakalapban, s
                    fiatal térdüket mustrálták. Hűvös tölgyerdő egy falusi birtokon; majd fakó,
                    poros, magyar nyár, földszínű birkák; asztal a diófa alatt, esték, kolompszó,
                    harang; aszalók izzó kemencéi és friss fehér juhsajtok; tyúkok az eperfa alatt,
                    asszú gyepek, zilált kazalak, barna, őszi szántás. A tarackai kert lombja, a
                    terasz előtt redves kőpilléreken virágcserép, Tekla ódon szobája, rózsák,
                    liliomágyak, szép bokrok festői tarkasága, a csodálatos üvegház virágindái; ősi
                    fák mély hűvöse, a fenyvek boltja; a keskeny gyalogút egy halvány csillagú nyári
                    éjszakában, mikor két messze lámpa világlott; a sarlós hold az égen, s közelében
                    egy szivar hunyó, hamvas pirossa... egy tébult csók pirossa!... Csókok,
                    régiebbek - minek félni már? A Duna akkor is áradt tavaszosan, és kis, budai
                    kertek rácsai mögött halvány fagyalbokrok öltözködtek. S a nyári esték, a messze
                    sziget, egy viharos éjszaka, mikor leszaladt kedvesével a lejtőn; magányos
                    kocsijuk ott várt a domb alatt. De nem, lám,régibb
                    dolgok ma élénkebbek; pöszmétés, málnás, vidéki házikertek, saláták s
                    paradicsomágyak, nyári virágok s egy szemétdomb aranylegyekkel; a lugasban kávés
                    teríték. Napos és árnyékos emlékek, a palóci vásár, tót varrottasok mámoros
                    tarkasága, melyben túrhatott két kézzel, dúskálva a reggeli fényben... Hát
                    Itália, Itália! A Piazza aquarellfénye a hajnalban; ezer színű tenger... délies
                    kertek, tarka mocskú utcák, régi falak; bástyák alján ripacsos háztetők. Ferrara
                    szikkadt fényei; romok gránáttal s leanderrel benőve; a Campagnák mocsárköde
                    zöld és lila estében; narancsszínű vitorlák. Egyszerre egy szörnyű vidék,
                    halottas fövény, jeltelen semmi... majd loncrózsa, ház, szemafor, a vonat
                    átment, elhagyta! És az őszi Tátra, ködlő ormok, párás erdőmélyek, vad zuhatagok
                    ijedelmes tajtéka, csodálatos térképek a völgyek mélyén; s a fenyvek nedves,
                    zöld sűrűjében vakító hirtelenségű színcsodák: tűzpiros, méregzöld gombák a
                    fekete avaron; honnét jöttek így?Színek vannak elrejtve
                    a föld sötét méhében?...</p>
				<p>Felült, s két tenyerébe fogta homlokát. Tarka és terhes élet, színültig rakott
                    kosár! Egy szép, piros bárka, mely a szigetek aranygyümölcsét viszi a kék
                    habokon át... És titkos rétegek, félelmes mélyek, violás, holdas, éjszakai
                    jelek!... Oly szédületes gazdagság minden, a gyermekkor, a múlt, az álmok,
                    emlékek és mesék; írott, ezer tarka szőnyegek... de nem, ő nem azt akarja most!
                       Egybefogni, össze... valahogy! Amiért volt, ahová
                    tört ez a fájón drágalátos minden, amit együvé vert benne; az egy lélekben, kiugyanaz maradt, míg
                    mindent magába szűrt; kibeszók is hullottak; ó, zagyván
                    és fölösen, s látott arcokat epedni, vigyorogni, szégyenkezni, tűnődni és
                    sírni.Mi lett mindebből, mi az eredmény? Amíg annyi mindent lerázott, hevesen, mintha a szabadulás
                    volna egyetlen célja; minek a kedvéért dobálta szét, hullatta le magáról a
                    családot, régi embereket, szerelmet? Nem sok kellene, hogy egészen egyedül tudja
                    magát!... Mi az, mi ezt megérdemelte?...Ő, egyedül ő maga, egyedül való énje, szabadsága!... Egy mély,
                    csodatiszta tóvíz, fenékig átlátszó. Egy mozdulatlan erdő, megállott élet,
                    nyugvó szépség!...</p>
				<p>Minden gondolata összezavarodott; elszunnyadt mélyen, hajnalszürkületre tért
                    magához. És reggelre kelve tele volt csodálkozással ezért az esetéért; hogyan
                    jött rá ily váratlanul, s mért éppen így? Soha többé felidézni nem lehet! De valami megmaradt belőle; bár színtelenebb, de világos,
                    határolt; egy terv, elgondolás... mikor állt össze így? Akár rögtön vázolni
                    lehetne! Nagy vászon, nagy erőfeszítés; és rátenni most már mindent... mindent!
                    Amiért születni, látni, fölvenni és eldobni érdemes volt. Mindent, mire
                    eljutott, amit megérzett, amit magából közölni képes!... Csak játék volt, amivel
                    idáig babrált...</p>
				<p>Aznap már vázolt. Aztán próbált, remélt, tehetetlenkedett, újra kezdett; aztán
                    sok minden elveszett ez úton; más dolog váratlanul megtisztult, jelentést
                    kapott; aztán fölszegeztette a vásznat s az állványt, bezárkózott és együtt élt
                    vele. Február is elmúlt eközben.</p>
				<p>Mikor Máris egy délelőtt Teklát jelentette, sajnálta a jó világítást itt hagyni
                    érte; derűs nap volt. Mégis betette a műtermét, lehúzta a kulcsot nagy sietve,
                    és azon összemázolt köpenyben szaladt asszonybarátja elé. Volt egy furcsa kis
                    tetőszobája a gyerekekén kívül, újabban oda hordatott volt néhány darab bútort a
                    műteremből; oda vitte be, ott fogadta vendégét.</p>
				<p>- Mi a csuda? Évám, drága gyermekem, te működsz? És egész komolyan! Valami nagyot működsz!... Ó, hogy irigyellek, te boldog!
                    Körülötted fenekestül felfordul, kavarog minden... “zajlik a lét...”</p>
				<p>- No, hadd halljam,kivel zajlik? - kérdezte kissé
                    türelmetlen iróniával Éva; de ahogy Tekla arcába nézett, komoly izgalmak írását
                    olvasta ott. Ez az ismerős, kedves, ideges asszonyarc fölmelegítette, másodszor,
                    és most már szívvel ölelte át.</p>
				<p>- Kisfiam, mi baj? Rossz fát tettél a tűzre?</p>
				<p>- Drága, annyi minden történik!</p>
				<p>- No. Szóval, Szinnay?</p>
				<p>- Ő... azt hiszem, már nincs Pesten. Hazament.</p>
				<p>- Haza? Szinnára?... De hogy? Csak nem végleg? (Kezével ijedten mutatta a válás,
                    szétmenés mozdulatát.) Tekla igent intett, és egy percre lehorgasztotta a fejét.
                    Aztán felnézett rá, és gyorsan, élénken és összevissza bizonykodva, majd
                    lihegve, mint egy megszeppent kisleány, úgy kezdett beszélni.</p>
				<p>- Nézd, hisz mi nem voltunk együtt veled oly rég, november óta. Azóta minden
                    megváltozott; Éva, te tudod, milyen az, hogy az ember nem jön el közben is beszámolni az életéről... ahogy te most
                    becsuktad előttem a műtermet. Ottvan valami, és még
                    nincskész! Mikor januárban ott voltál, édes, drága; én
                    akkor nem Szinnayt vártam már. És aztán eljött, akit vártam... Hisz sejtheted,
                    hisz talán tudod is; őt várom évek és évek óta! Szinnay elment. Vigyázz, azt
                    fogod mondani, hogy gonosz voltam hozzá, még te is azt fogod mondani! Nem tudod,
                    hogy mindent megpróbáltam a kegyeletért: hogy: “Ha már belementem!”... s efféle!
                    Én fel akartam rázni, megújítani az életét, belevinni valamibe még; és ő is
                    vágyott és remélt, kapaszkodott néha... aztán visszahullt, nem ment, korcs volt
                    ez a vágy, csökevény-energia, álomakarat, összeomló magyar. Ó, milyen
                    nagyszerűen írja meg az ilyet Kürthy Bálint! Ha egyszer majd apróra elmondom,
                    mit vergődött az a szegény ember a választása óta itt; hogy kínlódott önmagával,
                    és hogy kínlódtam én vele együtt, minden felelősségem tudva! “Nem, hiába, nem
                    tudsz belőlem zsenit faragni!” - mondta tehetetlen dühvel. Évám, a te
                    művészeid... igen; azok ügyében is eleget hajszoltam, elhidd! De az nem ment;
                    hisz ilyen ügyekben neki rovása volt Pallaynál; tudod, az egy igazságszmokk! Azt
                    hiszem, egyelőre arról maga Gond is letett; de sorba megyek, igen! Szinnayt
                    pedig meg akarta tartani a kormányelnök, ez volt a baj tán; s ő a múltból sokkal
                    tartozott neki. És itt, a mai kormány tájékán volt minden személyes múltja,
                    összeköttetése, egész élete; kivéve azt az egyet, a Majtény-féle kis
                    pártforradalom emlékét. A másik oldalonén voltam... én,
                    és az új akarat minden liberális bogárzásai... de milyen zagyvák, utópisztikusak
                    voltak őbenne! Gyűlölte Máthé Ferit, hogy nincs “karaktere”, meg hogy őt csak ki
                    akarja használni a maga pártcéljaira... Istenem, hát ne hagyta volna magát!
                    Mindenkivel úgy tesznek, ahogy engedi! Lám,te például:
                    hogy kiokosodtál köztünk, pedig milyen gyámoltalanka kis goj voltál pár évvel
                    ezelőtt.</p>
				<p>- No, és ezért ment el?</p>
				<p>- Ha mindjárt ezt tette volna! De csak vajúdott, vergődött ide-oda. Ott volt a
                    progresszív-körben, gyűlésen, hallgatott, de részt vett a tanácsban, bizalmi
                    emberek kikérték a véleményét, tenyéren hordták - a Páholyban is. De a másik
                    részen még hivatalosan nem szakított; azt mondta nekem, napok és alkalom
                    kérdése. De egyszer a körben valami vitája támadt, idegeskedett, Ferire nem
                    volt elég tekintettel; igen, a hiúságára is, kiben nincs hiúság? Akkor egy másik
                    ember jött Feri segítségére; Kürthy, a költő, kit szintén bevontak; Ferinek
                    csakugyan sok minden sikerül. Kürthy nem valami kesztyűs kezű diplomata, az
                    egyszer biztos... és akkor rólam már sokat hallott... akkor már meglátogatott
                    vagy kétszer! És ott a pártklubban volt az első “kis elvi összekoccanás.” Némi
                    burkolt vád is Szinnay ellen... Gábor rohant hozzám, dühös és zavart volt, én
                    hűvös, ideges. Harmadnap megjelenik egy rövid hír aNemzeti
                        Újságban (az a Sáfár, a Gond barátja ludas benne), egy “bizalmas”
                    tanácskozásról ad hírt elég célzatosan, bár röviden Szinnay képviselő és a
                    kormányelnök közt. Nem volt igaz, én tudom, hogy ő...</p>
				<p>- Szinnay Gábor nem spion!... Ej, hova gondoltok ti! Mit nem merészkedtek!...
                    (Rosztoky Éva elpirult utóbb azon, hogy védelmező szava ilyen élesen csattant.)
                    Egy Szinnay legfeljebb ügyetlen, határozatlan, de...</p>
				<p>- Nem becstelen! Éva, drágám! Én tudom, olyan borzasztó!... De mit tegyek? Ilyen
                    habozónak lenni bűn, bűn az ő helyén. És ha tudtam volna előre; megakadályoztam
                    volna.</p>
				<p>- Micsodát?</p>
				<p>- Istenem!... Kürthyt, a Kürthy Bálint cikkét, amit az utolsó Kultúra-számban írt ellene; nevet nem mondva, de félre nem érthetőn...
                    s oly kíméletlenül, oly erősen, nyersen, mintha fokossal rontana rá; de
                    lovagmód, mégis “állva elébe” természetesen! “A gúzsba kötött szabadságú sajtó
                    törvénye s e hely, ez újság sok tisztes szempontja gátol, hogy nyíltabb legyek.
                    Aki magára érez e sorokból, akinek számon kérni valója van, én elvárom,
                    szerencséltessen!”</p>
				<p>- De a tiKultúrátok! Egy tisztán szépirodalmi és
                    esztétizáló revü... érthetetlen!</p>
				<p>- Persze! Egy véletlen hibája az egész! - kapott Tekla a gondolaton. - A főnök
                    nem volt Pesten, valahol vidéken utazott. Mit vigéckedik az is ilyenkor, mikor
                    Kürthy van itthon pár hétre!... Kürthynek, tudod, úgyszólván szabad keze van a
                    nyomdával szemben, ez nem is lehet másképp; vagy lehetne, de ilyenre ki
                    gondolhatott? Néhányunk verseit, semmi írását nem kell hogy szignálja a
                    szerkesztőség; mi már magunk vagyunk felelősek! De erre nem számítottak. És
                    Kürthy, mikor a cikkét átküldte a “Dupla Ász”-ból, már éjfélután...</p>
				<p>- Nem volt józan! Ezt mindjárt gondoltam!</p>
				<p>- Másnap már korán délelőtt hozzám szaladt; az ő nagy, megsimuló
                    gyerek-alázatával jött bocsánatot kérni, gyónni, meakulpázni; Istenem, hát mit
                    mondhattam volna! Rosszalltam, megszidtam, mint a kártevő kisfiút, de mi már
                    reszkettünk egymásért, és tudtuk mind a ketten, és csakez
                    hiányzott; egy közös baj, egy fontos ügy, komplikáció, becsületprobléma,
                    izgalom...</p>
				<p>- Te! Most már fejezd be egykettőre! Mi történt?</p>
				<p>- Hát igen! Hát tízkor jött oda, és ott volt még fél egykor is, és akkor
                    csöngetett be Gábor: nyilván akkor jutott kezébe a Kultúra, az én versem kereste benne, serre
                    talált. Ő is hozzám rohant rögtön, úgy látszik, pedig nem jól váltunk el
                    utoljára. Az a mafla Margit nyitott ajtót az előszobában; azt mondja, dúlt volt,
                    sápadt, a szája reszketett. A lány nem volt kitanítva; csak azt mondta a maga csacsi eszétől, hogy nem lehet bejönni hozzám, hogy
                    biztos valami “hivatalosban” van itt egy úr, aki az újságba is ír; hogy már
                    reggel óta “tanácskozunk”, és talán meg kellene várni; és nagy zavarában
                    előhozta az újságot, kiböngészte belőle a Kürthy nevét. Már rövid leszek! Gábor
                    névjegyet hagyott, elrohant; este csak azért ment le a Körbe, hogy nekimenjen a
                    másiknak, belekössön; nem volt nehéz; és ez a két bolond férfi megvívott tegnap
                    reggel... karddal, mint két középkori bajnok; őrület elgondolni... mint egy
                    Beniczkyné regényben, szembeálltak egymással, és vagdalkoztak egymás orra alatt.
                    Régen legalább az úrnő szeme láttára...</p>
				<p>- Tekla, én megverlek, kidoblak! Mi történt?</p>
				<p>- Kölcsönös kaszabolások, na, ne rémüldözz! Kürthy fekszik a karjával; ma küldtem
                    már egy kemény dorgatórium-levelet, befőttet, virágot; meg az öreg dadát
                    kiszolgálni, persze, a világért sem Margitot! Egy rendes kis hotelban lakik
                    egyébként; nem jönnél el egyszer meglátogatni?</p>
				<p>- Ördögöt, hisz nem is ösmerem! Most már elmehetsz hozzá magad is! És ha szabad
                    kérdeznem, hát Szinnay?</p>
				<p>- Az arcán... az orrtól le ferdén az álla alá; nem mély, a nagybátyám látta
                    véletlenül; a Kaszinó fölött van az a vívóterem... Azt mondják, tegnap este
                    hatkor elutazott; mindent írásban intézett el, mindentől elszakadt; nekem egy
                    búcsúsort se írt! Pedig a párbaj előtt kétszer is kerestem a lakásán, írtam.
                    Éva, nézd, mit tehet egy asszony? Úgy izgultam, Isten úgy segéljen, imádkoztam
                    térden Margittal együtt; Szent Antalt fogadtatott velem ez a liba, nagy összegbe
                    ment; jó, most mulatok, de tegnap ilyenkor bőgtem. Ez atavisztikus asszonyi
                    remegés... a testért, azokért a drága, szép, meleg kis bőrökért... Éva, utálsz
                    most, szívem?</p>
				<p>- Kicsit. De azért nem tudlak nem-szeretni! Te kedves, rossz; őszinte legalább!
                    Te nagy költő! Te kis asszony! És... hát most azt a másikat szereted?</p>
				<p>- Éva, te nem fogod hinni, de én tudom, hogy mindig - már réges-régen azt!
                    Különben majd meglátod!</p>
				<p>- Mit?</p>
				<p>- El fogom magam vétetni vele feleségül. Tudom jól, mibe megyek, igen, és ez már,
                    lásd, Éva, komoly dolog! Tudom, hogy mit jelent az, hogy nem könnyű életfeladat,
                    mindent tudok, vállalok, végleg, komolyan! Semmi bolondság, keresés tovább;
                    magam-próbálgatás, versírás, szerelmeskedés! Elég volt! Erre most ráadom az
                    életemet.</p>
				<p>- Isten segéljen, soha meg ne bánd! Egyszer majd beszélhetünk komolyan erről,
                    Tekla; most még nagyon is...</p>
				<p>- Dühös vagy rám. Értem! Kívülállók mindig olyan nehezen mennek bele a másiknak a
                    szerelmi válságaiba; anéző tendenciája mindig a hűség,
                    a réginél marasztás ilyenkor. Beállította a másikat valahogyan egy viszonylatba,
                    egy stádiumba, és kényelmetlen változtatnia ezen.</p>
				<p>- Ahelyett hogy melegibe filozófiát csinálj belőlem; nem volnál szíves egyet-mást
                    mondani a lapotokról? A Főnök már hazajött?</p>
				<p>- Hogyne, mindjárt aznap este. Szegény, nagyon oda volt, hogy így kell végezni.</p>
				<p>- Tehát “végezni”?</p>
				<p>- Nem tudtad? Bizony, már régebben gyengén álltak; álltunk, na, csak ne haragudj! Ezzel a túlságba vitt “l’art pour
                    l’art”-ral, tudod, elhibáztuk, így mégse lehet! Se közönség, se hirdetések; a
                    lap ette a pénzt; az anyám végre is joggal megsokallta. Ahelyett hogy minden
                    szuggesztióval íróvá galvanizáltunk egy sereg kishivatalnokot meg tanárjelöltet;
                    azzal az erővel a publikumra vethettük volna magunkat; akárhogy, ha mindjárt
                    öklömnyi betűs falragaszokkal, ahogy Itáliában láthattad; dobbal, síppal,
                    mindegy, deérvényesülésre módot keresni annak a pár igazi írónak, aki van köztünk véletlenül; ha már az volt
                    a cél, hogy együtt tartsuk őket; egy akolban, aminek a feltétlen
                    kívánatosságához szintén szó fér.</p>
				<p>Tekla nyugodt, szabályos, irodalmias mondatokban beszélt rögtön; mihelyt nem
                    szerelmi ügy volt szóban.</p>
				<p>- Egyszóval, a lap nem jelenik meg többé? - kérdezte Éva maga előtt is
                    érthetetlen levertséggel.</p>
				<p>- Nem lesz több szám. A Főnök már üzent, hogy mikor érek rá leszámolni. Ő
                    visszavonul a magánéletbe, a malomiparhoz jobban mondva. Hja, nem mindenkinek
                    van ötezer holdja Szinnán és Telepócon! AKultúra ezúttal
                    hát megint leáldozott. Majd talán egy későbbi inkarnációban, más néven... más
                    rendszerrel.</p>
				<p>- Mégse értelek, asszony! Hogy a szerelmeidhez meddig maradsz hű, te dolgod,
                    Isten neki! De ez az ügy “ügy”-ed volt nemrég, és őszintén voltál benne.</p>
				<p>- Igaz, Évám, de lásd, tévedtem! Tán magam is azt hittem: íme, egy csapat
                    nagyszerűen tehetséges ember, akiknek csak egy kis anyagi támogatás hiányzik,
                    meg az első kinyomtatás csíráztató és üdvös mámora, hogy kibontsák szárnyukat.
                    Nos hát: két ilyen tenyésztés bevált. Klasszikus verselőnk az egyik; azelőtt is
                    megvolt a kenyere, tanári állása; nem is járta velünk két esztendőn át a
                    bolondját, nem szerelmeskedett, nem aludt idegen műtermekben; nem kávéházazott
                    hajnalig; nyolckor pontban elment órára. Ez megélt, megnőtt volna nélkülünk is;
                    eztán is megél; már hallottam, hogy az Akadémia megbízta egy vaskos
                    Aeneis-fordítással. A másik a regényírónk; hát ennek tán csakugyan kellettünk,
                    és érte meg Kürthyért érdemes is volt s tán lenne továbbra is. De nekik meg nem
                    ad elég nyilvánosságot így, és nem hozzájuk méltó a társaság. Olyanok, mint a te
                    kis Bereid; szegény Nórácska; Hort, aki már meg is lelte igazi helyét; vagy az a
                    sápadt, csendes, nagy fiú, az a finom lírikus, az ő minden esztendőben átlag
                    egy-egy darab, félméteres sorú, szép versével. Egy egész sereg volt ilyen,
                    akiket nem is láttál; sok talpatlan cipő, éhes gyomor, sípoló tüdő, társadalmon
                    kívüli nők barátsága; újabban Hont vezérlete alatt ülték szomorú orgiáikat
                    valahol a Mátyás Király Kávéházban, hol mozi is van, minden! Egy-két szép vers;
                    jogosít ez arra, hogy tönkretegyék magukat? Voltak aztán másminők; gazdag,
                    agyonnevelt lipótvárosi fiúk és leánykák, kik négy nyelvmester emlőjén nőttek
                    fel, gyerekkoruktól produkáltatta őket a család, a rokonság közámulata mellett;
                    utazni vitték, volt könyvtáruk; pihent, fogékony és görcsösen ambiciózus kis
                    fejükbe két kézzel tömhettek minden nyelvű irodalmat, bölcsészetet és
                    esztétikát.Valami csak kisül ennyi műveltségből és
                    akaratból! De hát megéri?... A lap szempontjából tán igen; sok név, mindig más
                    név, mindig “egyetlen vers” vagy “életem novellája”... De akkor, amint mondtam,
                    legyen plakát, csengő, reklám, cselédcsalogató, hogy meg is éljünk! De nem,
                    hiába! Nincs jogosultságuk! Azigaziak elől veszik el a
                    nyomdafestéket, egy revü kevés oldalait. Persze, a főnök is titkon egy-egy
                    zsenit remélt minden új jelentkezőben, egy másik Kürthyt, de ez a ritka virág
                    nem terem minden évtizedben se... “Ez a száz esztendő elvégezte kötelességét!”
                    Kürthy maga szokta ezt mondogatni; ő is megelégelte a Kultúrát nagyon.</p>
				<p>- Aha!Ő is!... így már értelek! Nem is kellett volna mást
                    mondanod.</p>
				<p>- Te csúfolsz! Éva, legyél jobb hozzám! Hát jó, nem vagyok semmi, nincs más
                    gondolatom, mint tőle kölcsönzött, a naptól, az uramtól! Azt hiszed, bánom, hogy
                    nem fogok több verset írni? Én is egy olyan műtenyésztés lehetek...</p>
				<p>- Ne beszélj hiábavalóságokat, mondd meg inkább: hát az “urad” például hova fog
                    ezentúl írni?</p>
				<p>- AJövendőbe, a pártlapba, a Máthé Feri újságjába, ahol
                    Tibor barátod is dolgozik. Ez a jó fiú egyengette oda kis, kövér regényírónk
                    útját is, mert Bálint nemigen tud a más dolgával törődni. Most jön egy nagy
                    munkásregénye folytatásban. Jaj, drágám, te nem tudod! Hát persze, bezárkózol a
                    palettáddal, te boldog! Egész más idők járnak azóta, hogy Rip Wan Winkle női
                    utóda a pesti utcát utolszor szerencséltette. Ó, te! Be kívánom, néha hogy
                    egyszer már téged is megtapodjon a fekete ökör!</p>
				<p>- Légy nyugodt, már...! De mondd hát, micsoda világ? Hogy változott?</p>
				<p>- Éva, a “l’art pour l’art”-nak befellegzett, most nem zöngicsélünk muzsikás kis
                    szavakat, nem rakunk ki céltalan szépségű jelző mozaikot többé; most készül
                    valami,lesz valami, meglásd! Egyéni túlfűtöttségek fel
                    fognak oldódni nemsokára tán, valami nagy tömegérzés hullámaiba. Kell már valami
                    ennek a világnak rég, ami megrázza, s csak nem képzelhető, hogy más háború jöhet, mint az osztályoké, a szolidáris
                    millióké! Lehet, Éva, hogy ebben a mi kis világzugunkban, ebben a városban is
                    láthatsz ebből valamit nemsokára. Egy kis szelét a nagy világviharnak, mely
                    mégsem fog elmaradni; már csak azért sem, mert természet-törvények, tehát
                    társadalom-törvények azok, melyek időről időre a viharokat felverik magasabb
                    szükség szerint. Most minden jel arra mutat. Éva, meg fog mozdulni az utca; mi
                    látni fogjuk, ott leszünk; benne leszünk, mert az író, a művészember nem
                    hiányozhatik onnét, ahol a kor lelke megszólal; ha tárogató, ha vásári síp vagy
                    gyásztrombita is a hangja! Éva, akkor neked is ki kell bújni az odúdból, egy
                    napra,arra a napra! Én ott leszek, mi ott leszünk
                    Bálinttal!</p>
				<p>- Ez érthető - gúnyolódott kissé még mindig Éva -, de én mit keressek?</p>
				<p>Tekla hátravetette fejét, s tekintete a mennyezeten függött, mozdulatlanul.</p>
				<p>- Asszony vagy! Mi... szegénykék, önmagunk kis rabjai! A szívünkkel bíbelődünk
                    egyre, sorsunk kis tömlöce ez. Mosogatjuk könnyvízzel, díszítjük szerelemrózsás
                    kárpittal - ennyi a miénk; várunk, sírunk, félünk és szülünk. De néha, mikor így
                    készül valami, a férfiak néha megpróbálják, hogy izenjenek nekünk. Elkötik egy
                    időre a láncot, és igazuk van: miért lenne drágább a mi létünk harca, mint
                    szerelemre? Egy kicsit uszítanak, és mi rohanunk a barikádokra meghalni, mintha
                    szerelmes nyoszolyákba hívnának. Fölös létünk heve jó lobbot vetni és csóvát
                    hajtani... és szegény, kisarcolt tetemeinkkel tömni az árkot... az ócska falak
                    előtt, hogy leomoljanak... Igen,nekünk is ott kell
                    lenni!</p>
				<p>- Tekla, áldjon meg az Isten, írd meg ezeket, mert igen szép mondatok! Nekem
                    pedig add tudtomra prózában végre, hogy miről beszélsz!</p>
				<p>- Igen!... Hogyne! De hisz te tudod a dolgokat! Eleget tudsz Pallayról, a Máthé
                    Feri pártjáról és törekvéseikről, aJövendőről, a
                    liberális Páholyokról, a munkáskérdések égetőn sürgős, túlérett voltáról. Nos,
                    hát: szépszerével nem fog lehetni, most már világos! Ez nem ügye a hatalmon
                    levőknek, s mióta forszírozzuk, még a vártnál is konokabb, merevebb ellenállás
                    fogad. A Majthény-Szinnay-féle kis éretlen, utópiás pártforradalomka idején
                    Pallay elvben sokkal több engedménybe belement, mint most, évek múlva, mikor
                    ugyanez a kérdés fenyegetővé nőtt és érett; s az egész intellektuális
                    közvélemény, a demokrata sajtó, az üldözött, új irodalom mind mellé állt, és
                    vallja, vállalja, követeli hangosan... Nos, hát nem fog csínján menni! Jó! Tán
                    vér fog hullani az utca kövére; ők akarták! “És minden emberszív grálkehely, ha
                    vére az utcára hull!” Igen, ez egy új verssorom, ne nevess! Ott leszünk...
                    Április elején “tárgyalják” ezeket a javaslatokat; Hiób utóda s két zsidó
                    ügyvéd-képviselő; ennyi a miénk ma a Házból! Persze, szegény Gáborra szükségünk
                    lett volna; de hiába... na! Az “urak” egyébként kurtán akarnak elbánni; egy új
                    dreadnought megszavazása, ez a sok őrjítően fölösleges költsége a külső béke
                    fenntartásának, melyet a fene se bánt... tízszer annyi időt és szót vesz
                    igénybe. Sommásan akarják leszavazni, mint “időszerűtlen”-t. De ott leszünk mi
                    is, az országháza körül. Tömeg, rendőrség, vér, ha kell; általános sztrájk, ha
                    kell...</p>
				<p>- Elég, fiam! Na, ne idegeskedj! Mindjárt szólok Márisnak, hogy tízórait hozzon;
                    jó friss vajunk van; tán a rétes is kisült. Várj csak, hadd vetem le ezt a
                    telimázolt zubbonyt!</p>
				<p>- Éva, Éva! Nem is tudom, sajnáljalak-é vagy irigyeljelek most ezért a sok színes
                    foltért... De tudod, engem el nem ámítasz!Nem hiszem,
                    érted, hogy nem valami régi szerelem tart meg ilyennek! Valami fájdalom keményít
                    tán, vagy asszonyi gőgben játszol színházat önmagadnak befelé! Azt hiszed, hogy
                    abban, amit remetemód elbújva most mázolsz a világnak, egy jó, modern
                    pszichológus, egykülönb Máthé Jani nem tudná kimutatni
                    életed Nagy Férfiának minden nyomát; még a cipősarka formáját is, amivel beléd
                    tapodott?... Minél jobb, amit csinálsz, annál biztosabban!... Végre is egészen asszony vagy minden mozdulatodban; minden
                    vonásban, főleg amit vászonra kensz!</p>
				<p>Éva elfordult, hogy Máris felé menve, elvegye tőle a tálcát. “Egy pillanatra!” -
                    mondta, és kiment gyorsan kezet mosni a festéktől, aztán visszajött, és vigyázva
                    kenni kezdte a vajas kenyereket. Tekla némán ült ezalatt merev tartásban a
                    pamlag közepén; arca kimerült volt, a vonásai közt akaratlan remegés támadt;
                    hogy elrejtse ezt, végre tenyerébe fogta két arcát, és csak szép, nagy, égő
                    szemei látszottak, és mintegy külön élt, beszélt a nézésével mindenféle finom,
                    rejtelmes és mély dologról, melyek a százszor érző lélek mélyén s e finom
                    testben éltek, s melyeket meg se érintheta szó; ez a
                    sok-sok, erőlködő, zilált, hiábavaló szó; amiket lázas, kigyulladt perceiben ily
                    visszatarthatatlanul, ily pazarlón elliheg. Éva tudta, hogy ezek már a
                    visszahatás pillanatai, hogy ilyenkor, elcsendesülve, a “beszédmámor
                    katzenjammerét” érzi már. De most ő sem tudta megállani, hogy meg ne mondja, ami
                    egész idő alatt eszében járt.</p>
				<p>- Egyszer, mikor hozzád mentem, Tekla, még tavaly télen volt az, úgy hiszem;
                    történetesen szegény kis Bereivel találkoztam, elkísért egy darabon,
                    mindenféléről beszéltünk, tán rosszkedvű volt, és szerette volna, ha még velem
                    maradhat, és kibeszéli magát, szóval a te kapud előtt, mikor végre búcsúztam,
                    azt mondta: “Ej, minek megy ilyen gazdag házba?...”</p>
				<p>Elhallgatott, mert a vendég nem felelt; mozdulatlanul ült elkomorult vonásokkal,
                    egyik teáscsésze mintájára meredt szemmel. Most szinte Éva bánta meg.</p>
				<p>- Igen - mondta végre Tekla egész halkan és száraz hangon. - Tudom, érzem ezt is;
                    a tevét, mely nehezen lép át a tű fokán. Mit tegyek? A nevelésem megfosztott
                    attól az életképességtől, az ellenállástól, mely a szegény embereket edzi és
                    fenntartja; én összehullnék, elzüllenék... ha tolsztoji módra akarnám levonni a
                    világnézetem minden konzekvenciáját. Mi sokkal nyomorékabbak vagyunk! És...
                    (vetette fel újra élénkülő tekintetét) és itt egyébről is van szó! Én egy
                    zseninek a felesége leszek! Annak kelleni fog a pénz, az én összeharácsolt,
                    jobbra nem méltó, öröklött vagyonom, hogy semmitől ne függjön, hogy kinőjön
                    egész pompájában, mint Buddha Isten a lótuszvirágból; hogy semmi ne gátolja,
                    hogy éghessen gyönyörű lobogással az emberek előrevivő útján...</p>
				<p>- Jó, már értelek, kedves! - hajolt fölé Éva gyorsan, becézve, engesztelőn; félt,
                    hogy megint felizgatja magát; komoly idegrohamtól tartott már, hisz csakugyan
                    “hecces” napjai lehettek az utolsók! Odarakta elébe a teát, vajas kenyeret,
                    süteményt; megcsókolta, mosolygott.</p>
				<p>- Vajon, Tekla, a ti kollektív államotok vagy munkarendetek vagy micsodátok
                    idején, jutna-é minden ember tízóraijához csak ennyi vaj, tészta, só és cukor
                    is, amennyit én a sokat felpanaszolt ecsetemmel meg tudok venni a
                    “társadalmon”, azért, mertvannak gazdag emberek?</p>
				<p>- Először is mi ilyen utópiákkal, ilyen zagyva álmokkal...</p>
				<p>- Nem foglalkoztok. Tudom, tudom; ezek bolondságok! Hogy mi lenne, ha egyszer
                    minden úgy lenne, ahogy sose lehet! Csak tréfáltam! De most nem hagylak többet
                    beszélni; csókoljuk meg egymást és együnk!</p>
			</div>
			<div type="chapter">
				<head>17</head>
				<p>Napokra megzavarta a munkában minden látogatás, minden emberi szó; pedig mégis
                    éreznie kellett a közlekedés szinte testies szükségét. Ha egész nap bezárkózva
                    maradt és dolgozott, s másnap, harmadnap éppúgy, végre zavaros bódultságot
                    érzett, főfájást s olyan fokú elszigeteltséget mindentől - a színeket, a
                    kifejezés lehetőségeit, amunkát kivéve -, hogy
                    egészséges ösztöne megijedt ettől, sokallta; nem, ennyire már nem szabad
                    eltávozni! Teklától hallott egyszer egy kínai mesét egy festőről, ki egyszer
                    nagy tömeg jelenlétében odament a képe elé, kinyitott rajta egy kertajtót,
                    végigment egy ösvényen, aztán eltűnt a fák sűrűjében; belement, beleveszett a
                    képébe, hasztalan várták vissza; senki nem látta többé... Ez félelmes néha; ez a
                    megbomlás volna! S erőlködve egyensúlyozta magát néha a gyermekei kacajával, egy
                    sétával; vagy kétszer elvitte Márist s a fiúkat délutáni színházba... Csak
                    azért, hogy aztán napokig szabadjon büntetlenül abban élni, kizárólag és
                    mindenestül, ami úgyis egyetlen valósága, igazi léte és kapcsolata volt most. A
                    képe...</p>
				<p>Már látta az egész, nagy vásznán a zöld színek hullámlását, mely még bizonytalan
                    formákat kellett, hogy összekössön és kiemeljen; lombot... valamikor leveles
                    ágak, fák csodálatos látszatait. A falomb, e mély rejtelmű és néma élet akart a
                    kép összes tárgya lenni; egy elképzelt, sohase látott tájék; azoknak a
                    helyeknek emléke, melyekről az ember álmodik néha és el nem felejti; vagy tán
                    járt is ott az élet mindenféle zagyva tompultságai közt; egyedül, egyedül és egy
                    különös pillanatiglátott. Látta, hogy a lomb milyen
                    zöld, az ösvény milyen mozdulatlan és fehér; a fűszál meghajol egy bogárka
                    súlyától, s ott beljebb, az árnyék mélyén megül valami és pihen. Mikor érezzük,
                    hogy minden fa és minden fűszál egy egészen külön, mély és magános létezés
                    titkát rejti; jön valahonnét, folytat valamit, s mi állunk középütt ámultan és
                       önmagunkra rezzenünk; állunk riadtan és figyelve;
                    várunk valamit. És egyszer csak mintha összehajolna, egymásba borulna minden,
                    bár ez csak bennünk történik;egy lesz a kép, és mi benne vagyunk... enyhület és megnyugvás jön, csend...
                    Nagyon édes és magános belehullás; abéke perce.
                </p>
				<p>A “Béke ligete”, igen, így kellett neveznie, bár véteknek érzett bármennyit is
                    más eszközzel, szóval fejezni ki abból, amit így a saját nyelvén, egy sík
                    fényjátékaiban, színek és formák heves sugallatában oly szerencsésen átélt. Már
                    kezdetét vette a megvalósulás. A csodálatos liget hullámos bokrai s gyönyörű
                    útvesztői, enyhe halmok és bársonyölű tisztások mintha felitták volna a fényt,
                    azt a különös, mély álom-napfényt, melynek távoli, valószínűtlen sávja messze a
                    horizont szélein révlett. Fák és bokrok aljába, mintha ösmeretlen helyről áradna
                    a bronzos, halovány sugárzás; majd néma megértésben találkozna egy ösvény
                    halovány árnyékaival, a pázsit álmatag zöldjével. Éva nem sejtette, hogy
                    micsoda ügyesség, eszközök és tudás mily technikája révén sikerült elérnie ezt
                    vagy azt. Szerencsés véletlennek kellett éreznie, hogy képe ott a vásznon máris
                       önmagához hasonlított; ahhoz a képhez, mely
                    megteremtőjében felőle életre kelt; tán már régen és öntudatlanul, számtalan
                    belső vágyban és ritka pillanatokban. “A Béke Ligete”... Talán mégis a formák,
                    vonalak enyhülete, az elosztás, csoportosítás volt az a bűbáj, mely elfogódottá
                    teszi majd a kép előtt állót, mint őt magát, ahogy lelkébe rezzen, bár soha,
                    senki nem emlékezhetne ilyen alakjára látott erdőszélnek, sem facsoportnak vagy
                    bokrok rejtekének és halmok hajlásának; itt mégis emlékszerűen, hat minden... Itt véget ér valami, bezárul valami; tán
                       minden: nyugtalanság, zaj, lelkendezés, ügetés
                    megáll, elpihen. Holott még él és szelíden ragyog a lét; titokszerűn, némán
                    tenyészik e magányban, az édes szépség teljében; áll, mosolyog, s mintha örökké
                    így maradhatna most már!... Levél nem rezzen, szárny nem lebben, nem hervaszt a
                    fény; szellőnyi mozdulat nem volt ezen a képen.</p>
				<p>A korai tavasz délelőttjein, jókor reggeltől fenn dolgozott a magas állványon, de
                    mindig bent, mindig szemközt a művével, s csak önmagából merítve. Heteken át
                    tartott így akkor is, mikor már nem kellett küzdenie, csak teljesíteni. Sejtette
                    előre, hogy írók s aszó egyéb emberei majd el tudják
                    mondani azt a sok érzést, sejtelmet, álmot, jelentőséget, melyekre e vászon
                    előtt hangolódni fognak, de neki nem voltak ezekre szavai, s nem is érezte
                    szükségét. Ámulnia kellett azon is, hogy az elnevezést megtalálta. Lelkéből
                    szerette ezt a képet, mert oly kevés gyötrelmet okozott munka közben; s a
                    megtalálás annyi szabadító gyönyörét.</p>
				<p>Április volt, mire annyira jutott, hogy megzavarástól nem kellett félnie;
                    jóformán készen volt. Akkor látta csak, hogy nagy fizikai és szellemi munkát
                    végzett e rövid időn; hogy folyton egyedül volt. Emberekre gondolt szándékosan
                    most már, kikészült e vállalt remeteségből. De mikor híre járt volt, hogy
                    valamin nagyban dolgozik, lassan mind elszoktak tőle; tán el is feledték teája
                    illatát, lámpája fényét, mely egy időben körébe vonta, összeszoktatta
                    néhányukat. Ilyesmi hamar múlik. Mit művelnek? Őfelőle azóta barikádokat
                    emelhettek az utcán, kivívhatták a “milliók jogait”, megbuktathatták Pallay
                    Pétert! - gondolt mosolyogva Tekla utolsó, viharos ittlétére. De mégsem! A
                    cselédje Máris útján akarva, nem akarva értesült a külvilágról. A leány -
                    ezúttal komoly - vőlegénye, egy vasesztergályos (kitűnő és irigyelt parti),
                    születésére fogarasi szász, jól kereső, “nagyon okos”, ragyás fiatalember,
                    kötelességszerű és avatott szocialista, népszállóbeli kölcsönkönyvekkel együtt
                    szociálpolitikai eszméket is szállított a szép leánynak; mindenképp ki akarta
                    művelni; s fogékony talajra lelt benne. Éva egyszer lelt a gyerekszobában egy
                    kis összevarrt füzetet, azt hitte, a kisfiúké: “Ánc-egy, cvá-kettő, dráj-három,
                    fir-négy...” ezt olvasta benne az első lapon, majd más német szókat és kis
                    mondatokat... “Bizony, magyarázta a leány törülgetés közben - nem is szép a
                    nagyságos asszonytul, hogy úgy fel se veszi már a szegény, elnyomott nép
                    sorsát. Itt munkál a jó, csendes műterembe’, keni a festéket, jó, szép az is, de
                    hogy mán aJövendőt se olvassa el. Csak én, mielőtt
                    begyújtanék vele, ámbár azt mondja ez az én hátramozdítóm, hogy azt se nagyon
                    érdemes, mert csak urak írják azt is, méghozzá magyarok! Na, nem úgy mondom, de
                    az olyan zöldszász, tetszik tudni, már olyan a fajtája, nem enged, mint az
                    öszvér. (’Sz csak ne tudnám már olyan jól, hogy kell bánni űkemivel!) Az én
                    fajtám se igaz magyari, de én mán tíz szót se tanultam meg ólául, pedig öregapám
                    máshogy se tudott, fel is kötötték valamiér’ negyvennyócba. De most mán mongyam
                    én is, hogy nem vagyok magyar? Hát ki tudja azt biztosan magamagárul, hogy
                    igazibb nálam, ki ösmerte az ükapja nagyapját?... Na, de ahogy most van, nem sok
                    örömünk lehet az országunkba, annyi igaz! Annak a Kürthynek is, akit tetszett
                    emlegetni, csak az a szép a versibe, mindbe, aki a Jövendőbe gyön, hogy pap se szidja úgy a népet a prédikációba, mint
                    ahogy az káromolja még az Istenit is a magyarságnak, maga fajtájának; ámbár
                    nemigenmegy rá a vers. De Puszter János, ez az enyim, azt mondja rá, amennyit kiért belőle, hogy igen
                    szép, meg hogy azért dorgálja csak, hogy magába szálljon! Egy versit mán
                    muzsikára is vették, hát az a mafla német nem megtanulta harmonikára? Csak
                    nagyon rívatja, keservesíti, frissebben kéne azt, mind mondom neki. De mán olyan
                    a fajtája!... Na, hanem arra a főminiszterre haragszik mindenki, ha arrul
                    beszél, még ez a bús német is ököllel veri az asztalt. Azt mongya: bezzeg jók
                    voltak neki a munkásnépek, mikor újságokba, gyűlésükbe őtet dicsérgették a
                    rebell grófok ellen, akkor hajlott feléjök, félszájjal ígért minden jó törvént,
                    most meg nem sürgős neki! Hát mi az Isten sürgősebb? Mer’ nem akarja, tudja ő,
                    hogy miér’! Hogy a frász törje ki, a halálos nyavalya hétszer csavarja
                    gúzsba!”...</p>
				<p>- Te! Ne káromkodj itt, mint egy cigány, nézze meg az ember, mindjárt kidoblak!
                    Ezt biztos, hogy nem a németedtől tanultad! Így aztán hiába “művelődől!” (Éva
                    nem állta meg, hogy ne nevessen.) Hát azt tudod-é, hogy aki igaz szívibül
                    szocialista, annak szidni, gyűlölni kell minden gyűjtött-pénzt, az olyat, ami
                    egy csomóba van rakva? No már most: kis csomó, nagy csomó, ki tudja, hol
                    kezdődik, ami márnagy? Te meg mégis arra vagy
                    legbüszkébb, hogy a mátkádnak ezer korona félretett pénze van, neked meg
                    hatszáz. Terajtad múlik az, hogy több nincsen? És ha a nagylutrit megnyernéd,
                    házat vehetnél Pesten, akkor is azt vallanád-e, hogy gazember, aki nem a dolga
                    után, hanem kamatbul él!</p>
				<p>- Dehogy!... (A leány egy percig eltűnődött.) ’Isz ha akkor is súrolnék-mosnék,
                    avval csak más szegénnek venném el a kenyérit, a vagyont meg még csak
                    szaporítanám! Hát nem?... Ejnye, miket nem tetszik mondani! Ha én gazdag vónék,
                    nem az a Máris vónék, aki most vagyok! Akkor az vóna a sorsom, meg a dógom, hogy
                    jól éljek és őrözzem, amit az Isten adott, máma meg az a dógom, hogy
                    megharagudjak a nagyurakra és szidjam Pallayt vagy akárkit. Az úgyse hallja,
                    annak nem ártok, a mérgem meg kifújom rajta. Ki-ki beszélje a magáét, abbul oszt
                    kisül valahogy az igazság, úgy az összesbül. Csak mi nem tudunk rulla!...</p>
				<p>- Na, most elég! Már nagyon gyorsan beszélsz, a múltkor is így jöttek rád a
                    görcsök. Pedig amit Tekla nagyságának lehet (annál érdekesebb tőle), azért téged
                    faképnél hagy ám a németed!</p>
				<p>- Csak azt ne tessen hinni! Rám gyött a minap is, hogy itt vót, de az úgy karolt
                    éngem, úgy istápolt, a könnyem is kijön, ha rágondolok! Nincs az az úr, aki
                    különbül!... (Már-már sírt a megindulástól, alapjában nagyon büszke és boldog
                    volt a németjével.)</p>
				<p>- Na ládd! Becsüld is meg jobban, és ne mondd róla mindig, hogy “mafla!”</p>
				<p>- Tán nem megbecsülöm? Az ember csak úgy szégyellősségbül mond ilyeneket, meg hát
                    hogy nem olyan friss, mint teszem, ha magyar legén vóna! De leginkább még azért,
                    hogy el ne bízza magát annyira ez a pukkancs házmesterné, ha látja, hogy milyen
                    nagyra vagyok, akit ő kerített össze velem! Úgyis mind azt járja az a nagy
                    szája, hogy neki köszönjem! Oszt miér’? Amér’ a kvártélyosa volt, oszt
                    leszeretgette nekem, oszt mikor mán majdnem rágyött az ura, hát nagy-szívesen
                    vélem ösmertette színbül, éngem hitt harmadiknak. Jól megjárta velem, az
                    igaz!</p>
				<p>- Na, lásd! - ütött vállára Éva szeretettel. - Most pedig indulj le a telefonhoz,
                    hívd fel Gond urat aJövendőnél, ha ott van, mondd, azt
                    izenem, már kész vagyok a nagyjával, és örülnék, ha felkeresne valamikor.</p>
				<p>Maga leült, és írt pár sort a kis Farkasnak, szívesen látja most pénteken. Ez a
                    jó, mindig vidám fiú majd mesélget neki a világról, ahogy azóta forgott; az ő
                    derült és egyszerű módján, ez jót fog tenni. A fiú jött is már másnap, de
                    szeméből levertség nézett, most nem mosolygott azzal a gyermeki jóindulattal,
                    ahogy szokott.</p>
				<p>- Már tudom, Éva asszony, tegnap hallottam én is! Kérem, ne vegye annyira a
                    szívére!</p>
				<p>- De mit, micsodát, az Istenért? - bámult rá Éva semmit se értve.</p>
				<p>- Hát nem tudja?... Jé, hát igazán nem tudja még?... Ó, most én mondjam el,
                    Istenkém! Hát... szóval, hogy az Eszterházy-díjat odaítélték.</p>
				<p>- Á, úgy?... És kinek? (Éva valósággal zavarba jött.)</p>
				<p>- Bizony, a Pirkler-féle Múzeum-Egyesületnek!</p>
				<p>- Egyesület?... De hát hogy? Mióta?</p>
				<p>- Az a vén fiskális azt csinált belőle alattomban. Jaj, milyen disznó-ügyesen!
                    Benne van az öreg Hiób, a másik Schönné, a Joó testvérek, néhány milliomos, a
                    művészek közül Lussini, Major, a mi Bokor Janink, még szegény Simon neve is;
                    végül Vajda Róbert igazgató, akit most megint pártolnak és kedvelnek a
                    minisztériumban. A kultuszban csinálták meg elébb a dolgukat, lám, mondtam,
                    ugyi, hogy nekünk is ott kellett volna fogni valakit!... Úgy vitték a dolgot
                    Pallay mint belügyminiszter elé, már készen, Vajdát, azt mondják, hivatalosan is
                    felszólították véleményadásra. Legtöbbet azzal a néprajzi gyűjteménnyel értek
                    el, amelyiknek legnagyobb és legkülönb részét maga szedte össze Éva asszony,
                    most lesz két éve. Hát nem disznóság, mondja?</p>
				<p>- Dehogy! “Ember”-ség inkább! Különben... ezt sejthettük, ha nem is épp ezt,
                    valami ilyenfélét!</p>
				<p>- Ó! Magát nem is lepi meg nagyon? Hiszen én is, persze... mindnyájan lemondtunk
                    már; de azért tegnap magamon kívül voltam! Ilyen suttyomban, ilyen gazul! Major
                    Hugó volt a főmacher, az a kétszínű, az a jassz, csaló, más feleségét
                    csábítgató! Mit szól, köztünk volt az a renegát! S a vén pimasz! Még most is
                    keveri a gyomrom az a sok gaz drága lé, pezsgő, amit a bálján beittam. Tisztára
                    ellenünk dolgozott, tudta jól, hogy mit terveztünk. Tán még mi juttattuk eszébe
                    nagy jámboran!... Képes volt lekötni, hogy holta után az államra hagy mindent, a
                    kincseket érő gyűjteményeit, érmet, képeket, néprajzi holmit; csakhogy mindvégig
                    külön maradjon, s az ő nevéről hívják: Pirkler-Múzeumnak. Hát persze hogy erre
                    nem csinálhattak mást, mint hogy elösmerjék Egyesület-nek, odaítéljék az
                    Eszterházyt, sőt még egyéb szubvenciót is megígértek neki.</p>
				<p>- Nézze, Farkas, ha így van, akkor csakugyan természetes! Általános szempontból
                    is! - mondta figyelmesen nézve a fiú arcába. - Aztán meg - folytatta nyugodtan -
                    mondja,akartuk mi eztigazán? Nem
                    hanyagoltuk el, nem engedtük ki az ujjaink közt, ami kilátás volt is?
                    Összetartottunk-e eléggé? Nem úgy tettünk-e, mint a majmok a fán, játszanak
                    valamivel, tetszik nekik, zörgetik, próbálgatják; micsoda nagy dolog lesz
                    abból, aztán elunják, elengedik...</p>
				<p>- Hogy beszélhet épp maga így?</p>
				<p>- Elgondoltam, Farkas: kellett-é valamire igazán ez a mi egyesülésünk? Ha valami
                    szüksége és értelme lett volna (egyéb, mint a közös zsúrozás, kávéház, szerelem,
                    divat), akkor széthullt volna-é olyan egykettőre? Hisz Bokor és Block nem
                    “jasszok, csalók, csábítók”, mégis átkényszerültek.Ott,
                    úgy látszik, jobban ügyeskedtek, míg mi álmodoztunk.</p>
				<p>- Bocsánatot kérek, miföstettünk!</p>
				<p>- Igaz! Ez igaz! De azt csinálhatjuk ezután is! Épp az a kérdés hogy a
                    művészetünkhöz kell-é ilyen külső cégér, zászló, csapat, nevek hűhója?</p>
				<p>- Hm! Nem szabad mindent elfelejteni, Éva asszony!... Tudja, enni is kell, meg a
                    festéket is pénzért adják. Én most föstettem le a “Buda gyöngye” asztaltársaság
                    alelnökét kétszáz koronáért a jubileumára. Mert az embernek nem is csak magára
                    kell; néha van valakije, akit jobban szeret magánál, s aki jobban is megérdemli.
                    Én... igen, hittem abban, hogy itt lehet lesz művész is maradni, meg élni is, családot eltartani végre. És ebben bízva nem
                    forgattam magam, mint a keddi gyermek, nem spekuláltam, hanem mázoltam,
                    mázoltam. Ha lehetett, hát jót, mikor aztán megéheztem, akkor lopva egy-egy
                    giccset, s reménykedtem, hogy jövőre ilyenkor semmi giccset nem kell majd
                    mázolnom, és biztattam szegénykémet, hogy lesz majd neki is jó ruhája,
                    taníttatni fogom, művelt hölggyé neveltetem a művészetemből, azigaziból, amitől nem leszek
                    utána szomorú!... Hát hiába! Ügyesnek kellett volna lennem, mint azoknak, most
                    én se állnék itt! Mindegy na, leszámoltam én már, tán nem is nagy kár értem,
                    őneki, szegénykémnek nem szabad tovább várni, nyomorogni; elég volt az angyali
                    türelméből! Ezen a héten, Éva asszony, tán eldől a sorsom (ha ugyan sikerül az
                    is!) - olyan helyzetbe megyek, hogy sose lehetek többet a magam kedve szerint
                    művész, tán nem jobb egy mesterembernél, amilyen az apám volt... Dehogy jobb,
                    százszor rosszabb, mert az (nyugodjon) lakatos volt; az becsület, de én vászonnal, ecsettel fogok iparoskodni! Semmi! Majd
                    beleszokom!... De megházasodok, ilyen pici kis gyerekeket nevelek, lesz lakásom,
                    neki majorsága, tejecskét ihat a lelkem. Egész belesápadt, belebetegedett már
                    úgyis az értem kínlódásba-várásba, munkába. Ezér’ a nyavalyás művészetér’! Ami a
                    kutyának se kell igazán, meg aki veszi is, csak proccbul veszi,
                    szomszédja-pukkasztásbul! Egy ilyen koldus országba! Minek is ébredtem én rá,
                    minek lettem én “Művész úr?”... Vagy akkor miér’ nem állok úgy, mint az ujjom,
                    mint szegény Simi? Az mehet akárhová, messzire, szíjhatja a szemibe minden
                    szépségit a világnak; szabad, mint a madár... mert őtet nem szereti vissza az,
                    akit szeret!...</p>
				<p>Éva csak hallgatta, most már némán, lehajtott fejjel; vádat érezve ki mindegyik
                    szavából. Igen, ez talán áldozat! Az ő szervező álmaiké vagy a mások
                    ravaszságáé, saját jámborságáé, ezé a “koldus” országé! Vagy azé, hogy egy
                    Pirkler nevű hóbortos öreg egyszer őbelé gabalyodott, aztán haragudott, ellenük
                    esküdt!... És ki tudja, hány művésztalentum megy így tönkre ösmeretlenül,
                    névtelenül, míg ő, Rosztoky Éva megél az iparkodásai révén, csinosan lakik,
                    családot tart, el is utazhat néha “szépséget szijni!” Különb ember náluk, vagy
                    különb művész, vagy csak ügyesebb?... S hirtelen, most először jutott eszébe,
                    hogy ugyan ki fogja megvenni és micsoda áron és micsoda praktikákkal az ő új,
                    nagy képét ebben az országban?... Félénken emelte fel a fejét, megkérdje-é,
                    micsoda új helyzet az, melyről beszélt?... Tudta, hogy az imént is füllentett
                    picikét a szegény a “házmester apósa” portréját illetőleg, majdnem dupla árat
                    mondott szeméremből...</p>
				<p>De az ilyest ők már rég megszokták, megbocsátották és leszámították egymás
                    beszédéből, minden kép, könyv, szobor bevallott árának legalább a felét.</p>
				<p>- Titok az a sorsfordulat? - kérdezte végre halkan.</p>
				<p>- Még most... nem mesélem, még ez se biztos! - mondta és sóhajtott. - Beszéljünk
                    másról, jó? Olvassa aJövendőben az új regényt?</p>
				<p>- Ó, dehogy!</p>
				<p>- Nem értek hozzá, de azt hiszem, az se jobb ám, azé az íróé, mint amibe én
                    veszejtem majd magam! Csak más! Ő a “modern társadalmi eszmék” számára adja el a
                    tollat, mit csináljon? AKultúra is pász, vége neki! De
                    hogy meglátszik az ilyen egy regényen is! Bár én nem értek hozzá.</p>
				<p>- AKultúra összes írói a Jövendőhöz mentek most?</p>
				<p>- Á, hova férnének oda annyian? Kürthy Bálint igen, az ott most minden! Úgyis
                    csak azt akarta, hogy a többi ne éljen, a kicsik! Persze, egy zseni, az nagy
                    dolog, de tudja, én most, hogy sokat vagyok egyedül, néha olyakat gondolok, hogy
                    nem több annál még mindég egy igazán jó ember?... Hát persze, a többiekért se
                    volt nagy kár, akárcsak énértem! Nem, lássa, senkiért se kár, aki nem bírta,
                    akit támogatni kell, hogy ne zülljön a művészetében vagy, hogy legyen egyáltalában! Itt van például maga, ugye hogy... Na jó, nem,
                    nem! Hát nézze, ezek az írófiúk: hogy ezek miket műveltek, hogy éltek! Mi
                    piktorok mind ártatlan gyerekek vagyunk hozzájuk képest, de én nem kívánnék
                    olyan felnőtt lenni. Amit az a Hort művelt ezen a télen, valami színésznővel,
                    aki nem is színésznő, hanem az a betegsége a boldogtalannak, hogy őt mindig
                    “híres” emberek, írók szeressék; az a híres Máthé-szalon rontotta így el meg tán
                    Kürthy, mert az is volt vele pár hétig, de az legalább szép verseket írt róla,
                    nem aljasságokat, mint Hort! Méghozzá a legtrágárabb élclapba, az ő
                    szerelmükről, ahol mindig “kis trágyabogaram”-nak titulálja meg “rózsaszínű kis
                    ganajféreg”-nek. Persze, mindenki tudja róla, hogy abba a sovány leánykába volt
                    szerelmes, akiről azt mondják, hogy már klastromba készül. Hát mikor abszintet
                    isznak valami rossz kávéházban a cimboráival (azt is csak proccbul,
                    párizskodásból), belekeveri a Nóra nevét is trágár dalokba, iszik érte, s nem is
                    hívja másképp, mint a “zsidóliliom”. Hát emberek ezek, mondja? Hát nem több
                    ezeknél a Buda Gyöngye asztaltársaságból akárki? Az utolsó novellája Hortnak
                    arról szólt, hogy öl meg két elhanyagolt kamaszfiú egy utcalányt az ékszereiért,
                    két gimnazista fiú. Azt mondják, pompásan van megírva. Annál rosszabb, nem? Ha
                    nagyocska fiam volna, nem volna egy perc nyugtom... De hát tehetséges; itt ez mindenre magyarázat, ha tudná, hogy utálom már ezt
                    a szót, meg hogy magam is ilyen “tehetséges” vagyok! Ó, ha békében hagytak volna
                    a műhelyemben! Ma már rendes ember volnék!</p>
				<p>- Most el van keseredve, túloz. Majd megnyugszik.</p>
				<p>- Adja Isten mielőbb! Lesz kertünk, majorságunk... azt hiszi bánom, sajnálok
                    valamit? Windel még mindig csúnyábban teszi vagy Bokor Jani; hogy meglapult az
                    is szegény! Na, de az legalább a családjáért, az anyja beteg, ez érthető!... De
                    hát az, amibe most az “irodalom” belement, az egész munkásügy, azt hiszi, komoly
                    dolog? Máthé Feri akar nagy ember lenni, vezér, az első szocialista képviselő -
                    hisz az egész sztrájkot nem is akarja ő komolyan, csak ijesztgetni vele Pallayt,
                    hogy alkudozásra bírja. Paktálni szeretne: hogy majd ő hangulatot csinál a
                    lapjában s a pártban a katonai javaslatok mellett; fizetségül. Hát az talán
                    szocializmus, az talán a munkásnépek javára szolgál?Ezért
                    kell így fellármázni, felizgatni őket? Politika, személyes érdek minden! S
                    ezek a bolond írók, hogy belementek, még az aprók is, Kürthy talárjában
                    fogózkodók! Hogy üvöltenek, lelkesülnek most vele a “Dupla Ász”-ban, bár a kis
                    írásaikat most nincs hol elhelyezniük! De még tán jobb így nekik, könnyebb: nem
                    kell kínlódni, tollat rágni hasztalan, s a pincér azt mondja: “az író urak
                    asztala”! Az a kis beteg Berei is... abból a pénzből, amit gyógykezelésre küld
                    neki titokban, azt mondják, valami jótékony tündér, szoknyás mecénás... jaj,
                    ezekkel is hogy torkig vagyok! Legtöbb esze volt annak a kis kacagós Esztinek,
                    akit mindig csúfoltak és minden csúnyaságba belehecceltek, hogy könnyelműségeket
                    mondjon önmagáról, pedig ő volt a legártatlanabb mind közt, avval éltek vissza;
                    elhitették szegénnyel, hogy a malackodástul az ember mindjárt művész. Most végre
                    kimenekült az istenadta, egy képes családi lapba dolgozik, ott a maga helyén
                    van, jól fizetik, megbecsülik. Nemsokára le fogja nézni a volt társait, és
                    joggal, mert az ő nevét ösmerni fogják az országban!</p>
				<p>- Ej!... Ez az ország!...</p>
				<p>- Persze, az ország! Ezt mondták a Mátyás Király Kávéházban is, úgynevezett
                    “tiszta pillanatok”-ban, mikor mindent beláttak, megbántak, sirattak, s azt
                    hitték, ezzel most már elég van téve! Éva asszony, kérem, ne üljön fel többé az
                    ilyen meghatottsági rohamoknak, magábaszállás-póznak, tudom, hogy elégszer
                    felült, mert én is! Nem tudják ezek már mi igaz bennük, mi csinált, úgy össze
                    vannak zavarodva! Egy-egy “jó pillanat”... ha még őszinte is, mit ér az? Azt
                    akárki tudja, abból nem sül ki semmi jó! Hamar belefáradnak ám, kell a
                    “cini-cini cinuska, cinizmuska”, mert nyavalyások, mert aki erős, tudja, Éva
                    asszony - az kibírja ám akár naphosszat is a jóságot, gyengédséget, s másnap
                    újra és harmadnap, mindég! Jó, Éva asszony, mondja, hogy prédikálok, stilizálom
                    én is a dolgokat, igazolni akarom magam előtt, hogy most kipottyanok... Lehet.
                    Éva asszony, de azért én mégiscsak jó fiú vagyok, és mégiscsak lesz kis
                    házikóm, kertem... lesz őneki friss levegő és tej és pihenés, hogy
                    meggyógyuljon; mert nincs jobb, nemesebb, tisztább ennél az asszonynál, bár nem
                    tud helyesírást, és én se nagyon tudok. Majd tanulni fogunk együtt, és a
                    gyerekeinkkel, hogy mindent megérthessünk... és figyelni fogjuk messziről, hogy
                    mi történik idefenn... hogy micsoda új homokvárak hullanak itt össze minden
                    harmadik esztendőben... (a miénk addig se tartott), hogy mi kezdődik újra nagy
                    hűhó közt, csírázik kevélyen és lottyad össze hirtelen, rossz szagokkal!... Az
                    “ország” - mondjuk; de hát az a hibás ebben? Az ország jó, termő, becsületes, a
                    paraszt egészséges és okos, másutt lesz a hiba valahol, Éva asszony! De azt én
                    már nem tudom, nem is kínlódom rajta! Én egyszerű ember vagyok, ezentúl nem is
                    igyekszek más lenni, ne haragudjon rám!... Talán sokszor fogok visszaemlékezni,
                    tán visszasírni is!... De nem, nem hagyom magam!... Magára mindig örömmel
                    gondolok, erre a műteremre, amit most bezárt előlem, mert félig kész képe van
                    ott... Éva, segítse az ég mindenben! Itt legalább őszinte lehettem!... Jó, hogy
                    egyedül találtam most... maga más, igen, őneki is mondtam.</p>
				<p>- Miért nem hozta el soha hozzám? - kérdezte Éva, tán csak hogy marassza,
                    tartóztassa még. Sohase hallotta így beszélni, s most úgy érezte, hogy nagyon jó
                    barátot veszít, kit sose ösmert, sose méltányolt eléggé. Pedig hányszor volt
                    vele együtt, hányszor hallgatta ez figyelni iparkodó arccal a többiek furcsa
                    beszédeit! Hát ez ilyen fiú? Meleg szorítással tartotta fogva a kezét.</p>
				<p>- Ó, őt, szegénykémet, nem, nem akartam, ő is fék volna! Egész egyszerű nő, nem
                    tud beszélni, mozogni úri társaságban, akárcsak én... de ő nem mázolt képeket,
                    hogy ezért elnézzenek mindent és eredetinek tartsák... És - gondoltam - hogy úgy
                    elvaduljon, mint Liza egy időben, vagy rákapjanak mint Esztire, Isten ments! És
                    maga is, Éva asszony, ne haragudjék, úgy körül volt véve mindig ezekkel... De
                    most magához jött, látom; így kell ennek lenni! És dolgozzék, maga erős, maga
                    bírni fogja tovább is... és gondoljon néha szívesen egy renegátra... aki talán
                    boldog is lesz!...</p>
				<p>És csaknem zokogott, mikor ezt mondta. Gyorsan, hevesen nyomkodta Éva kezét,
                    szava már elcsuklott; - “Isten áldja! Isten áldja meg!” - Sietett nagyon kifelé,
                    nehogy megeredjen a könnye. Éva maga is csaknem sírt, mikor már elment. A
                    lépcsőházba is leszólt utána, még egyszer kívánva neki minden jót... Aztán
                    megfordult, és bement a képéhez, de már nem föstett, csak nézte.</p>
				<p>...Volt ezekben a napokban egy egészen váratlan, pár perces látogatója is Évának.
                    Lussini Guidóné szaladt fel lopva, kacagva, dadával és egy szép kisbabával egy
                    napos délelőtt.</p>
				<p>- Drága aranyom, azt mondtam otthon, hogy Budán lakik a szabónőm, mert látni
                    vágytalak... vigye, vigye csak be dadus a kisfiúkhoz, hadd lássák, hadd
                    puszilják meg a féltestvérkét! Helyes baba, ugye? Jaj, Évám, de nagy eset az,
                    amíg a világra jön! Én nem tudtam, te olyan könnyedén csináltad! Milyen helyes
                    kis zug! Ez a szalonod? Á! Becsukva a műterem; biztosan nagytakarítás vagy
                    árverés! Ó, ösmerem már én is az ilyet!... Bár nekünk most nem megy rosszul;
                    szóval tartom a vén Pirklert, s ha elméri az orrát, egyszeribe rákoppintok. Azt
                    hiszem, így kell ezekkel bánni, nem helyes úgy teljesen elvegyülni velük!... Férjünktől a télen, képzeld, egy gyönyörű, valódi
                    csincsillát kaptam, őrült pénz volt, bár rém ügyesen vásárolta! Nagyon jó fiú
                    nekem, csak hát, tudod, őt kell a világ legokosabb emberének tartani. Akkor megy
                    minden!... Hát nem nyitod ki, szívem, a képeid nem láthatom? Tudod, ugye, hogy
                    mi most Múzeum-Egylet vagyunk? Tudod, nagyon jól megy most a rongyszedés! Mónika
                    minden héten elsóz tőlünk valami divatos, szépen lesimítkózott “Női fej”-et,
                    vagy “Táncosnő”-t merész, modernes, de azért ösmeretes és kedves mozdulatban,
                    tudod, ilyesmi kell most, minap egy ittjárt amerikai szappangyáros, vett. Csak a
                    Múzeuma számára nem akar vásárolni tőlünk a vén majom, de bánja az ördög! Fújja
                    fel a múzeumát! Ja, persze... mindez nem érdekel, ugye? Mik a te terveid, drága?
                    Külföldre menni? Csak nem ez jár a fejedbe’? Na, nem faggatlak! Igazán, csak úgy
                    éreztem, kell, hogy lássalak egy percre, éppúgy szeretlek ám! Tudod, ilyenekben
                    Guido is gavallér, mindég nagy tisztelettel említ. De adnék is neki! Nézd meg,
                    csókold meg Lussini Ágicát! Látod, már én is mama vagyok! Húsvétra elvárom a
                    fiúkat, okvetlen! Őszig már nem játszom, nem, de azután egy pompás szerep... egy
                    kis cseléd, cipőt pucol, így... köp rá! Na futok, Isten veled, édes! Úgy örülök,
                    hogy még mindig ilyen szépnek láttalak, egészen a réginek! Pá, szívecském,
                    csókollak, angyal!</p>
				<p>Elszaladt, finom illatokat hagyva és eleven, hangos, friss kacagásai emlékét. És
                    Évára most mégsem hatott jól. Miért? - kérdezte magát. Elszokott az effajtától,
                    vagy mégis feszélyezi ez a név, melyet ő viselt előtte? Vagy hogy Zsófiban volt
                    most valami palástolt, valami nem természetes; amit szélességbe, kacajba,
                    csókba rejtett. “Vajon, mit akart tőlem megtudni?” - ez volt az Éva gondolata,
                    mikor elment. Vagy csak eldicsekedni jött?... - Hogy megkövéredett! - mondta
                    Máris. - És nem is szép az a kislány!...</p>
			</div>
			<div type="chapter">
				<head>18</head>
				<p>Halványan leveleztek a bokrok odalenn; Máris az ötödik emeletről leste, hogy
                    “milyen szép, magyaros legény” nyesi az akácfákat kerekre az utca során. Egy
                    szemközti üres telken rég kisarjadt a fű. De Éva még mindig a műteremben ült,
                    naponta pancsolt, javítgatott, rég tudta, hogy kész van már ilyenkor a kép, de
                    azért mindennap volt rajta néhány ecsethúzás. Legtöbbször már csak ült előtte
                    tétlenül, bár nem bírta még “idegen szemmel” nézni, és néha kételyek támadtak
                    benne. “Miért is nem jön már Gond, hogy megnézze!” És egyszer, mikor már-már
                    megzavarta az estszürkület, s a nyitott ablakon bizonytalan és kedves illatok
                    szálltak be, őt jelentette a leány.</p>
				<p>- Igen, ide vezesd, ide a műterembe! - s meg kellett ismételnie, mert el se
                    akarta hinni, hogy már szabad. Egy perc múlva Gond, meg se nézve Évát (ez volt
                    most a legnagyobb udvariasság), ott állt a kép mögött. “Vajon meglátja-e?”</p>
				<p>- Igen! - mondta végre Gond nyugodtan, lassan, aztán tovább nézte... Közelebb
                    ment, újra távolodott, végre mozdulatlan maradt jó ideig egy helyben, Éva
                    visszafojtotta a lélegzetét. - Sikerült! Most megfogta őt! - ujjongott fel
                    egyszerre, ahogy az arcát látta. Tudta, hogy így kell nézni a “Béke Ligeté”-t...
                    - Igen! - ismételte a vendég még egyszer, mikor a szürkület első, korai fátyola
                    alig észrevehetően a képre is leszállt. Bólintott, aztán leült a sarokba,
                    röviden felsóhajtott, és betakarta a szemét.</p>
				<p>- Hát ezt csinálta, lám! - szólalt meg végre - amíg odakinn egynémely dolog
                    füstbe ment!</p>
				<p>- Már tudom, Gond! Tudja mit? Ne is beszéljünk ma arról, ami “füstbe ment!” Már
                    végiggondoltam, elintéztem magammal, maga is bizonyosan!</p>
				<p>- Könnyű magának most már! - szólt és Évát meglepte a kissé fanyar mosolya. De
                    hamar elkomolyodott, lehajtotta a fejét, egy idő múlva alig észrevehetően vállat
                    vont. - A fiúkról is hallott? - kérdezte azután.</p>
				<p>- Igen, mindegyikről. Farkas volt itt búcsúzni!</p>
				<p>Úgy tetszett neki, megint hallja a barátja elfojtott rövid sóhaját.</p>
				<p>- Tudja, beszéljünk most már inkább...</p>
				<p>- A képről, ugye? Nincs sok, mit mondani, Éva! Nagyon szép! Később majd többet,
                    sokszor meg akarom nézni még!</p>
				<p>- Azért sem arról akartam! - pirult el Éva. - Mondjon hírt előbb a külvilágról.
                    Arról, ami új készül! (Zavarában már meg is ijedt, hogy gúnynak hangzik ez
                    most)... Ami aJövendőnél történik? - folytatta habozva.
                    - Csak a cselédem udvarlója révén hallok már hónapok óta a világ nagy dolgairól.</p>
				<p>- A “Béke Ligete” nagyobb dolog annál mindnél, hisz maga tudja!... Igen, aki
                    valamit, teljeset, egészet alkotni tud! Éva asszony!... Nagyon, nagyon szép a
                    képe!</p>
				<p>Oly jólesett ez a hirtelen, meleg, baráti hang. Lám, valaki, aki örülni fog az ő
                    sikerének is, mint ahogy szívből örül egy teljes, művészi kifejezésnek, de annak
                    is külön, hogy ezt a képető, Rosztoky Éva csinálta, és
                    nem más!... De lám, az iménti hangjában ennek is... volt valami: a jólismert
                    irigy vagy megadó, de mindég szomorú és személyes kis él, “aki alkotni tud!...”
                    Hát ez is, titokban? Meghatódva és engesztelőn kereste a tekintetét. Úgy
                    szerette, nem is tudta megérteni, hogy hónapokig el tud lenni e kissé gyűrött,
                    komoly férfiarc látása, e jó tekintet, e száraz és csendes, kedves beszédhang
                    nélkül. Arra gondolt, milyen sok függött benne most például attól, hogy
                    barátjára miképp fog hatni az, amin annyi idő óta hittel és odaadással dolgozik.
                    Most végleg megerősödött. “Kellenek ám ilyen emberek! Épp ahhoz, hogy valami
                    elkészüljön, hogy művészet lehessen!” - gondolta egészen intenzíven, s maga se
                    tudta, miért nem mondja meg ezt mindjárt neki. - “Meséljen a készülő sztrájkról
                    - ismételte ehelyett. - Márison kívül Farkas is említett valamit.” Nem,
                    semmiképp nem akarta, hogy úgy lássék, mintha mindenáron a képről akarna
                    beszélgetni.</p>
				<p>- Úgy, hát csakugyan sztrájk lesz? Biztos ez?</p>
				<p>Éva rábámult.</p>
				<p>- Nézze, én igazán... rossz újságíró lehetek, csak a magam dolga érdekel igazán.
                    Máthéval, tán mondtam is egyszer, én nem vagyok, úgy, mint emberrel egész
                    tisztában... azért nem is szeretek beszélni! A Körbe nemigen járok, de higgyen
                    nekem, ott sem tudnak ám semmit biztosan... Ej, de én nem értek hozzá, tudja,
                    hogy sohase írtam politikáról.</p>
				<p>- Azt hiszem, azért van az - makacskodott most már Éva -, hogy ha maga beszél
                    róla, meg is lehet érteni. Ha Máthéékat hallom:
                    “Kooperációtőke-érték-államhatalom-kollekció-fejlődés-rendszer-éra”... nem, nem,
                    hiába, mégis az az érzésem mindig: így beszélnék én is minderről, ilyenformán;
                    ha így tudatlanul, ahogy most vagyok, fejvesztéssel kényszerítenék...</p>
				<p>Nevettek mind a ketten. “De hiszen a gyakorlati politikus...” - kezdett mégis
                    bele Gond akadozva. “Tudom, tudom! S ha majd semmi sem fog sikerülni, azt fogják
                    mondani: ők inkább az elmélet emberei, szaktudósok, írók! (Igaz, ma tűnt
                    szemembe, az újságban: a Máthé Ferenc öccse már magántanár. Kissé gyorsan!... No
                    jó, nem rosszalkodom!) - De tudja, az jut eszembe sokszor: el tudom képzelni,
                    hogy valami olyan dolog jöjjön ma vagy holnap a politikában, az állami életben,
                    vagy hogy mondjam, ami mindenkit meglep, fejbe kólint, mint egy földrengés;...
                    és őket is éppúgy, mint engem; és valamennyit szétugrasztja... pedig
                    nyilvánvaló lesz hogy a jó meteorológusnak legalábbis meg kellett volna érezni
                    és számolni vele. De hát akkor mihez értenek? Mondatokat én is tudok egy hét
                    alatt!... Ej, Gond Tibor, vegye tekintetbe, hogy két hónap óta én egyáltalában
                    nem beszéltem - nevette el magát. - Egy asszonyi nyelv! De most már hallgatni
                    akarok; azt akarom, hogy maga beszéljen. A saját véleményét akarom!</p>
				<p>Maga se tudta, hogy sodorta bele ennyire a nagy igyekezet azon, hogy “másról”
                    beszéljen, ne a képéről.</p>
				<p>- Minden bizonnyal - ment bele Gond lassankint - a munkástörvény reformja lenne
                    az első lépés mindenhez, amit itt haladás, méltányosság, jobb kor, az új
                    Magyarország. Ezt én is hiszem és vallom!</p>
				<p>- És Pallaynak mi a közvetlen érdeke az ellenszegülésre?</p>
				<p>- Ó, azt nem lehet így... tíz szóban megmondani. Tán nincs is, vagy nem látja
                    világosan; de semmi se szólmellette az ő szempontjából;
                    érzelmeivel, tán céljaival is ellentétes valahol. Nekem úgy tetszik néha, hogy
                       vannak határozott céljai; de ezt csak úgy a
                    pszichológiából merítem. - De hát, egyszerűen ezújítás
                    volna, bizonytalanságot, tán veszélyeket is rejtő, s nem esik az ő
                    vonalukba. Tán felülről is ellenzik. Istenem, mikor ment valami jogkiterjesztés
                    simán; mikor ment valamibe ember tiszta belátásból, érdek kényszere nélkül? Az,
                    aki a jogokat már előbb bírta?... Ma nem lehet érdekről szó, nincs az urak
                    mögött a régi, félelmes ellenzék, amellyel szemben még mi is jók lettünk volna
                    szövetségnek.</p>
				<p>- Szóval: azt hiszi, reménytelen? Hisz kikényszerítésről nem lehet szó!</p>
				<p>- Ezt nem lehet tudni, Éva! Ilyesmit sohasem lehet kiszámítani! Még minden ilyes
                    dolog meglepetést okozott a világon. Minden forradalom...</p>
				<p>- Szóval, hogy vér folyjon az utcán, ahogy Tekla szeretné? Komolyan erre készülnek? Hátez kell még
                    ráadásul azoknak a szegény embereknek?... Már mindenki - hisztériás?</p>
				<p>- Éva, így nem beszél az ember!... Én nem, tudom, mit tervez Máthé Feri, akit nem
                    kedvelek; mit keres folyton a munkáskaszinókban, mi készül? De ha a törvény
                    tárgyalása napján egy hatalmas, impozáns, néma tömeg állná körül az országházát,
                    fegyvertelenül, komolyan, méltósággal... jogai, ereje, tisztessége tudatában;
                    percre sem felejtkezve meg magáról, nem erőszakoskodva, nem ittasan... képzelje
                    el ezt, Éva!</p>
				<p>- Igen, gyönyörű! - Oly hirtelen mondta rá, oly önkéntelen, művészi
                    elgyönyörködéssel.Ezt a képet látta szemei előtt... De a
                    másik pillanatban megrázta a fejét. “No, igen. És ezzel kész? És aztán... ha
                    azok lövetni fognak?”</p>
				<p>- Akkor... nem tudom! De akkor én is odamegyek, Éva! Biztos vagyok, hogy maga is
                    odaállna, ha ezt látná!</p>
				<p>- Nem is éppen így képzeltem! - jött zavarba újra kissé. - Én nem tudom, milyen
                    az ember nagy csapatban, s hogy én milyen volnék? Egyszer egy pócsi búcsún
                    földre borultam én is és sírtam, mint a többi parasztasszony, mikor kihozták a
                    cifra Máriát; pedig igen csúfondáros, hitetlen, nyegle kis lyánygyerek
                    voltam!... Maga, igen - maga a legkülönb fajta ember!... De odaállna Máthé is
                    meg az ideggyógyász öccse, meg a szalonjuk társadalom-bölcselői, meg a
                    Páholyok gazdag gyárostagjai?... És hát ha úgy az értelmét vesszük, mondja,
                    mit keresnénk mi ott, maga is meg én; - és aJövendő
                    újságírói, Kürthy Bálint s a többiKultúrások;
                    miért, mi közünk?...</p>
				<p>- Éva, ezt már nem szabad mondani, Éva! - kiáltott bele Gond egyszerre váratlan
                    izgalommal. - Jó, lehet, hogy fantaszta voltam én is az imént, művész-szemű,
                    szegény, tudatlan, naiv fiú: hogy ez így csak álom, az ember nem ilyen, önzések
                    lapulnak meg az eszmék mögött és kis érdekek, csúnya kis hiúságok; s nem képes
                    kiszakadni szép, nagy pillanatokra sem! Hiszez teóriája
                    hivatalosan is azoknak, akikhez tartoznom kellene; de a tudományukkal mindig
                    kínos volt nekem egyetérteni. Bogaras vén legény vagyok, és csak a magam
                    dolgához értek; micsoda férfi az olyan, ugye, aki nem kész és tudós politikus -
                    Magyarországon?... De az bizonyos, hogy közöm van minden elnyomotthoz és
                    szenvedőhöz.</p>
				<p>- Maga, kedves, jó Tibor, aki...</p>
				<p>- Ne, ne! Már tudom; szememre akarja vetni, hogy a rossz kabátomat néha
                    kölcsönadom, vagy az üres ágyamban, ha nem vagyok otthon, megengedem, hogy
                    valami jó barátom aludjék azalatt! Ez a nóta mindig, ha rólam van szó; meg hogy
                    nem beszélek trágárságokat; csaknem a kabátomra akarják írni, cédulára,
                    ismertető jegyül ezt a negatív erényemet... Igen, hát nekem nagyon sokszor nem
                    volt ágyam és kabátom szintén, még nem is olyan régmúltban, és ez abból eredő
                    érzelgés. De tudja-e...</p>
				<p>- Tudom - vágott a szavába Éva, érthetetlenül belehevülve -, hogy magának ma is
                    nagy kínokat okoz a szegénység: egy ízléstelen szoba, egy csúnyán kötött könyv
                    elszomorítja, egy rossz kép, szobor mellett kín elmennie, s ezek magaformának
                    nagyobb fájdalmak, mint egy munkanélkülinek, ha korgó gyomorral fekszik le.</p>
				<p>- Éva asszony - mondta a férfi már újra nyugodtan, és előbb még fölemelt jobb
                    kezét szépen, akarattal lefektette a szék karjára -, tudja, ezzel az ember
                    sohase lesz készen, ezt már kipróbáltam; azt hiszi, nem eleget vitáztam
                    önmagammal? Nem vagyok sem fanatikus, sem szervező talentum - azt láthatta a
                    szomorú-emlékű “Céh”-ügyénél, az egyetlennél, amitén
                    próbáltam és bús kudarccal. Higgyen nekem, így járna minden “ügy”, ha
                    ilyenforma lenne a vezére! Szükség van a Máthé Ferencekre. De én annyit tudok és
                    értek: a testi erejükből élő emberekkel egészen bizonyos, hogy igaztalan a mai
                    rend; s ez ellen lehet és kell küzdeni, s nem is hiábavaló; bár talán csak
                    apródonkint, keveset lehet elérni. De ők maguk még kevesebbre mennének;
                    szükségük van ránk, műveltebb emberekre. Nekünk tehát ennélfogva kötelességünk
                    melléjük állni, mihelyt ezt beláttuk egyszer; ennyi az egész! Mi vagyunk
                    hivatva, mert legjobban mi érthetjük meg a bajaikat, melyek határosak a
                    mieinkkel! Igen, az író, művész legkivált, ha csakugyan különb ember - vállalni
                    tartozik; de más is, újságcsináló, szegény lateiner, kisember.</p>
				<p>Éva komolyan, szelíden nézte, ahogy lassankint körülhálózta e kedves fejet a
                    növekedő homály. Úgy érezte, nagyon jól ismeri őt, hibáival,
                    korlátozottságaival, egyoldalú okosságával; de éppen ezt szerette benne
                    legjobban. Hogy nem gondolkozta agyon a dolgokat a végletekig, a nihilig, hanem
                    alázattal meg tudott állni ennél: “Kötelesség”. És őáltala hinnie szabadott,
                    hogyvannak emberek, kik őszintén, érzésből és
                    meggondolásból, személyesen kötelezve érzik magukat embertársaikkal;
                    vadidegenekkel, akárkikkel szemben; azokkal, kik az utcán most mászkálnak,
                    megtöltik a villamosokat és többnyire oly kellemetlenek. Belőle, az asszonyból
                    hiányzott ez a tehetség; de különösen vonzotta, érdekelte. Ő bele tudta magát
                    élni tavaly, nemrég egy embercsoport érdekeibe; de azokat fejenkint ösmerte, jó
                    szót váltott velük, látta és szerette azt, amit dolgoztak. Milyen nagy
                    haladásnak érezte magában akkor, hogy nem hazudott belsőleg, mikor a “Céh”
                    dolgai izgalomba hozták; de milyen kevéssé bírta ez az érzés a tevékenységig
                    indítani; kevésbé, mint egy tenyérnyi vázlat elkészülése... Hát még akárkiért, ismeretlen mindenkikért... akiknek az ő
                    házmesternéjük is közte van s más egészen suta, fölösleges, kellemetlen lények,
                    rossz szagúak! S ezekért akár meg is halni? Nem, az egész világon Gond Tibor
                    volt az egyetlen, akinek ő el tudta hinni, hogy tisztán: hisztéria és lelki
                    kacérság nélkül, érzéssel és őszintén - képes volna.</p>
				<p>- Éva! - szakította meg a férfi a csendet - maga olyan kevéssé ösmer engem; talán
                    illenék! Tán jobban megért, ha tudja, honnét jövök.</p>
				<p>Az asszony némán, figyelni-készen hajolt előbbre a széken.</p>
				<p>- Nem valami regényes a fiatalságom története - bizony, legkevésbé sem! Most
                    sötétedik odakinn... majd rövidre fogom. Az apám pap volt, egy kis Bereg megyei
                    hitközség rabbija. A nagy Kauchenita-törzs fia volt; mondjam-e, hogy ősi és első
                    arisztokrácia ez; bár közigazgatásilag Kohn-nak nevezték el a legtöbb ilyen
                    családot, és ez nem hangzik, ugye, nagyon előkelően? Földhözragadt, szegény
                    rabbi volt az mindég, pedig faluról falura járt tanácsokat adni, csak nagy
                    ünnepekre vetődött haza, hogy körülhordja a tórát a kis imaházban. Tanácsolt
                    mindenkinek, a legbonyolultabb családi és üzleti ügyekben, és arany bölcsesség
                    volt minden szava! Új, eredeti magyarázatokat írt a talmud egy-egy érdekes
                    helyét magyarázó szövegek régibb magyarázatainak az értelméről; de otthon
                    nyomorgott családja az ellenséges kis rutén faluban. A kilenc gyerek közt én
                    voltam az a bizonyos hetedik. Szegény anyám kijárta, hogy sort-ebédelhessek a
                    munkácsi gazdag zsidó családoknál, mert eszesnek mondott a tanító - így kezdtem
                    a gimnáziumot. Egy húsvéti szünetben otthon voltam, mikor szörnyű vörheny
                    pusztított a falunkban, hetven gyerek halt rakásra a zsidóvégen; a körorvos egy
                    hónapban egyszer ha elvetődött arra; szörnyű utak, a hegyek közt még magas hó. A
                    miénkhez kihívták mégis; káromkodott, haragudott, össze volt fagyva, és töltötte
                    magába a pálinkát, hogy magához térjen; végre megnézte a két kis lázban
                    fetrengőt, krákogott, írt valamit futtában és elszaladt, mert most már
                    megrohanta az egész falu. Patika a negyedik községben volt csak, sábesz estéje,
                    senki miközülünk tengelyen nem mehetett; a parasztot hasztalan kértük, csak
                    azért sem! Nagy volt a faji háború abban a kis zugban! Hát elindultam este
                    magam, nagyon félős, ideges tizenöt esztendős fiú. A hó világított csak a
                    csúszós utakon, felleges éjszaka volt, a jég alatt már csörögtek és susogtak az
                    apró vízerek; a sok tömpe hegy két oldalt a manók tanyája volt; akik elviszik a
                    holt gyerekek lelkét; de én jobban reszkettem a rablóktól. Tudtam, hogy otthon
                    haldoklik Árminka és Rebekka, úgy szerettem őket; és egyedül jajgat anyám; apám
                    akkor is a falukat járta. Visszafelé éjfélkor indultam. “Jaj, ha most egy orosz
                    pap jönne szembe, aki a zsidókra les éjszaka, és rájuk fogja, hogy gyerekvért
                    visznek, hogy megölhesse őket; és ez a lé olyan piros az üvegben; megfogna,
                    kínozva vallatna, és én nem bírnám ki, fájdalmamban azt vallanám: hogy: igen, és
                    akkor keresnék anyámat!...” Nagy fiú voltam már, ötödgimnazista, és tudtam, hogy
                    az ilyen csak mese, de a sötéttől nagyon féltem. Mikor hajnalodott,
                    felfohászkodtam, és megkönnyebbülve, szaporán kerülgettem az útszakadásokat,
                    majd jártabb ösvényt leltem, egy falu alatt rám estek a kutyák... Akkor arra
                    gondoltam:én orvos leszek. Nagyon jó-tudományú, híres
                    doktor, de idejövök lakni, és ingyért, szívesen fogom gyógyítani a parasztokat
                    is, az én atyámfiait is egyformán. Akkor a parasztok azt fogják mondani, hogy
                    megmérgezem őket az orvossággal, az enyimek pedig megátkoznak, mert ünnepen is
                    felülök egy kordéra, ha beteg gyerekhez hívnak. De én el fogok tűrni mindent az
                    emberek jóvoltáért!... Persze, olvastam már efféléket, a munkácsi helyi újságot
                    mindig elhozta volt nekem egy osztálytársam szívességből: nagyon szerettem a
                    vezércikkeiért! De csúnya vicclapokat is hoztak a fiúk az iskolába; hát miért
                    nem azokat szerettem meg?</p>
				<p>- Kedves jó kis fiú!... No... folytassa!</p>
				<p>- Nem is tudom, miért időztem épp ennél! Rebekka meghalt másnap, Ármin
                    negyednapra; igaz, hogy már útban volt a tizedik, hogy pótolja a hiányt... Akkor
                    jártam ötödikbe; másfél év múlva holt híre jött apámnak; - a kedves, bölcs bohém
                    úgy múlt el valami útszéli szálláson; szegény elgyötört anyám követte egy éven
                    belül. A temetéskor, emlékszem, nagyon összekapott a rokonság. A legidősebb
                    bátyám (fakereskedő, jól nősült) segítette a többit; egy másik rabbi volt, két
                    leány már férjnél; egy-egy kicsinyt odavettek. Nekem a munkácsi hitközség adott
                    kétszáz forintot az érettségim után, mert csupa kitűnő voltam; tanuljak ki abból
                    valaminek. A rokonok vették magukhoz a pénzt, míg tartott, küldözgettek; mikor
                    elfogyott, sokat fenyegettek, dorgáltak levélben. Egy anyai nagybátyám szigorúan
                    szólt apámról, hogy nem nevelte a fiát elég istenfélelemben; híre járt otthon,
                    hogy tréfli helyen eszem Budapesten. (Ahol olcsóbb volt, bizony!) Nem volt
                    bennem sok vallásos hajlam; ez különös, ugye? Szerettem a magam feje után járni.
                    Csakhamar elidegenültem az enyéimtől; ők tán meg is átkoztak, el is sirattak.
                    Csak arra gondoltam, hogy egyszer majd megadhassam az egyik sógorom huszonkét
                    forintját, mert a szememre hányta.</p>
				<p>- Orvosnövendék volt? - hajolt még előbbre Éva, és alátámasztotta az állát.</p>
				<p>- Úgy kezdtem, már-már megvolt egy szigorlatom; de nem ment jól. Gyerekábrándok
                    vittek bele, ez nem az igazi; hamar beláttam. Még sohase lett jó orvos abból,
                    aki operáció alatt a betegére gondolt; vagy valami felfedező-munka közben az
                    “emberiség”-re... Aztán... oly hosszú pálya... nem volt pénz! “A tanárin inkább
                    boldogulok - gondoltam naivul -, mert ott ráér az ember közben leckéket adni,
                    keresni!” Pedig akkor már a kultúrhistória bolondított meg... az ég tudná,
                    hogyan, miért; a könyvtárt bújtam minden szabad percben. Mennyit ettem magam
                    azon a kérdésen, hogy: ezen az úton... valahogy közvetve... használhatok-e az
                    emberiségnek? Írtam valami dolgozatot egy pályázatra, az Akadémia
                    megjutalmazta, és a lapja közölte; akkor ajánlott egy tanárom stipendiumra. Ó,
                    milyen boldog voltam! Jó lesz kikeresztelkedni, nevet cserélni, biztattak; kész
                    voltam mindenre; mindegy volt az úgyis!... No, befejezem! Nem kaptam meg az
                    ösztöndíjat; a jutalom-pénz elfogyott, beteg lettem, kórházba vittek; két hónap
                    múlva kiküldtek, mint “lábadozó”-t, hogy csak nagyon vigyázzak a gyomromra, a
                    menzába ne járjak többet; csak könnyű ételt egyem!... Odabenn a kórházban
                    ösmerkedtem össze egy nálam fiatalabb fiúval, Schlézinger volt a neve; nagyon
                    kis bajjal volt csak ott pár hétre; de engem különös-mód megszeretett, mert azt
                    hitte, zseni vagyok. Később kiábrándult, persze, ebből a hitéből; de akkorra már
                    nagyon összeszoktunk. Furcsa és okos fiú volt, semmit sem végzett a kereskedelmi
                    érettségi után, nem akart hivatalnok lenni, a családjával ő is össze volt
                    veszve; valahogy mégis megélt mindig; sőt fess fiúgyermek volt, jól öltözködött.
                    Mikor kijöttem, rábeszélt, hogy együtt lakjunk, azontúl ő dajkált és nevelt.
                    Akkoriban egy gazdag vak öreg úrnak olvasott fel esténkint három órát; és (Isten
                    nem vette vétkül!) meglopta pár hatossal mindennap (jó sokára tudtam csak meg),
                    hogy egy-egy borjúszeletet hozzon nekem; megsütöttük a szobánkban gyorsfőzőn;
                    és piskótatésztát is hozott a cukrásztól. Ha ő nincs, akkortájt megkönnyebbül
                    tőlem a föld. Nemsokára újságírónak ügyeskedte be magát; aztán engem is; de én
                    többet bukdácsoltam itt is; mindig az én hibámból; nehéz volt bánni velem. Néha
                    még egy színházi kritikusnak is vannak elvei; gyerek voltam!... Ó, a maiaknak
                    minden könnyebben megy! Tudja-e, hogy már harminckilenc vagyok: a fiú is,
                    Schlézinger-Sáfár Andor megvan harmincöt... Na, és most megpihenhet! Nem
                    haragszik érte, Éva?... Ó, miről is jutott eszembe ma, hogy magamról ennyit
                    beszéljek? Persze, a szocializmus! Hát nincs hozzá jogom?</p>
				<p>- Köszönöm, Gond Tibor!... De igen, joga van! Magának van minden “szent
                    boldogság”-hoz; hisz én nem is magáról beszéltem akkor! De azért jó, hogy
                    elmondta nekem; nagyon jó, hogy most jobban látom magát! Tartozott is ezzel, nem
                    gondolja? Miután én már sok mindent elmeséltem! Ezt a becsület is kívánja.</p>
				<p>Halkan beszélt hozzá, rövid szólamokban és különösen szelíd hangon. Az arcát csak
                    világos foltnak látta már a teljes homályban, csaknem négyszegletűnek tetszett
                    így ez a folt. “Jó, mondjuk, hogy a becsület is kívánta!” - ismételte a férfi is
                    halkan. Sehogy sem adódott most, e szép intimitások után, hogy visszatérjenek az
                    előbbihez, az általánossághoz. Éva kissé fáradtan gondolt rá, miről is volt szó,
                    melyikük mit állított? És eszébe jutott a talmud magyarázatainak a magyarázata.
                    “De milyen kedves volt, ahogy ott ábrándozott olyan krisztusokat a havas úton,
                    hajnalban! Nekimentek a kutyák, és rémültében majd összetörte szegénykém az
                    orvosságos üveget!...” A “Béke Ligeté”-ből csak néhány homályos vonal látszott
                    most; de a festék intenzív, kedves firneisz-szaga éreztette, hogy itt van velük,
                    így érezte őt is, a jó barátot a homályon át; bár nem látta; tudta már, hogy
                    milyen, és soha ebben már nem csalódhat...</p>
				<p>De miért hallgattak most el?... Őrája ez a bágyadtság, lám, a kimerülés;
                    mégiscsak túlzottan dolgozott mostanában!... Vagy hogy a tavasz?...</p>
				<p>- S az asszonyok? - kérdezte hirtelen, önmagának is váratlanul.</p>
				<p>- Asszonyok? - ismételte a férfi eltűnődve. - Semmi szép, semmi komoly dolog ezen
                    a tájékon! Milyen szegény élet, ugye? Hiába, számomra nem volt itt lelkileg
                    soha remény! Beszélni se érdemes róluk! Én, úgy látszik, arra a nagy bolondságra
                    születtem, hogy valami emberséget keressek itt is; valami erősítést, támaszt
                    abban, hogyigaz maradhassak. Hogy még jobban a magamé
                    maradhassak általa! De ez csak ábránd!</p>
				<p>- Sohase talált olyanra?...</p>
				<p>Miért kérdezte ezt és így? Mintha hét ördög ült volna a nyelvén! Csak mikor félig
                    kimondta már; érezte rögtön az ijedt megbánást.</p>
				<p>- De igen. Talán...</p>
				<p>E habozó, kissé fojtott férfihang hallatára egyszerre támadt rá a gyötrő szégyen.
                    Hát visszaesni újra, annyi idő után? Kacér kis asszony lenni... erre használni fel a finom és bizarr témákat s az ősi,
                    olcsó staffázst, a tavaszi estét; hogy idejusson, egy provokáló kérdéshez?... Ó,
                    és éppenezzel az emberrel! Ezt a szép, komoly viszonyt
                    rontani így meg, elflörtelni, elbutítni, végirejárni?... Pfuj! Tartana-e még
                    valamit önmagáról?</p>
				<p>- Talán! - ismételte a férfi azon a különös, habozó hangon, mely mögött nem
                    rejtőzik már gondolat. “Nem! Semmi esetre!” - súgta önmagának keményen az
                    asszony. Noha belseje mélyén bátortalan visszhang kelt: “De ha egykor... régen
                    szólt volna...!” “Kedves jó barátom!” - mondta, de e hangban még bizonytalan
                    valami rezgett; tán öntudatlan várakozás. Idétlen, rég elintézett, most már csak
                    zavaró életigények!...</p>
				<p>- Kedves jó Gond! - folytatta, és már egyre biztosabban - mennyire hálás vagyok
                    magának ma megint! Olyan fontos volt, olyan megerősödés, hogy nem találja
                    rossznak ezt a képet!</p>
				<p>- Ó, nagyon szép! - Várt egy pillanatig a férfi, küzdve a hirtelen csüggedéssel.
                    Aztán mintha ellebbent volna a szokott, rövid sóhaja. “Mit fog kezdene a képpel,
                    Éva? Mindent meg kell próbálnunk; nem szabad, hogy elvesztegesse!”</p>
				<p>Ez már az ő hangja volt, a jól ismert; biztos, megnyugtató. “Igen, igen! Kérem,
                    adjon tanácsot nekem!” - mondta most már az asszony is tele a régi, meghitt és
                    bátor melegséggel. “Ugye, nem hagy magamra ebben sem, semmiben? Ugye, a régi, jó
                    barátom marad? Nincs magán kívül férfibarátom. Ugye?...”</p>
				<p>- Természetesen. Hát lehetne másképp; vagy... jó volna másképp? Nem, hiszem nekem
                    épp olyan fontos! Én is sajnálnám elrontani!</p>
				<p>A keze után nyúlt, és Éva átengedte ennek a jó, erős, nyugtató szorításnak.
                    Barátja tenyerében hagyta bal kezét, még a másikkal minden sietség nélkül nyúlt
                    a villanyláng csavarja után, hogy felgyújtsa.</p>
				<p>- Az jutott eszembe - magyarázta -, hogy egy kis számadásunk van, azt most hadd
                    intézzem! Még decemberben, tudja, a Wurstl-kocsmában, mikor Lenke is velünk
                    volt, maga fizetett értem hat koronát.</p>
				<p>- Melyből leszámítandó az a korona és ötven fillér, mellyel egyszer a közös
                    kocsihoz maga többet fizetett.</p>
				<p>Mindig voltak ilyen kis ügyleteik; mindkettőjük élete nyárspolgárian rendes és
                    adósságtól ment volt; bár sokan különcséget láttak ebben. Igen... Gond Tibor már
                    régen visszafizette a sógorának is azt a “huszonkét forintot”, melyet az hajdan
                    a szemére hányt!</p>
				<p>A szép, piros lámpafénynél is még jó ideig nézegették együtt a “Béke
                    Ligeté”-t.</p>
			</div>
			<div type="chapter">
				<head>19</head>
				<p>- Jobb lesz, ha itthon maradnak, nem mennek sehova máma! - nyelvelt ideges,
                    leckemondó, feleselő hangján Hucul Máris az előszoba ruhaszekrénye előtt. - Ilyen éjszaka kóborolni! Mer’ hogy a művészeknek
                    mindenhol is ott kell lenni; minden lébe megmártani a személjöket! Az a kis
                    kólikás is, az a Berei úr jobban tenné, ha nem ugrálna, nem késztetné az én
                    asszonyomat “kirándulásra” ilyen rebelliós időben! Ilyen ítéletéjcakáján! Nem
                    elég annak is, hogy már kapott a homlokába egyet ma reggel, mikor a villamosra
                    felült? Éppen hogyezt kellett tanálni annak a bolond
                    kőnek is, egy ilyen ártatlan vajákosat, aki még ennél az én mulyámnál is nagyobb
                    cociálista tán!</p>
				<p>- Már az igaz! - felelt Éva keresgélve a kalapját, köpenyét. Mosolygott, ösmerte
                    Máris gyöngéjét a szép kis Berei úrfi iránt. - Na, csak tán nem olyan nagy a
                    veszély! - vont vállat aztán, becsukva a ruhaszekrényt.</p>
				<p>- Nem bizony, itt a csendes műterembe’, ahol egész nap ma is pancsolni tetszett!
                    Meg itt, a jó csendes Budán, ahol a sovábok olvasót imádkoznak Jézus szivihe’,
                    míg odaátal Pesten egymás véribe gázol a csendőr meg az ember mán reggel
                    óta!... ’Isz tetszik hallani, mit mondanak a vendégei! Ott nyögik a Rókusba mán
                    vagy ötvenen a ma reggeli felvonulást; négy halott is, uramteremtőm! Hogy ezt is
                    csak a szegény embernek kell megszenvedni! Egy csendőrt fejbe lőttek; hát az
                    tehet tán róla, hogy az urak a többi nyomorultra uszították? Egy szegény asszony
                    is a gyerekivel; egy kis meleg levesér ment vót a beteg urának, nem akart ű
                    reformot, frászt, csak egy kis levest - golyó a hasába!... A frájlán mesélte,
                    aki németül játszódni jár a gyerekekhö, ű látta is, mikor; vittek egyet,
                    fejibül ömlött a vér, végig az aszfaltra! A gázlámpák mind lerontva, jaj, a
                    Váci úton végig nagy lánggal lobogtak, a Juta-gyár sarka kigyulladt, a
                    villamoskocsik ablaka beverve kővel. Némelyik már dirib-darabba, annak még a
                    hivatalba menő urak is röhögtek, mert a villanyosra mindenki haragszik! De a
                    nagy kirakatok is mind bezúzva végig a Belvároson; hiába tette ki most mán a
                    bótos nagy betűvel, hogy: “Éljen a szervezett munkásság!” - jól tudták ám, hogy
                    csak a drága, vastag üvegér’, azt félti!... Jaj, a Fürdő utca sarkán szembejött
                    a frájlánra is egy rendőrcsapat, nagy, kihúzott karddal, vagy húsz szegén
                    munkást kergettek, ű is, aszongya, egy illemhelybe szaladt többiekkel, csak úgy
                    nem lett baja!... Jaj, Istenem, de hát még ezután, jaj... vesztibe megyen az én
                    asszonyom!...</p>
				<p>- Hagyj föl mán, az ég áldjon meg! Rád jön a sírógörcs! Nem hallod?... Nézze meg
                    az ember a bolondját! Mit politizálsz folyton; magad baján legyen az eszed! Mi
                    éppen Budán maradunk egy kis vendéglőben, sose félj miattam! Add le csak a
                    kalapskatulyát! Hanem annyit mondok, el ne mozdulj nekem, ha akárhogy elalusznak
                    is a gyerekek; valamelyik hétköznap elmehetsz sétálni ehelyett; de most megülj,
                    azt mondom! Inkább hozzon fel magának Jancsid - Puszter János elvtárs úr - egy
                    krigli sört a kocsmából, megihatja itt is veled! Most kapasd szigorún, amíg
                    bírsz vele!</p>
				<p>- Jaj Istenem, nem kell azt máskor itthonülésre kapatni; olyan, akár egy
                    szűzlyány! De máma ez is, jaj, bolond! Azt mongya, még máma felkoncol vagy három
                    nagyurat űmaga, vagy fűbeveri Pallay főminisztert személjesen! És veri az
                    asztalt az öklivel; pedig sok ital nincs benne, azt én észrevenném a leheletjin!
                    Jaj, nem t’om, mit csináljak vele! Tessék a kesztyű!</p>
				<p>- Mit? Ejnye, ebadta! Hát mi vagy te? Asszonynak se mondd magad előttem, ha egy
                    férfit se tudsz itt tartani magadnál! Egy ilyen németet - aki méghozzá fülig
                    szerelmes beléd! Te, azt mondom neked, ezt a jó, csendes fiút ne hagyd vesztibe
                    menni! Nem való ennek a közügy! Az ilyen szokta otthagyni a fogát, mert ez nem
                    spekulál sokat, hanem belemegy csőstül, ha nagy ritkán megvadul. A többiek is, a
                    kis okosak, az ilyeneket uszítják, mert ez úgy vesz mindent, ahogy írva van.
                    Szép dolog az azemberiség, hallod-é, de neked ez az egy
                    rongyos asszonyéleted van, meg ez az egy jóbolondod, hát ügyelj rá! - A fátyol,
                    persze, megint nincs rátűzve a kalapomra! - Te úgyse tudsz meglenni ember nélkül; ez meg éppen neked való, ezt forgathatod
                    kedvedre! Valami szép betyáros legény téged úgyis nyomorékká verne egy hét
                    alatt; gondold csak meg, hogy bánt veled a többi!</p>
				<p>- Jaj, ne is tessék emlegetni! De hát mit csináljak, drága Teremtőm? Mikor el
                    akar menni mindenáron? - Hogy aszondja - most, tizenegyre gyülekezés van
                    hirdetve a Petőfi-szobornál, hogy még csak most gyön a java! Mégis van egy kis
                    ital benne... azt mondgya, érzi, hogy űneki kötelessége fejbe verni Pallay
                    Pétert, hogyha más meg nem teszi! Mutatja a harmonikával, hogy így ni... sújt
                    hozzá! Jaj, Istenem! És ha meg elmarad, figyelembe veszik a többiek, soha
                    többet a gyárba nem lesz maradása. Hogy áruló, szószegő. Mind az ilyenre húzzák
                    oszt rá a vizes lepedőt!... Jaj, melegebb köpenybe tessék legalább - hamis még
                    az ilyen tavasz-idő!</p>
				<p>- Na jó, add hát hamar!... És ha ott nem marad, elmegy más gyárba vagy máshová!
                    Úgyis mindég hív Németországba, hogy ott van jó világ, hogy “ott még miniszter
                    is lehet, aki szocialista!” Hát legfeljebb kimégy vele; ha én eladom a
                    nagyképet, én is elmegyek utánatok szerencsét próbálni!... Csak tartsd itt,
                    főzzél neki egy kis jó teát, hozd ki az erősebbik rumot! Van ott három szivar is
                    a tartóba! Mondd neki, húzza el a nótádat; tartsd szóval, hisz értesz te ahhoz!
                    Ha másképp nem megy, tedd beteggé magad, ájulj el... inkább, mintsem baja
                    történjék. Na, add rám csak! Én valami csendes kis vendéglőbe megyek vacsorázni
                    vagy sétálni csalom őket ki a hegyekbe, a jó szagba; hisz itt van Emma, a
                    szobrász nagysága is, tudod, hogy ő milyen szigorú! Meg Lenke kisasszony, hogy
                    milyen félős!</p>
				<p>- Na, az ne is menjen be Pestre máma, akinek olyan sarokháza van az Andrássy
                    útra, mint Lenke kisasszonynak... vagy a mamájának! Mit keres ű az ilyen szegény
                    urak közt, mint az a kis Berei úr?</p>
				<p>- Csak ne féltékenykedj! Ügyelj a Jánosodra! A villany égve ne maradjon!</p>
				<p>- Jaj, ez a Hort úr, ez a csúnyahimlőhelyes; csak ez el
                    ne csalná mindnyájukat valami veszedelembe, amilyen fuzsitos! Tessen vigyázni!
                    Jaj Istenem!</p>
				<p>...- Hát merre? - kérdezte Éva kissé lihegve. A lépcsőn előresietett volt, és
                    most mélyen szívta be a tavaszi levegőt. - Akarnátok sétálni egy nagyot?</p>
				<p>Csak ezek verődtek össze ma nála véletlenül: Lenke és Berei, Emma a barátjával és
                    Hort. De már ennyi embertől is elszokott e télen: szinte elkábította most ez a
                    sokféle szó megint, a sokféleképp variált hírek odaátról, a mai “történelmi”
                    napról. Nem lett volna őszinte, ha azt mondta volna, hogy nem érdekli mindez, és
                    nem izgatják az események: hátha... hátha mégis valami nagy, komoly dolog! Mi
                    lesz a folytatás? A Ház tegnapi ülését meg tudták zavarni a tüntetők, Pallay
                    elnapolta. Ez, persze, még nem a diadal! De egy hosszú, komoly, általános
                    sztrájk!... Hanem erről egyik vendége se beszél; ilyen szempontból nem
                    tárgyalják! Tán jó lett volna ma felkeresni Gondot! Szörény Tekla édesanyja
                    reggel azt felelte a telefonba, hogy a leánya gyöngélkedik; az izgalmak ágyba
                    fektették. Igen, Éva tudta már, hogy az ilyesmi, sírások, görcsök, önkívület -
                    mindig összezördülést jelentenek új barátjával. Oly lobogó, nagy, viharos
                    szerelem ez mindkét részről; s annyit marják, gyötrik egymást! De hogy éppen a
                    mai napon! Szegény Tekla!... Vajon, mi sül ki ebből?</p>
				<p>- Hát hova akartok? - kérdezte újra és szembefordult a vendégeivel. Félig-meddig
                    maga sem bánta volna, ha láthat “valamit”.</p>
				<p>- Át, Pestre, Pestre, mindenáron! - kiáltott vissza már jó messzitől a göndör
                    hajú regényíró, és bevárta Horttal a többieket. - Egyszer majd kérdezni fognak
                    az unokáink a mai nap felől, és el kell mondanunk...</p>
				<p>Hort szárazon nevetgélt mögötte.</p>
				<p>- Hogy láttunk két suszterinast, amint a “munkásjog”-ot ordítva bevertek jó
                    messziről egy cukrászboltot; de ettől már megijedtek, elinaltak, nem merve lopni
                    a habostésztából! Hogy egy árva bámészkodót ütlegelt aztán helyettük a cukrász
                    segédje; hogy részeg asszonyok rikoltoztak, néhány vézna ember bukdácsolt egy
                    rendőrló előtt!... Én láttam ma reggel egypár szépet. Jól fejlett emberutálatom
                    hízott tőle, annyi bizonyos! Tudják-e, ezt megjegyeztem magamnak: mindenki nevetett! De nem diadalmasan, lázasan, mámorosan... nem,
                    hanem azzal a félénk és gunyoros, kamaszos és buta félmosollyal, mely azt kérdi:
                    “És komoly dolog ez? És igazán nem fognak kinevetni érte?” - Így, ezzel a
                    mosollyal nézett vissza a mögötte lovagló rendőrre az a legény, akinek a hátát
                    szemem láttára vérezték meg: mert nem tudott elég gyorsan odébbmenni, egy másik
                    visszalökte, hogy őmaga kitérhessen. De ilyen mosollyal hadonászott a rendőr
                    is; minden indulat nélkül, inkább maszkírozva az ütést; habozva és
                    bizonytalanul.</p>
				<p>- Igen! - magyarázgatta tovább Parlag Emma (kissé hátrébb ment, és nem értette
                    jól, amit Hort beszélt) - a kortársak sose láthatnak többet a históriából; túl
                    közelről nézik! Az én nagyapám, Krausz Simon fűszeres a néhai Hatvani utcában
                    ezt írta egy levélben vidéki rokonainak a híres negyvennyolc március idusáról:
                    “Ne aggódjatok, nem volt semmi baj! Becsípett diákok szaladtak az utcán,
                    lehúztuk a vasrollót, de nem volt verekedés: - egy kis Gezéresz; valami nótát
                    gajdoltak: azt másnap már az inasaim is tudták. A zsidókat nem szidta senki,
                    csak a német cégtáblát piszkálták meg botokkal; de nem tudták leütni, erősen
                    állt; végre otthagyták. Mára megcseréltettem; teljék örömük; most ilyen világ
                    lesz, magyar világ egy darabig! Délután fél egykor már kinyittattam újra; csend
                    volt!”...</p>
				<p>Leértek a térre; ott Liebermann Lenke búcsúzni akart. “Látok egy fiákért, az
                    hazavisz; anyám nincs Pesten; haza kell mennem! A lakás...”</p>
				<p>A kis Berei érezte, hogy neki illenék hazakísérnie a kocsin Lenkét; ez meg éppen
                    azt akarta, hogy ezen a réven hazajusson a fiú is, ne éjszakázzon! Neki ez volt
                    a fő gondja e “históriai” napon! De Berei a többiekkel akart menni - látni,
                    érezni, részt venni, élni! Úgy félt a magánytól, a szomorú szobájától, az
                    ágytól - akkor mintha közelebb lett volna hozzá valami névtelen, nemlétező
                    iszonyat, lidércnyomások; miközben ellepte a veríték... de soha önmaga előtt be
                    nem vallotta, mitől retteg. - Ő, a halál költője, a szent, nagy, csodálatos,
                    egyetlen Halálé!</p>
				<p>- Maradjon még, Lenke! - Hát jó, inkább ne menjünk még Pestre, ha nem akar!
                    Rábeszélem őket; egy kis budai helyre előbb, uraim és hölgyeim! - kiabált vissza
                    fátyolos kis hangján - akarják?... Megvacsorálni csendesen! Én aztán - igen,
                    Lenke, igaza van! Én aztán szépen hazamegyek! Vacsora után hazakísérem és
                    hazamegyek!</p>
				<p>A leány ránézett enyhe, szép mosolyával és bólintott. Nem vette észre soha, mert
                    a fiú maga előtt is titkolta, hogy néha terhes neki ez az eszményi viszony, ez
                    igényteljes és különös barátság - mert oly sok tartozást halmozott fel az ő
                    részén. E női barát tapintatos gyengédségének köszönte a gyógyszereit, a
                    szórakozását, közvetve a szobája bérét s titkon a nyakkendőit is; jobban
                    szeretett volna már egy ágrólszakadt kisleányt, akit ő ajándékozhatott volna
                    meg, halmozott volna el minden jóval! Az adáshoz sokkal több tehetsége volt; és
                    ebben sohasem volt módja.</p>
				<p>- Á, semmi se lesz az éjjel már! - bizonykodott Hort ideges megvetéssel. - Az
                    Itáliában nyeltem le egy kávét délután hat óra tájban; az egész kávéház tele
                    volt vele, mondom: hogy Pallay katonaságot kért. Azóta már fel is álltak
                    biztosan a Petőfi-szobor meg az Országház körül: erre a népgyűlés szépen
                    feloszlik, vagy össze se verődhet. Máthé úr játszódott egy kicsit! Nem is akart
                    egyebet: egy kicsit a neve forogjon, hogy lassankint megszokják faktornak
                    tekinteni, akit bele kell vonni számításba és alkuba; valami ilyes... Vagy
                    csakugyan nem számítottak volna a Pallay Péter gyorsaságára, elszántságára! Jól
                    körülkerített és beboltozott, kemény koponya! Szép kerek koponya! Mint egy
                    szárított úritök!</p>
				<p>- Egy Browning-golyó azért átaljárná! - fantáziált a göndör regényíró.</p>
				<p>- Kár volna érte! - tűnődött Hort. - Ő az egyetlen ember itt, aki akar valamit és
                    hisz önmagának! Ki tudja, nem fanatikusa-e a saját hatalmán kívül még valami
                    “jövő”-nek, melyről azt hiszi, hogy igazolni fogja őt!</p>
				<p>- Gyűlöletes ez a Hort ilyenkor - dühöngött a kis Berei. - Csak azért komolyodik
                    el öt percre látszólag, hogy a környezetét meglepje, lepipálja, mindenkinek
                    ellentmondjon! Semmi értelme!</p>
				<p>A fiatal beteg nem tartozott a “mindent és mindenkit megértők” divatos
                    osztályába; fiatal és türelmetlen volt az elnézés “erkölcstelen” közönyére. De
                    Hort visszaballagva, egy cigarettadobozt kínált felé váratlanul finom, török
                    szivarkákkal; és ő elfogadta, csak egy pillanatig habozva. Azért, hogy utálja
                    őt, gyerekség volna visszautasítani!... Vagy észrevenni Lenke rosszalló,
                    szemrehányó mosolyát, hogy: “Már megint túl sok nikotin!” Végre is: nem iskolás
                    gyerek ő! (Ó, már vagy három éve nem az!)</p>
				<p>- Az itt a bibi, fiacskám - magyarázott Hort tovább, most már hátul menve Éva és
                    Emmáék mögött -, hogy hálistennek, mindnyájunknak, minden mindegy! Nekem, neked,
                    neki! A munkásnépnek is csak a legalját lehetett felzaklatni a rombolásig, a
                    tréfás halálig; és nem továbbra egy fél napnál - egyszeri berúgás mámoránál!
                    Meglássátok; ennyiben maradt, már kiadta az erejét! Még az osztálygyűlölet sem
                    igazi itt; ugyan mi irigyelnivaló van az ilyen “urak”-on, mint mi, akiket még
                    szemtől szembe látnak! Nemzeti érzület; az meg tán mindig is humbug volt,
                    divatja-idején is! Ki nem röstelli nálunk, még az iskolások is, a Himnuszt
                    karban, hangosan énekelni: itt élned-halnod kell? Hogy bőgnek a német
                    egyetemeken taláros professzorok és kardos maskarába bújt khorstudentek a
                    császár születésnapján! De aztény, hiába, az
                    elvitázhatatlan dolog, hogy az a “Wacht” csakugyan megy azon a “Rhein”-on!... Mi
                    azalatt kivándorolunk, üresednek a falvak, pofoz a szolgabíró, fojtva dühöng az
                    oláh, a rutén, rác, tót meg szász; káromkodik a magyar paraszt, nincs föld, nem
                    szül az asszony; minek is? A pap zsírba fürdik, szép lyányba törülközik; úgy
                    prédikál szelíd béketűrést; a püspök úr pázmányosdit játszik, Bergsont keveri
                    meg Aquinói Tamással és a Jelenésekkel, mert ő modern agyvelő, finom abbé,
                    illatos gazember, apácák barátja, különös élvek ízelője... s tudja, hogy
                    nemsokára neki fogja izzadni aranyverítékét a drága, nagy veszprémi határ,
                    népehagyott falvak öle... dús, püspöki földek. Ó, de Budapest! Drága
                    potemkinváros, az inszolidság minden perverz bája rajta! Mint egy kezdő kokott,
                    nagy ambíciójú, éhes, tehetséges és ízléstelen! Mi vagyunk az igazi emberei,
                    kávéházasok, egymás száját tépők, fényűzők, koplalók - tanulatlan, “beavatott”,
                    zsurnalisztás, hitvány, proccoló, beteg, sarlatán, fajtalan, koldus... szegény,
                    szegény, fenékig szomorú emberek! Olyanok, mint én!...</p>
				<p>Nem felelt senki, csak Emma fordult el megvetően e közhelyektől. Évának eszébe
                    jutott a kis Nóra s Novák, a tudós püspök. Hát még mindig ez sebzi a szegény,
                    csúnya fiút, a híres gúnyverselőt, egyházi emberek érthetetlenül epés
                    rágalmazóját, félelmes csúfolóját? “Hagyni kell őt ilyenkor!” - mosolygott
                    elnézőn a göndör regényíró; látszott, hogy “mint alak” érdekli őt ez a
                    nekibúsult-kedvű, furcsa, színes ember. “Hagyd - súgta Emmának -, olyan ritkán
                    beszél komolyan! Sokat ér így kilesni!” - “Nem lelkesülök az ilyen ritka
                    pillanatokért - felelte a nő élesen -, mikor a barátaid etikai gennycsatornái
                    megszakítják a zsilipeket, és zagyva monológokban áradnak ki!”... De Hort nem
                    hallotta őket, előbb járt megint pár lépéssel, és csak magának beszélt.</p>
				<p>- Rossz fajta, rossz keveredés! Feneketlen a frivolság bennünk!... Hogy hozzá
                    merünk mi szólni mindenhez, milyen bátran, noha semmit se értünk! Tudományosdit,
                    művészetesdit, társadalmasdit, nemzetesdit játszunk! Húsz éves korunkra
                    megalkotjuk életünk fő művét és huszonötre letörünk! Ó, finom rothadás színezi
                    itt szivárványossá a lelkeket; nincs ez minden szépség nélkül, gyerekek! Sőt: ez
                    valami hallatlanul, csodálatosan, döbbenetesen szép!... Haj, reszkető föld ez,
                    forró, vibráló, érzékeny szeizmográf-ország; Európa minden szándéka, érdeke,
                    ellentéte rajta át találkozik, itt kereszteződik, mint a villamos-feszültség!
                    Azt hiszitek, könnyű dolog itt Pallay Péternek lenni; egymást öklöző muszájok
                    közt megállni, és még szándékolni is... ha csak nem fantaszta vagy alakos,
                    csaló!... Vagy szimpla cézaromániás?... Ó. nem csuda bizony, ha nem jobb itt az
                    élet; ha Kürthy Bálint a költője ennek az országnak; ez a meghasonlott, forró,
                    vén siheder, ez az idételen vátesz, ez a lángeszű “özvegy legény!”... Hát még a
                    többi, mi többiek! Ott megy előttünk egy mintapéldány, egy csodagyerek, húsz
                    éves végit járó - rostává lyuggatott, kiett gyomorfalával és pszichopátiás
                    regényével, melynek egy emberré-degenerált, öngyilkos csimpánz lesz a hőse, lesz, ha majd megírja!... Hé, fiatalember! Kérdezzétek
                    már meg tőle, hová, meddig visz bennünket fölfelé, merre tart a heliotróp-színű
                    zászlóval enyészetglóriás, ifjú feje fölött?...</p>
				<p>Az Emma barátja megmondta neki, hogy még egy kicsit kell majd itt felkapaszkodni
                    a Várhegy lejtőn, aztán balra a kertek alatt; és itt van egy pompás kis kocsma,
                    egy “kidűlt-bedűlt falusi fészer, vadszőlő, orgonák; bölcs, vén sváb vendéglős,
                    szépasszony-menye, igazi óbudai bor!...” Úgy sorjázta ezt is, mint a regényéhez
                    tartozót: “Elég, kérlek, elég!” - intette le Emma; s ő szelíden mosolygott.
                    “Milyen kedves, jó, áldozatkész lehet ez a bolond asszony négyszemközt ehhez a
                    fiúhoz! - gondolta Éva hirtelen - ha ennyi gorombaságát így eltűri mások
                    előtt!...” Vagy... “de sokszor lehet kis hűtlen ez a fiú - tette hozzá
                    elmosolyodva -, haezzel kell az asszonya hiúságát
                    elaltatni!” Már nagyon is belelátott ezekbe az emberekbe. “El kellene valahová
                    menni egy időre, újak közé!” - jutott eszébe már néhányadszor mostanában. “Vajon
                    idegenben csakugyan olymás, annyival jobb az ember? Oly
                    sokat tesznek a körülmények?” - fűzte tovább, észrevétlenül is a Hort-monológ
                    hatása alatt.</p>
				<p>Lenke és Berei fenn ültek már a virágrügyes orgonák tövében, a kopasz, festett
                    kocsmai asztalnál; mire a többi felért.</p>
				<p>A “bölcs” vendéglős morogva bújt elő és kijelentette, hogy “kicsit száraz”
                    szalámin és “kicsit erős” liptai túrón kívül nem adhat egyéb ennivalót. De a
                    bora csakugyan valódi volt, és Hort szétosztotta a keleti cigarettáit, melyeket
                    nem szeszélyből vásárolt. “Nem drága bor! Buta olcsón méri!” - súgta oda az író
                    a többieknek; ő nagyon pártolta ezt a kocsmát, és tüntetve rágott egy szelet
                    rossz szalámit; bár nem ízlett az Éva jó szendvicsei és süteményei után. Töltött
                    és koccintottak; a hely csakugyan szép volt. Meredeken lejtős hegyoldalban kusza
                    kertecske, vadóc bokrok és orgonák sövénye lenn, lépcsős gyalogút, rozoga
                    fakorlát a teraszon. Az erős mély tavasz-illatokon átütköző pinceszag, mely a
                    hegy belsejéből szállt fel; nedves hordók, erjedt mustok lehelete Évának élénken
                    eszébe hozta egy pillanatra az aranyoskúti szőlőket s a vincellérházakat;
                    mélyet, nagyot lélegzett behunyt szemmel. “Nézze a poharakat! - magyarázta az
                    író neki. - Nézze, kis vastagok, hasasok, csorbák, régiek - nézze, ezekben benn
                    van az egész vidékies élet, az egész ősi, polgári, derék Buda!” Éva elfordult;
                    az emlékek ereje elszállt tőle; túlságosan kimagyarázták, agyonbeszélték neki!
                    “Én sohase voltam úgyszólván magyar vidéken!” - panaszolta Lenke szomorúan.</p>
				<p>Koccintottak megint.</p>
				<p>- Pompás, nagyszerű gondolat volt idejönni ma! - csillant fel az író világoskék
                    szeme; híres, göndör fürtjei közül a homlokába csapzott egy; megszépítette
                    kicsiny, csupasz arcát. - Reneszánsz ötlet! Távoli világzug itt fenn a Jóillatok
                    hegyén; óbor; szép asszonyok; tavasz; éjszaka; orgonaszag;... alattunk csalóka
                    mélységben a folyam fekete árka;... s itt, itt a szomszédban, csak le kellene
                    hajolnunk... a tömegek, a gyilok, a história... a zavargó város!</p>
				<p>- A véres város! - mondogatta utána halkan, mindig megindultnak tetsző, reszketeg
                    hangján a fiatal beteg. - Az éhes város!... A mérgezett város!... Meghatóan
                    szép, átszellemült arcát arrafelé fordítva távoli, sejtelmes zajokra figyelt.
                    Mintha idáig kellene hallania a jajkiáltást, a hörgést, vezényszavakat,
                    fegyverzajt, lázongó tömegek fojtott káromkodását... De miért nem sietnek le
                    mindannyian, oda, hol valóságban jelen van az, mi képzelmüket izgatja és
                    leköti?... Nem! Mert innét nézve több, igazabb, különösebb, emlékezetesebb...
                    jobban az ő sajátjuk, inkább téma és inspiráció!... (Ezen Rosztoky Éva tűnődött
                    el nagyon elevenen, ahogy érezni kezdte fejében ő is a félpohár, erős bort.)</p>
				<p>- Ilyen messzi magosról - folytatta ernyedetlen a göndörhajú -, ilyen felülről
                    nézni, csak idesejteni azt a nagy, eleven állatot; egynek érezni azt a sok
                    milliós testet odalenn; milyen szép!... Tudni, hogy fetreng most, lázasat és
                    véreset álmodik; és tán kimerülten fog ájulásba tompulni, mire eljön a
                    hajnal!... Hm! Istennek lenni néha egészen mulatságos lehet!</p>
				<p>- Hogyne! - tódította Hort. - El-elborozgatni a “Híg Szemlélet”-hez címzett
                    mennyei kocsmában, míg Ágoston atya Aquinói Tamással koccint az egészségedre: és
                    sancta Theresia de Toledo meg a tudós Katalin az elragadtatás szellős lepleiben
                    fetrengenek a Boldog öregúr malasztcsizmás lábai előtt...</p>
				<p>A Hort élcelődése megindult megint, egyre szabadosabb lett s egyre színesebb, a
                    néhány pohárka csak hevítette mai, szokatlan, keserű részvétét a többiek,
                    önmaga, a messze gyötrődő idegenek, a tömeg, az ország, minden és mindenki
                    iránt. A többiek egyre szótlanabbul, elmélyedőbben ültek már; csak Parlag
                    feszegetett és folytatott egy kérdést: azt magyarázta a kis Bereinek, hogy a
                    nagyság nem is múlik a produktivitáson, ez természetes, ebben igazat ad neki;
                    hanem bizonyos belső érettségén a léleknek, a világnézeten; a gondolkozás “sub
                    specie aeternitatis” voltán. És hogy: minden alkotásnál nagyobb kultúrérték az
                    az ember, ki számára minden szellemi mű készül; kiért mindennek érdemes
                    létrejönni; ki fölötte állarisztokratikus magasságban
                    mindazoknak, akik érette kínlódnak, izzadnak:a művelt
                        ember!... Éva szinte elszomorodva nézte, hogy hevül, erőlködik ezeken!
                    Tudta, hogy semmit sem dolgozik úgyszólván, mióta barátjával összekerült; csak
                    őrá vigyáz, buzdítja, rendben tartja, neveli, fegyelmezi; lemásolja rendes
                    gépírással, amit ír... Szegény hiúsága! Így felszabadul a kötelesség alul
                    önmagával szemben, hogy “tehetség”-nek kellene lennie! Néha érezteti is, hogy
                    áldozatul hozza a szerelmének a maga munkáját, ambícióit! Mégis... hogy bosszút
                    áll néha ez a hazugság; - kiütközik epés, kétségbeesett irigységében!...
                    Szegény!... Éva sok mindenért csodálta őt eleinte: milyen erős, hogy áll örök
                    védelmi helyzetben kifelé, hogy tud minden vélt kis malíciát, konfidensséget
                    rögtön, nyersen és keményen visszautasítani!... De most már régóta tudta, hogy
                    legbelül egy nagyon szomorú, ijedező, korcs és reménytelen valaki rejtőzik.</p>
				<p>A második deci bornál mindenkire átragadt kissé a Hort hangulata a mával, a köz
                    ügyével, a munkáspárt forradalmi próbálkozásával szemben; valami búsongó és
                    gúnyos levertség. Stílusos, általános, művészi és némiképp jóleső; önmaguk előtt
                    nagyon érdekes fájdalom; - minden itteni törekvések hiábavalóságán, mindennek a
                    komor fátumszerűségén, melytől hátteret kapott; s melynek ők, “a gondolkodók, a
                    látók, a művész-szemű különállók” - egyszeriben föléje is kerültek, íme!...</p>
				<p>“Többet már nem szabad!” - súgta Lenke nagyon halkan Bereinek, aki minden
                    feltűnés nélkül, de negyedszer rendelt már. A leány előrehajolt aggodalmában;
                    nem akart tapintatlan lenni, ó, nem, de a bor nagyon megárthat; külön
                    hangsúlyozta az orvos!... Ám a fiú most vállat vont, szokása ellenére, lerázó,
                    kelletlen mozdulattal; aztán elfordult, megint a messze lámpafények ragyogása
                    felé; áttetsző, finom kis arcát bevilágította a mosoly, a halvány homlokán
                    világosan meglátszott így a ma reggeli kő dagadt nyoma. “Édes, drága élet! -
                    suttogta maga elé. - Szép, kincses, piros gyümölcsös, terebély fa!... Egy
                    harapós csókú, forró, nagy nő, Élet!... És mégis; elmenni, igen! Megrázni
                    egyszer, ronggyá ölelni... egyszer, rátaposni... és menni! Vissza se nézve!”
                    Nagy, sötét szeme könnyekben ragyogott, míg tört szólamait elzengte, félig
                    súgta... aztán eltakarta az arcát. “Borzasztók vagyunk, igaza van Lenkének, hogy
                    inni és éjszakázni engedjük ezt a fiút!” - ütött Évába a lelkivád hirtelen. És
                    Hort mintha eltalálta volna a gondolatát. “Én nemsokára hazaviszem ezt a
                    gyereket!” - súgta egyenesen őneki. Rosztoky Éva ránézett, és váratlan
                    indokolatlan meghatottság fogta el; tán ezt is az erős bor tette! “Milyen jó
                    ember ez a csúnya szájú, utálatos ember!” - gondolta. És hogy milyen jók ezek,
                    szegények, mind! Reszketőn szégyellős, pózokba rejtőző, összevissza komplikált
                    és erőszakolt mégis gyermekül naiv lényükkel - vitustáncos, görcsös,
                    übermensch-komiszságaikkal - beteg, félszeg, furcsa szívükből kiütköző
                    emberségükkel - így, mindenestül, mocskosan, ziláltan, könnyesen; megindítón és
                    idegesítőn... Isten tudja, mi van bennük... miért kell szeretni őket néha
                    mégis?...</p>
				<p>Odalenn kocsi állhatott meg a kocsma utcai oldalán, a keskeny, lejtős úton
                    visszacsúsztak a lovak, s a kocsis káromkodását túlzengte egy parancsoló, erős,
                    kellemes férfihang. “Ez Kürthy, Kürthy Bálint!” - neszelt fel az álmodozásba
                    süllyedt, elcsendesült társaság; s hirtelen felélénkülve, a gyengén boros
                    emberek hangos, gáttalan szeretetével felugráltak, elébe siettek. Csak Éva
                    maradt helyben: “Most végre meg fogom ismerni a híres Kürthyt” - gondolta. De
                    várnia kellett percekig; a költő, a szociáldemokrata - keményen, kurta, szitkos
                    szólamokban tárgyalt a kocsissal, mert az nem akart ráállni, hogy itt bevárja
                    őt. Úgy látszott, most a váratlanul nagy borravaló enyhített a panaszán, de
                    azért még egyre lamentált: a vasúthoz kell mennie!... “Kapsz tízet, alávaló! De
                    most aztán: kuss!” - kiáltott rá az idegen hangja; erre
                    elhallgatott. “No lám, a szocialista!” - gondolta ismételten Éva. De a költő
                    megjelenését kellemesnek találta, erős vonalú, barna arcát, nagy, nyílt szemeit,
                    sötét haja még dús, dacos üstökét; s a meghajlása, kézfogás-módja oly ösmerős
                    volt neki, oly megszokott, vidékies. Csakhamar rájött, hogy a nénje, Lulu egy
                    hajdani udvarlójára emlékezteti őt.</p>
				<p>- Rosztoky Éva asszony, végre, végre! Egyszer már megismerhetem! - mondta nagyon
                    élénken. - Ez aztán véletlen - fordult a többihez -, hogy ti is erre a már
                    literáris zugra gondoltatok, az egyetlen menedékre ezen a sikertelen, suta -
                    pimasz éjszakán!... Igazatok van, rá se hederíteni! Tölts nekem is, öreg, egy
                    literrel!</p>
				<p>- Mi az? Mi történt? Beszélj! - estek neki mind a férfiak. Az előbb oly biztosra
                    vették már, hogy nincs semmi, hogy minden felsült, abbamaradt, megbukott
                    szégyenletesen... és most elteltek izgalommal, lázadt csalódással. - Mi történt?
                    Hát igaz? Csakugyan?</p>
				<p>- Szabad? - kért engedelmet, hogy Éva mellé ülhessen. - Na, ti talán valami mást
                    vártatok? ... Én most rájöttem, hogy: nem! Silány kis szemétdomb ez, bizony, így
                    zápul meg itt minden, mielőtt kikelne! Micsoda bősz nekirugaszkodásnak indult
                    ez! Onnét kívülről azt hitte volna az ember: csakugyan ütött az óra;...
                    Istennyilát! Üres szájalás, félszeg, hazug kiskakas-forradalom; vagy még az se!
                    Három-négy rongyos, züllött csavargó mártírrá lövette magát ma reggel; annak
                    holnap parádés temetése lesz; ennyi! Átkozott, csúf Nagyida volt itt mindég,
                    minden; csak a legkezdetén produkált egy kis keserves szépséget! Na,
                    szervusztok!</p>
				<p>- Csakugyan lefújták... csakugyan katonák? - kérdezte Berei az asztalon át
                    elfehérült, remegő ajakkal.</p>
				<p>- Hét órakor - hadarta Kürthy gyorsan, mintha csak túl akarna esni - kivonult az
                    első négy század, felállt az utcán; akkor a pártkörben már kezdtek a vérontás
                    céltalanságáról társalogni, emlegették a családfenntartók drága életét. Nyolckor
                    jött be és katona-vonatként a bécsi gyors, az idegen ezred, a bosnyákok. Tízkor
                    odabenn “elhalasztották” a tiltakozó népgyűlést, “további határozatig”. Ennyit
                    tudok. Mesélik, hogy a nép nem oszlott el mindjárt, hogy voltak csetepaték a
                    szobornál meg a Parlament tájékán, kis utcákban, de tüzet adniok nem kellett
                    állítólag. Nem; könnyen elbántak, annyi szent; nem okoztunk fejtörést az
                    uraknak! - Délután még úgy volt, hogy revolverekkel fegyverzik fel a tüntetőket.
                    Hadd jöjjön a komolyja, nemcsak a munkanélküliek, szervezetlen jöttmentek,
                    fiatal csavargók, mint délelőtt!... Na! De hát elgondolható volt itt másképp?
                    Kár is volt felülni, hazajönni!... Ilyesmit először is komolyan kell akarni valakinek legalább; aztán adminisztrálni,
                    szervezni egy “forradalmat”, kiszámítani papíron minden eshetőséget;... mit
                    tudom én, hogyan! Én nem vagyok pártvezér!... Ej! Csakegy
                    ember tud akarni ebben a hangyabolyban; excellenciás ellenfelünk Pallay
                    Péter! Az nem hagy időt magának a gondolkozásra! Ma tizenegyig ült a
                    pártkörében; onnét még a kaszinóba ment az ellenzéki grófokkal, a volt
                    tulipánokkal tárgyalni. Édes testvérek, összefogó sógorkomák ők most
                    valamennyien! De hisz ez természetes! Mit folyik az orrotok vére; Máthé Ferenc
                    azt mondja, hogy semmi baj, hogy épp “úgy alakult a helyzet, ahogy az ügyre is
                    legelőnyösebb!”... Holnap majd gyászbeszéddel temetnek négy-öt toloncházi
                    csavargófiút - na, igyuk ki ezt még! Lassan, mintha virradna! Jó itt; csend van
                    és jószágok! A holnapi versem nézzétek meg majd a Jövendőben; világosan kiolvasható belőle, azt hiszem, az alapgondolat:
                    hogy főbe kell verni, mint a kutyát!</p>
				<p>Nem mondta meg, kit. Mindenki hallgatott lehorgasztott fejjel; csak Lenke nézte
                    bús ámulattal egyre Kürthy Bálintot; és Éva figyelte mosolyogva a csalódást a
                    leány arcán. Biztos, hogy nem ilyennek... valahogyan egészen másnak képzelte a
                    nagy költőt. Nagyon sokat tett az ellenérzéséhez, hogy Kürthy meggondolatlanul,
                    szaporán töltögetett tovább is az ő betegének... Végre nem bírta tovább;
                    mielőtt épp, a következő üveggel hozattak volna, felállt.</p>
				<p>- Bocsássanak meg, de nekem menni kell!</p>
				<p>- No, egy negyedórát még! - alkudott Kürthy, ki épp most állapodott meg Rosztoky
                    Évával abban a közös Rosztokai Rosztoky nagymamában, kinek a révén ők, nem is
                    túl távoli rokonok.</p>
				<p>- Nem, sajnálom; legfőbb ideje! - maradt kérlelhetetlen a leány. - De... ne
                    zavartassák magukat!</p>
				<p>Fel kell készülnünk tehát; egy kis vita volt még a küszöbön, mert Kürthy mindenki
                    borát kifizette már az öregnek; s ezt Parlag Emma nagyon bántónak találta;
                    pörölt az íróval, hogy miért tűrik “ezt a buta provincialitást”?</p>
				<p>- Menjünk le valami kávéházba! - indítványozta Kürthy. - Az Itáliában megleljük a
                    hajnalos fiúkat aJövendőtől... hátha tudnak valamit...
                    hátha mégis?</p>
				<p>Éva a költő mellett haladt, s figyelte; ezen a híres ivón látszott meg legkevésbé
                    a négy férfi közül az éjszakai borozás. “Néhányan elférünk a kocsin! - mondta
                    erős hangján. - Üljenek fel a hölgyek és Berei; mi megyünk utánuk gyalog az első
                    konflisállomásig!” A beteg erősködött, hogy sétáljanak mindnyájan le odáig... de
                    rettentően rosszul érezte magát: szava el-elakadt; egyszerre megszédült. Hort
                    megfogta a karját, most már nem ellenkezett. “Mi ketten hazamegyünk!” - szólt
                    a többihez Hort kurtán búcsúzva. “Engem úgysem érdekel már!” - tette hozzá
                    fanyar mosolyával; mintegy mentegetve szamaritánus allűrjét. “De biztosan haza!”
                    - akart utána szólni Lenke; ám, szava oly halk volt - belefulladt a rémült
                    aggodalomba, a féltésbe, a gyötrődésbe, hogy íme, megint nem mehet kis
                    barátjával, nem vigyázhat rá tovább, meg nem mentheti!...</p>
				<p>A göndör regényíró nagyon szeretett volna a nagy Kürthyvel maradni; Emmának
                    legszigorúbb pillantásaira volt szüksége, hogy: elég volt! Kívánta, hogy
                    kísérje haza őt; s a fiú most kissé nehezen tudta megérteni: hisz oly sokszor
                    megtiltja ezt a gyámkodást, és maga akar menni mindenáron! Végre ezek is
                    búcsúztak némi szóváltás után. Éva azt akarta, hogy ő hazakíséri Lenkét a Kürthy
                    kocsiján, de a leányon szokatlanul ideges kedvetlenség volt egész éjjel; mindent
                    valahogy kiábrándult szemmel nézett, a helyzet furcsaságát érezte meg itt,
                    céltalannak egész életét; és nagyon visszataszítónak ezt a szép, erős embert, a
                    költőt, ahogy dönti az italt magába és birkózik vele, noha a keze reszket már, s
                    a nézése nyugtalanító. “Nem, nem! Én lemegyek inkább Emmáékkal az állomásig, már
                    kapok kocsit!” Éva habozott egy percig, látta, hogy Kürthy arca idegesen
                    megrendül; hogy rosszulesik neki egyszerre egyedül maradni; hogy ma tán
                    érzékenyebb a rendesnél. Kezet szorított Lenkével, és mosolyogva ugrott a
                    kocsiba.</p>
				<p>Egy perc múlva ketten robogtak a párás, tavaszi hajnalszürkületben, illatozó
                    bokrok és zöld rügyekkel teli, halovány fák közt, kertek közt, hol ébredő
                    madarak csipogása hallatszott, vagy ha kis budai udvarokon a kakas szólt.</p>
				<p>- A nap elé! - mondta Kürthy Bálint különösen enyhe mosollyal; a pesti oldal
                    rózsaszínellő egáljára mutatott. - Nézze azt a meghasadt felhőt arra valahol a
                    Liget fölött!... Milyen furcsa, éber mámorú hajnal ez! De ritka, jó dolog is ez,
                    Éva,így menni asszonnyal a hajnal elébe... nem
                    vágyjátéktól ziláltan, nem kesernyés szájízzel, hanem nyitott kocsiban, éberen,
                    és fehéren, Éva!... Hogy is él maga tulajdonképp? Átkozott jó híre van!</p>
				<p>Éva nem fejelt. Szerette volna megkérdezni, hogy-mint van Szörényi Tekla? De nem
                    tudta, beszélhet-e vele az asszonyról; noha az utóbbi napokban, hogy egyszer
                    Teklánál volt, pontosan értesült minden részletéről e szakadékos, izgalmas
                    viszonynak.</p>
				<p>- Különös is az, lássa, Éva - folytatta a férfi zavartan -, hogy mi ketten, maga
                    meg én, kik ma láttuk egymást először, első perctől (ezt érzem!) jó szemmel
                    nézünk egymásra; maga szép, érdekes, jelentős; én kíváncsi férfi és önző
                    poéta;... és mégis egészen biztos, és tudjuk mind a ketten: mi soha úgy, asszonyul-férfiul nem jelenthetnénk egymásnak
                    semmit, éppen semmit! Nem gondolt erre, hogy ez... furcsa!</p>
				<p>- Én már nem is gondolkozom az ilyenen - mosolygott Éva -, úgy megszoktam!</p>
				<p>- De ez érthetetlen!...</p>
				<p>- Különben is - sietett Éva elterelni -, mi “egy vérből valók vagyunk!” Tudja,
                    ezt kiáltják mindenfelé állathangon a Kipling-mesék őserdejében, és akik
                    megértik, azoknak nem szabad felfalni egymást!</p>
				<p>- Csakugyan - lássa! Mozdulatra, szemre, szóra... mi nagyon atyafifélék vagyunk!
                    Ebbe a fene nagy kultúrába, ugye... amibe vesztünkre így beleestünk! S ebbe’ a
                    szép, sűrű, sokféle, fáradt, veszekedett... rokon-idegen fajtába! Azt hiszem, a
                    maga számára már éppúgy csak zsidó férfivan; mint nekem
                       csak zsidó asszony!... Különös, különös ez... már be
                    is valljuk!</p>
				<p>Éva frivolnak érezte egy pillanatra; elfordította fejét. A hídon mentek már;
                    alattok a fölengedt, tarajos víz; a tavaszi Duna.</p>
				<p>- Alattomos, vén Iszter! - mondta a költő most már maga elé. - Mint egy juhádzó
                    állat, sunyi húsevő; úgy tartja oda sima hátát az Időnek!... Mindég is
                    boldogtalan, apró, igázott népek szabdalt földjei közt sillant a vén zsivány;
                    nem lesz sose másképp!... Sebaj! Én már úgyis magtalanul halok el; - kétszáz év
                    múlva nem lesz magyar iskolás, aki az életrajzomon essék morális kételyekbe,
                    mert nem lesz magyar gyermek, magyar iskola, magyar írott múlt! Kár a versekért!
                    Szép, nehéz mívű szólamokért - ópiumos, muzsikás igékért; nyilatkozatokért;
                    minden, minden együtt fog veszni vele!... A maga képei megmaradnak, Éva!</p>
				<p>Az asszony legyintett a kezével mosolyogva, fáradtan.</p>
				<p>- Nem; Gond Tibortól hallottam, hogy egy új képe van most, ami egészen, egészen
                    komoly!... Ideje is már, ennek is;... itt csak a literatúra virult mindég -
                    regösök jártak egy-egy árva kobozzal, és piszmogtak a betűfestők; ez olcsó művészet mindenkinek;ez
                    nekünk való! Ki veszi itt meg ma is a jó képeket? Tekla buzgólkodik -
                    nevetem, mert akárcsak én, ő is úgy ért hozzá a drága!</p>
				<p>Éva önkéntelenül felé fordult.</p>
				<p>- Mennyit kínlódunk, ha tudná, Éva! - sóhajtott a férfi feleletül. - Folyvást
                    szakítunk máris! Pedig most, itt megmondom magának, ahogy érzem: sohasem fogunk
                    egymástól megszabadulni már, amíg élünk! A fátumom lett mindörökre ez a
                    csodálatos hisztérika, ez a vad, rettenetes táltosnő - ez a zsidóasszony!</p>
				<p>Éva akaratlanul elmosolyodott; ő nem látta sem csodálatosnak, sem rettenetesnek a
                    barátnőjét. “Ilyen hamar?” - akarta kérdezni; nyugodt szemével jól megnézte a
                    férfi szép, kemény arcát.</p>
				<p>- Itt vagyunk az avenue-n! - folytatta az. - Nézze a katonákat! Szegény, fáradt
                    fiúk; ma éjszaka itt őrizték ingyen a fülledt Rend zavaros álmát... Nézze, a
                    liget felől most jönnek a csukott batárok; csókárut szállítanak, parfümmel
                    locsolt szemetét az éber éjszakának, városi éjszakának!... Jobb nekünk
                    kettőnknek! Itt vagyunk, Éva!</p>
				<p>A nagy, Andrássy úti kávéház előtt még ragyogott halványan a villanykörték
                    gyöngysora; sápadozó fényük beleveszett a kék virradatba. Már friss kávé zamata
                    párázott, de a lankadt, éjjeli pincérhadat még nem váltotta fel nappali, pihent
                    sereg. “Kinn maradjunk!” - mondta Kürthy, és a kocsist fizette túl, míg Éva
                    betért. Az utcasarok szögében, egy legszélső asztalnál meglátta Gond Tibort,
                    egyedül ült ott, a kávéját kavargatta. Az első pillanatban szinte megrettent,
                    valami érthetetlen izgalommal e jólismert, komoly férfiarc láttán, és megállt; ő
                    most gyanútlan, magános - nem sejti, hogy ki nézi orvul a hajnali órában, ki
                    lopja meg eltűnődő tekintetét, kedves, nehézkes mozdulatait... Egyszerre, gyors
                    léptekkel hozzásietett, bátran, erősen megszorította a kezét. Akkor már Kürthy
                    is ott volt, letelepültek, kávét kértek. “Ma olyan eleven szemekkel néznek
                    egymásra az emberek!” - gondolta Éva. Gond elmondta, hogy ma ő lesz nappalos;
                    tekintettel az eseményes napokra most állandóan kell lenni öregebb munkatársnak
                    a telefonnál; mikor a két éjszakás lejön a szerkesztőségből, beszólnak neki, és
                    felmegy a helyükre; itt, a szomszéd utcában van az újság. Van még pár perce
                    addig.</p>
				<p>Kiitta gyorsan a forró lét, szétmorzsolta ujjai közt a kifli kemény csücskét, és
                    egyszerre komolyan nézett rájuk.</p>
				<p>- És mégsem igaz, amit mondotok, hogy mindennek vége! - mondta hangosan. - Ez a
                    dolog már nagyon is megérett; ma láttam: betértem egy csúnya, hajnali borozóba,
                    ahol a munkások összeverődtek a lefújt gyülekezésről hazatérőben. Láttam az
                    arcukat, az izgalmukat; hallottam, milyen világosan, tisztán tudják, hogy miről van szó, hogymit akarnak és
                    mi lesz,lesz elkerülhetetlenül!... Pillanatra lehet
                    hátráltatni az ilyet, de mikor már így túlfeszült egyszer, így forrt és
                    kirobbant: nem sok időre, meglássátok! Nézze, milyen piros világú az a felleg a
                    Liget fölött!... Nevessen ki!</p>
				<p>- Nem nevetem, Gond! - felelt Éva csendesen, és oly nagyon szépnek látta ma régi
                    barátja szemét... Szétnézett. Oly éber volt igazán, oly eleven e ritka, hajnali
                    benyomások közt vagy a kevés bor mámorától... “Hátha?...” - gondolta messze, a
                    piros fellegbe nézve, mely lassan szétvált, elhalványult... Hátha csakugyan
                    igaz! Hogy azok a szegény, uniformisba bujtatott parasztfiúk az utcasarkokon -
                    atyjafiai!... S a szegény, kényszeredett mosolyú nők, hajnali kimerüléssel a
                    festék-ette arcokon - nem testvérei-e?... Mindnyájan! Mindenki!... Életében
                    először volt ilyen határozott érzése erről, s oly váratlanul lepte meg.</p>
				<p>...Itt jönnek az éjszakások! - intett fejével az út közepére Gond. Két újságíró
                    közeledett a szekérúton át, korai fogatokat kerülgetve. - Ejnye, de lassan
                    másznak! Szervusz! Mi újság?</p>
				<p>Komoran, zavarodottan bámultak vissza csodálkozó arcába. “Nem tudod még?” -
                    kérdezte végre az egyik, és segítséget keresőn pillantott Kürthyre, Évára.
                    “Éjfél után kettőkor történt!” - toldta a másik komor, kelletlen zavarral, és
                    megint Gond Tiborra néztek. “Most két órakor a kaszinó előtt...”</p>
				<p>- Beszéljetek már! - kiáltott rájuk Kürthy Bálint szinte gorombán.</p>
				<p>- Úgy volt... a kaszinó előtt újságírók vártuk a friss híreket; Pallay éjfél óta
                    tárgyalt ott néhány ellenzéki főúrral. Az egyezkedésük híre közben
                    kiszivárgott... Mikor kiléptek, az egyik fiú Browningból a miniszterelnökre
                    lőtt, kétszer egész közelből. Nem talált.</p>
				<p>- Nem talált - ismételte gyorsan a másik. - Mindjárt, utána a saját
                    halántékába;... még élt, a Rókusba vitték.</p>
				<p>- Ki volt? - kérdezte Gond Tibor egészen színtelen hangon.</p>
				<p>- A grófok... rá akartak támadni, mikor már összeesett... egyikük megrugdosta! De
                    Pallay közbevetette magát; nem engedte; segített a fiúknak, hogy
                    felnyalábolják, és előszólította az autóját... Sáfár Andor volt!...</p>
				<p>- Még élt! - toldta meg hirtelen a másik és leült; fájó zavarában reggelit kért a
                    döbbent pincértől, ki a “közönség” érdeklődésével állt előttük a szavaikra
                    lesve.</p>
				<p>- Ha megél - mormogta Kürthy -, fel fogják menteni; ez rávall; felmenteti! És
                    soha többé senki ezt...</p>
				<p>Éva egy ideig úgy érezte, hogy nem mer Gond arcába nézni. Végre arra fordult. A
                    férfi mereven, holthalványan állt fel épp akkor; szótlanul, gépiesen menni
                    készült. Ebben a pillanatban szállt ki egy kocsiból Máthé és a kis Berei a
                    kávéház előtt.</p>
				<p>- Onnét jövök! - zihálta elfulladva a fiú. - Kóboroltam Horttal, és útközben
                    hallottuk meg; mindjárt... azonnal a Rókusba hajtattunk és...</p>
				<p>Mind köré tolongtak. Kürthy egy vizespoharat nyújtott felé reszkető kezével. A
                    fiú arca fakó volt, födetlen fején felborzolódtak a hajak; nagy szeme úgy meredt
                    el, mint az eszelősé.</p>
				<p>- Épp akkor - hebegte -, épp... a halál! A kezét fogtam... elhidegült. A
                    halántékán megfagyott a vér!</p>
				<p>- Üljön le! - nyomta a székre az egyik újságíró. “Egy levél Gondnak;... egy a
                    menyasszonyának!” - súgta még a túlizgatott gyerek, de senki sem értette már.
                    Máthé Ferenc jött gyászos, illendő arccal; miután elintézte a bérkocsit.</p>
				<p>- Az esetről - kezdte tompán, mint egy temetkezési vállalkozó - most csak egy
                    rövid jelentést szúrattam be; telefonáltam a laphoz. Holnapra, persze, cikk kell
                    és hosszabb tudósítás. Ne vegyétek rossz néven, hogy ebben a percben, de -
                    valakinek csak kell gondolni mindenre!... Most nagy baj volna valami
                    tapintatlanság, azügy érdekében... Kit hívassunk Gond
                    helyett? Vagy én magam?</p>
				<p>- Majd én bemegyek! - ajánlkozott Kürthy készséggel. - Tibor menjen a kórházba
                    rögtön, onnan telefonáljon.</p>
				<p>- Nem, fiam, köszönöm! - hallatta végre Gond Tibor a hangját. Szárazon, gyorsan
                    hullottak a szavai; az arca, szája széle fakó volt. - Nem, te nagyon
                    nekiereszted a tollat; most nem szabad!... Majd körülnézek benn, telefonálok,
                    később elmegyek hozzá - és magam fogok írni... igen, vigyázni kell!...</p>
				<p>Felszedelőzött, egész rendesen köszönt, kicsit drótszerű, erőlködőn apró
                    léptekkel megindult, a széles úton átvágva; autók és reggeli szekerek útjából
                    elkerülve óvatosan... Újságcikket írni az esetről... tán nekrológot.</p>
				<p>- Hát vége a heccnek! - mondta Kürthy Bálint, és káromkodott rá egyet. - Holnap
                    mehetek vissza Párizsba - szerelmes verseket írni.</p>
				<p>- Ami a temetést illeti, a beszédet... - adminisztrált tovább Máthé Kürthyhez
                    fordulva, de az nem figyelt rá.</p>
				<p>Évára nézett keserű mosollyal.</p>
				<p>- Most már nagyon rá fogok érni a szerelemre! - mondta majdnem dühvel. - Most már
                    csakugyan nincs egyéb semmi! Csak ő, a némber, a másik eszelős;... a másik Én! Most már csakugyan nem megyek egyedül!</p>
				<p>- Én most is egyedül megyek! - felelt az asszony nagyon halkan, és lehajtotta a
                    fejét.</p>
			</div>
			<div type="chapter">
				<head>20</head>
				<p>HULLÁMZÓ ÉLET</p>
				<p> AN FRAU ÉWA KOSZTOKY, KIRCHWALD, DEUTSCHLAND,</p>
				<p> GOSSLER-STR. 12.</p>
				<p>Egyetlen Évám! Ma írnom kell neked; és éppen teneked! Nem fogok mentegetőzni,
                    hogy ilyen soká elhanyagoltalak, e nyár napjai oly tele voltak számomra; de
                    minden oly zilált bennem, össze nem foglalható! Nem, néha hazugság volna egy
                    levél is, az ember látszatra úgyeltávozik egymástól; de
                       mi tudjuk, ugye, Éva, hogy mindig lehet és van
                    visszatérés. Hogy az ember mindigazt találja meg a
                    másikban... hisz épp ebben van a barátság különbözése a szerelemtől. Itt már
                    nincs miért aggódni, itt nemkíváncsiság van és
                    kívánkozás, hanem megpihenés, biztosság; de mindenféle barátságnak a kezdete, az
                    első napjai vagy órái, nem gondolod, egész olyanok, mint a szerelem; az ember
                    izgul, fél, kielégítetlen és emelkedett! Én tisztán emlékszem, mikor téged,
                    például megösmertelek; Lenkénél találkoztunk, emlékszel? S én oly sokat és
                    gyorsan és zagyván beszéltem! Akkor úgy néztelek, mint egy szivárványos, szép
                    rejtett forrású vízesést; ma úgy megyek hozzád, mint egy jó, régi, tiszta vizű,
                    friss kútra; csak akkor megyek, ha éppen a te italodra vagyok szomjas; ha sok
                    pezsgőt ittam, vagy túl édeset vagy ízes keserűt; és oly biztosra megyek; amit
                    te adhatsz, azt megtalálom! Te különösen mester voltál benne, hogy hamar legyél
                    kúttá; úgy látszik, nem szeretsz szivárványlani, terhedre van a káprázatos,
                    rejtelmesség, homály, színes ködfelleg és mindenfajta illumináció! Elsőrangú
                    barát vagy, drága jó emberem; de ha egyszer mégis a szerelem jönne hozzád (sose
                    késő!), vigyázz, ne mutatkozz meg túl gyorsan, ne hántsd le a fátylakat; ez az
                    isteni Hazugság szép csalásokat kíván; tündéries, örök szemfényvesztést, édes
                    kínú bizonytalanságot, nyitott lehetőségeket, szóval, fárasztó mesterkedést
                    tőlünk, szegény asszonyoktól; áldozat-oltárra felvirágozott, szép fehér
                    állatoktól!... Eltaláltad: hazabeszélek, amikor ezt ilyen rossz, túlzott
                    prózában papírra kínlódom; nem, hiába, nem bírok a kötetlen beszéddel; százszor
                    nehezebb, mesterkéltebb nekem, mint a vers! Mindent úgy ki kell magyarázni, ha nincs a szűk forma drága ürügye s a
                    kényelmes kép, mely mást tud mondani mindenkinek!</p>
				<p>Angyalom, asszonyom, érzem, oly sokat és összevissza fogok ma beszélni neked!
                    Olyan összevissza vagyok magam!... Nevetsz, lenézel? Nem, Éva, az ember nem tud
                    megállni egy gesztusban soká! Csalódás, várás, fájdalom:... ez még tán tovább
                    bírja mind; de - a boldogsághoz gyöngék vagyunk! Ez hullámló valami... amíg
                    eleven!</p>
				<p>Igen, én boldog vagyok, még mindég, nagyon!... Lehet ezt így mondani? Én ezt akartam; látva éstudva mentem
                    bele! De az ember fáradt és gyáva néha; ma írnom kell neked!</p>
				<p>Ma őszies szél borzol végig a Boul. St. Michelen, sepri a sok aranylevelet;
                    bronzos, álmatag, délutáni fény ragyog a régi házak falán, St. Jacques
                    templomából harang szól;... vasárnap, alkony, ősz;... és egyedül ültem soká a
                    kis hotelünk erkélyén. Az emberek lenn, a csendes polgárok, imakönyves nők,
                    ahogy a vecsernyére ballagnak; milyen kis feketék, kis egyformák, kis idegenek
                    így magasról, a harmadik emeletről!... A “Lúdláb Királyné” negyede ez; te
                    tudom, szeretnéd; régies, szolid, polgárias tulajdonképp, s oly otthonos,
                    kivált most, hogy a nyári vakációs idegenek hazatisztultak frivol és habzsoló
                    kíváncsiságukkal. (Olyan ma a világítás, amilyet te föstettél a híres Béke
                    Ligetére; de persze, nem olyan szép!) Most, hogy lenéztem, egy artista-család
                    produkálta épp magát; ragyogó pikkelyes dresszben a kövér anya két kamaszfiával,
                    ismerem, déliek ezek mind, rettentő drága svihákok! Leterítenek egy rongyos
                    szőnyeget a porba, aztán pergőn, hosszadalmasan, részletesen, az izmukat
                    mutogatva magyarázzák, föstik, színezik, mímelik, hogy mit tudnak ők, hallatlan,
                    csodás produkciókat!... A publikum gyűl, élvez, mosolyog; az asszony csinál
                    valami semmiséget, kis bukfencet; de beszél, kiabál tovább, egyre színesebben,
                    heroikusabban, mint egy kortesbeszédet, beleszédülve, megvadulva a saját
                    hangjától, de közben visszanevet a kacagókra, folytatja, a fiúk perselyt
                    hordanak, hull a garas, mulat az utca; s a szavalat kihallik büszkén, telten,
                    mint a kukorikolás; s oly ártatlanul, kedvesen; s oly szépek ezek a hencegő,
                    lendülő, groteszk kézmozdulatok! Jöhetne most egy szép, hálás, újságírós
                    általánosítás; íme, a nép, a heroikus, felszínes, vidám, déli karakter, utcaias
                    és színházias történelem... de nem, ilyenhez nincs ma béketűrésem, Éva! Ott
                    hagytam az erkélyt, madame-ot pikkelyes derekával, kövér, izzadt, vörös húsával,
                    szép, erős fiaival - és nem mondom: “íme, a faj!” - Ej, mit nekem az utca, az
                    egész? Ősz, hangulat, napfény, kedély, karakterisztikum, akármi, csak ópium -
                    tán még ez a levél is; mert én ma egyedül vagyok és ideges, zilált, levert! Éva,
                    ne gondolj semmi érdekes komplikációra; egyszerűen (ó, milyen szégyellni való
                    egyszerűen) az a bajom, hogy az uram ma találkozott valami két magyarral, pesti
                    újságírókkal: azt mondják, hogy délután feljönnek értem, de nem adtak pontos
                    időt (ez a fő gyötrelmem mindig, Bálint nem szeret időt mondani!) - és most oly
                    súlyosak az órák! Éva, ha tudnád, hányszor gondolok irigyen rád; a te nagy
                    nyugalmadra, a harmóniádra, a függetlenségedre, a büszke, szép, vállalt
                    magányodra! Hogy szerezted, hogy csinálod, és... hogy maradhatsz meg művésznek,
                    annyira igazi művésznek benne?</p>
				<p>Közben lassankint fel fogok öltözni mégis, hogy készen találjanak; ő nagyon nem
                    szeret várni! Bár oly udvarias, sohase mutatja, de türelmetlen, rossz idegzetű
                    ember, tudom, hisz ez nem is lehet nála másképp! Tudod, az én szép, nagy
                    hivatásom néha nagyon nehéz! Egy nagy embert szeretni... szegény, szegény
                    Magdalai Mária! De annak könnyebb volt; amorálzseni,
                    igen - az egyszerűbb dolog; csak a lemondással kell készen lenni; ez oly
                    egységes, teljes, mindent befogadó! De a költő... a viharlélek, önmagát folyton
                    felélő, a kétfelől égő gyertya - és én vele,a másik; és
                    mindaz, ami folyton átlüktet rajtunk, a világ, a korunk, a múltunk, a
                    szerelmünk, az alkonyatok, a reggelek, hulló levél aranya, napfény révülete, egy
                    kis lány mosolya, egy otthoni hír... Minden hat, magával ránt, mint a mágnes,
                    megoszlik bennünk, mint ellentétes pólusok vonzása... és én itt állok vele, egyedül vele, mindenemmel már csak az ő asszonya;
                    elhagytam az anyámat, nincs és nem lehet gyermekem, és nem tudok nála szebb
                    verseket írni!...</p>
				<p>Mit szólsz az új verseihez, jár hozzád aJövendő? Ugye,
                    nem igaz, hogy már gyengébbek egyre! Ez olyan optikai csalódás, én tudom; így
                    egyenkint nem mutatnak az ő dolgai; kötetben, együtt majd megint éppúgy meg
                    fogják lepni az embereket! Miért is lennének rosszabbak? Azért, hogy most már
                    nincsenek pénzzavarai?... Lásd,én vállaltam az ő régebbi
                    életmódját; a régi kis hoteljében lakunk három kis szobát; nem hozattam el a
                    szép otthoni bútorokat; a kedves holmit, amit te úgy szerettél! Nem akarom
                    átplántálni, megzavarni őt egyelőre; pedig az élet apró ügyeiben sok így a
                    zavar, kényelmetlenség! Szobalányom sincs; persze, ez nem maradhat örökké
                    így!... Vajon hazamegyünk-e valaha? Ő oly ideges ennél a kérdésnél, de amellett
                    halálosan érdeklik az otthoni dolgok; örül, ha egy magyart foghat, mind el is
                    zarándokolnak hozzá; most is, vajon, mi híreket tudnak mondani? Már igazán
                    jöhetnének!</p>
				<p>Ah, Évám, aztán majd el fogunk menni színház után vacsorázni, aztán valami kis
                    vendéglőbe, aztán rongy hajnali helyiségekbe... látni fogom, ahogy annyiszor
                    már, hogy lesz a szeme csillogóbb, az arca égő, minden szava oly világos, heves,
                    színes, mint a rakéták;... aztán zavaros, különös képek, heves kitörő
                    ítéletek... az otthoni dolgok, keserűség, düh (ezt mi nem értjük, asszonyok),
                    aztán meg-megakad, összezavarodik, nem övék a szavai;rólam
                    is beszél nyíltan,... Istenem! Aztán ellágyul, a keze reszket; a kocsiban
                    hazafelé már nem ura semminek... egyszer megesett, hogy felszedtünk egy kis
                    hajnali leányt, közénk ültette, csak úgy... a mámor drasztikus szeszélyében; s a
                    következő sarkon leszidta szegényt, sírva dobta ki, nekem kellett kifizetnem
                    sietve!... Ó, hisz ilyenek ritkán történnek, sokkal, sokkal rendesebben él,
                    mióta házas; és én nem is csinálok nagy dolgot belőle! Még a kis nőkből sem!
                    Igen... hiszenmi nem lehetünk egymás nyakán csüngő,
                    nyafogó kis szerelmesek; és ő oly gyönyörű a megtérésben, az alázatban; oly
                    nagy dolog a bocsánat s a mi teljes, emberi, nagy őszinteségünk, hitetlen
                    hívségünk... oly drága az új egymásralelés, az elámulás másnap, hogy: hiába,
                    minden hiába, csak jobban egymáshoz lök minden idegen ölelés... hogy messzebbről
                    jött a miegy-pár voltunk!... Nem, Éva, te ezt nem érted,
                    tán senki asszony más nem értené; én olyigazi vagyok az
                    érte való fájdalomban, az eltűrésben; és ez nem hogy megalázna: fölmagasztal
                    inkább!... Igen, én megértem őt! Az ember néha... túlságosan szeret ahhoz, hogy
                    önmagának teljes veszélyeztetése nélkül még hű is maradhasson... anélkül hogy
                    magát teljesen feladja, “kiforgassa lelke zsebeit, mint egy rajtacsípett
                    kamasz!” (Az ő szavai!) Évám, mulatsz, hogy oly sokat beszélek erről?... Igen,
                    igen, néha az ember kis lelki-gyomorrontást kap, és akkor oly “geil”-nak tűnik
                    mindez, agyonkomplikáltnak... oly tintás, nyomdaszagú! S az ember harsogó
                    vággyal kíván valami egyszerűt, teljeset, készt, enyhét; a “szalmakunyhó”-t;
                    vagy még inkább a szép, tiszta, kényelmes, falusi házát, melyben a szülei éltek
                    és szerették egymást!... Ej, hát ilyenkor üljön le az ember és írjon, ugye, egy
                    szép, nagyon szép verset erről a hazavágyásról; ennél semmi jobban ki nem
                    elégít, meg nem könnyít; ennél mást az “ember” nem is érdemel!...</p>
				<p>Istenem, oly gyorsan és zagyván firkálok, s egy percre sem sikerül közben
                    elfelejteni, hogyvárom őt! El nem feledkezik rólam; ez
                    még sohase történt; a szavát mindig megtartja, mindig udvarias!... De hátha
                    most, előszörmegtörténik; ha csak későn, későn,
                    hajnalban kerül haza, csúnyán, züllött szemekkel, idegen és szörnyű illatokkal!
                    Megbocsátni, persze, ha már ott tartanánk... de addig! Itt ülni, ebben az
                    állapotban és várni! Már elkéstünk az Operából!</p>
				<p>Mindez a házasság hibája, higgy nekem! Az tesz kicsinyessé, követelővé; az
                    növeszti lelki problémává a kis dolgokat, apró kötöttséget, jövést-menést. Ha
                    most is még a kedvese volnék, és külön laknék, nem volna közöm a reggeleihez, a
                    délutánjaihoz, nyugodtan és semmit sem veszítve szemet hunyhatnék arra, hogy mit
                    művel és hol jár azokban az órákban, amikor elmegy tőlem. Az ő látogatásaira, az
                    együttlétünk kiragyogó, ünnepi óráira készülve, közben élhetném a magam
                    formáját, verset írnék a szerelmünkről, olvasnék, kijárnék nézelődni a világon.
                    De így, mindig őhozzá igazodni, az ő nagy nyugtalanságai, szeszélyei,
                    egyenetlensége felé fordulva lenni arccal... minden órában, minden kis lelki
                    szükségben, hangulatban, életvitelben! Rettentő kötöttség! És mégis... én vállaltam; erre szántam magam, az életemet. És vállalom
                    és bírni fogom, ha néha, ilyen ideges órákban azt hiszem is, hogy nem bírhatom
                    soká!...</p>
				<p>Kinn jártam az erkélyen megint, lestem: jön-e? Valami történhetett;
                    szerencsétlenség, autóbusz! Ej, ez ostobaság, tudom; ilyenkor mindig eszembe
                    jut! Éva, Évám, ha tudnád, milyen rettentő reménytelenség, égető, buta, őrült
                    fájdalom tud lenni egy alkonyatban; az első, sápadt gázlángban, a szürkület
                    szálló porában; milyen facsaró kínt tud okozni egy élesen sárga homlokszorító
                    valami konflisló fején, az utca távoli, megszűrt zaja, egy szemközti ház régi,
                    nemes díszei; a méla unalom, a bágyadt fény, a múló percek, a szerelem! Ha az
                    ember egy erkélyen kihajolva vár, kétségekkel, kínnal, szégyenkezve!... Ha volna
                    erőm most kalapot tenni, elmenni, járni egyedül a gyönyörű őszben, mint azelőtt,
                    magányom idején! Hányszor csatangoltam ilyenkor, este is Tarackán, a kertünkben,
                    a szagos bokraim alján, amik együtt nőttek fel velem; a fenyvesben,... a
                    kardliliomok közt! És voltak szerelmek is, igen, amiknek ez volt a fő varázsa, a
                    kert, az illatok, a szobám, azén otthonom; de egyikért
                    se tudtam volna elszakadni Tarackától;nem menni, ha a
                    földem hív; ez bizonyság, hogy ez az ember mindenem nekem!... Ó, te ezt nem
                    értheted! Téged a nagyapáid könnyelműsége felmentett ettől a kötelességtől,
                    mikor eladták Mersét és Rosztokát! Tán ki is nevetsz, hisz nekem csak a nagyapám
                    vette a házat és apám szerezte meg a birtokot; s te még láthattad a vendégszobák
                    falán a régi tulajdonos otthagyta metszeteket, szürkén, foltosan az üveg alatt;
                    a negyvennyolcas urakat magyar ruhákban, Kossuth-szakállal; s a nagy fákat a
                    kertben ugyan ki ültette?... De én ott voltam gyerek, egyetlen és boldog; s oly
                    vakon odanőttem, oly hirtelen erővel bocsátottam le a lelkem gyökereit, mintha
                    az én soká nélkülöző fajtám görcsös megkapaszkodása volna az. Egészen beteges
                    volt ez gyerekkoromban... egyszer valaki említette, a rokonok, hogy talán eladni
                    (akkor kezdtek egyéb dolgok nagyon sikerülni az apámnak; odébb akart költözni, a
                    gyárakhoz közelebb). De én, hogy véletlenül meghallottam, napokig sírtam titkon,
                    nem aludtam, végre kivette anyám belőlem; nem, ha Tarackáról, hazulról el kell
                    menni, én inkább meghalok! Megnyugtattak; de azontúl is ideges rémképem volt az.
                    A hátulsó teraszon (ej, hogy is emlékeznél!) van egy fogas; arra akasztottam a
                    kis kerek kalapom mindig, ha a sétáról hazajöttünk tanulni a kisasszonnyal. S
                    rossz álmaimban láttam egymás kisleány kalapját ott az
                    enyém helyett; és láttam azt jönni a kertből, egymás
                    kisasszonnyal... Ó, Éva, miket össze nem hordok itt neked! És most itt
                    vagyok egy kis párizsi zughotelben, egy idegenre várok gyötrődve; s szegény,
                    áldott anyám egyedül volt e nyáron Tarackán; ó, milyen szomorúan egyedül,
                    bármennyi vendége volt is!... Rá tudom-e venni valaha őt, hogy együtt lakjunk
                    szépen, otthon, hogy neki se legyen idegen az a hely, az a drága, az a szent!...
                    A Béke Ligetét megérdemeljük mi? Egy harmóniásabb, kielégítőbb boldogságot; hazaérkezést lelkileg egymáshoz; mert eddig csak én
                    mentem vándorolni az ő sorsába vele? Anyám hogy hív a leveleiben mindkettőnket!
                    De ha elgondolom aző életmódját, a
                    kiszámíthatatlanságait, a nagy szabadság-igényét; szabad-e az anyámat is így
                    összezavarni öreg napjaira? És én is... lám, ott töltöttem az első, rövid
                    házasságom “mézesheteit” szegény korán elhunyttal; forró, kíváncsi, kinyílt
                    gyerekleány én, tizenhét éves; féltek a “temperamentumom”-tól, siettek férjhez
                    adni! És ott jártam szegény Viktorral és szegény Gáborral; és minden kis flört,
                    egynapos szerelem ott ért engem! Vajon, ha megint elmegyek, nem érzek-é majd
                    elszakadást, kiábrándulást; nem vagyok-e már teljesen az övé? Minden múltammal,
                    mindenből kihúzott gyökereivel az életemnek! Nélküle nem akarnék, nem tudnék
                    Tarackára menni; nélküle csak a Szajna fenekére! De hát mi köti őt hozzám?
                    Szeret, nagyon kellek neki; de elhagyna-e értem valami mást, fontosat? Ha
                    gyerekeink lehetnének! Azt mondja: nem óhajtja “ilyen formában a
                    halhatatlanságot”. De hátha csak vigasztal? Éva, mondj valamit nekem! Mit tennél
                    te az én helyemben, Éva? Ej, te bölcs vagy és erős; te tán morális alapon tudod majd kiválasztani a szerelmesed! Nem tudom, lehet-é, de az Öröm, a folytonos, édes, jó... csak úgy képzelhető valahogy! Egy csendes, tiszta tóvíz, lágy
                    habok üdesége... a mindig ugyanaz, abiztos, kész, mégse
                    untató; a Mennyei Szerelem! De ez tán nincs sehol! Csak a te képeden, Évám; de
                    ott nincsenek emberek, férfi, nő, másféleség; csak fák, ártatlanok!</p>
				<p>Nem jön, minden hiába már! Lásd, mivé lettem én!... Vigyázz, vigyázz a
                    szerelemtől, e zavaros pocsolyától! Rettentő megfulladni így!</p>
				<p>Mi lenne, ha fellázadnék; ha idegen, méltatlan érzéki játékokba csalna engem is
                    (nem a gyerekes dac, bosszú, nem) csak a magány ideges félelme például?... Az
                    ember akarná ilyenkor a szép, büszke magányt, méltó e nagy szerelemhez, e nagy
                    elszánáshoz; de nem bír, nem bírhat ennyit szenvedni élő!... Ha most csengő
                    szólna, és jönne valaki, izenet a világból, hogy még odatartozom; jönne egy kis
                    jósággal, most rögtön, mindenemmel megszeretném!... Simogatnám borzongató
                    ujjakkal a fejét, szájam a száján; akárki, egy akárki... csak hogy maradjon még,
                    ne hagyjon itt egyedül a beteg, szörnyű szorongással! Mennyire szeretem Kürthy
                    Bálintot!...</p>
				<p>- Mi lesz, ha elhagy, ha már el is hagyott?... Az utolsó versében egy ilyes
                    hang... vagy csak képzelődöm? Hogy az “csak költészet!” Magamról tudom, mit
                    jelent ez a kifogás!... Ha elmegy, nem élhetek! Elviszi magával életem értelmeit
                    és összefüggéseit; sohase’ tudnám többé helyem a dolgok közt, mert nem tudnám,
                       mi voltam és mennyi az ő életében; mim maradt s hova
                    tartsak vele?... Ha lenne valakim, akihez így szólhassak: “Menj oda a rózsához,
                    és mondd neki helyettem: szép vagy! Mert én nem merek már tegeződni vele!”...
                    Éva, vess meg; most versben gondolkoztam; még ilyenkor is! Ez egy vers-sor volt!... De hiszenbelőlem
                    jött ez is, hiába! Ha valami nagyon fiatal és gyöngéd lény... Éva, hát nem
                    érdemeltem én gyermeket?</p>
				<p>- Istenem! Lépések - most! Igen, igen; jönnek a lépcsőn... most, cseng...</p>
				<p>- - - - - - - - - - - - - - - - - - - - - - - - - - - - - - - - - - - - - - - - -
                    - - - - - - - - - - - - - - - - - - - - - - - -</p>
				<p>(Másnap reggel)</p>
				<p>Éva, drágám, jó reggelt!</p>
				<p>Drága, drága barátom, milyen őrült voltam tegnap, milyen bolond, veszett ideges a
                    türelmetlen várástól; pedig nem ő volt az oka, szegényem; a két magyar fiú
                    ügyetlenkedett, félreértett, váratott magára! Oly ijedten, bűnbánón, kedvesen
                    rohant fel a lakásba, oly vidám és hangos volt a két otthoni fiú, s ő oly
                    elemében velük! Igen, elmentünk Opera után, de mindez nem olyan sötét a
                    valóságban... tudod, ő milyen kitűnően bírja a lumpolást a nagyszerűen szívós
                    fizikumával! Szinte soh’se látszik csúnyán rajta! És ez a két fiatalember úgy
                    kedvem szerint hangolta; azt mondták, haza kell mennie mégis, hogy szükség van
                    rá, hogy mégis lehet ott valamit csinálni lassan, hogy rájuk kerülhet a sor.
                    Éva, én nem bánom, akármilyen ember az a Máthé Feri, akármilyen humbug minden
                    politika, pártérdek, osztály... az egész! (Milyen csinált és hazug volt az én
                    érdeklődésem azokban!) Énnekem csak az kell mindezektől, hogy az emberem helyet
                    találjon, hogy ne lógjunk így a világban céltalanul! Ha senkinek nem lesz haszna
                    belőle; de a mi sorsunk formát kap; örökké nem lehet szerelmes verseket írni!
                    Elképzeled őt valami epikai korszakában az életnek; a későbbi évek munkájában,
                    aranyjánosi nyugalomban?... Mennyit gondolok erre! Már harmincöt éves. Mikor
                    azok beszéltek neki (úgy tetszett, küldetésben járnak), rám nézett, azt mondta
                    halkan, kicsit elérzékenyülten, hogy neki is van egy házikója még a falujában, s
                    a hétszilvafából is neki terem még vagy kettő. Megszorítottam a kezét, azt
                    súgtam: “Odais elmegyünk majd!” Nem tudom, hogy lesz, de
                    annyi bizonyos, hogy semmi probléma nem olyan sötét a reggeli órákban.</p>
				<p>És ha mindez csak álom, ha sohase tud ő harmóniába kerülni az élettel, a
                    viszonyokkal, velem; ha én magam is csak ábrándozni volnék jó a Béke
                    Ligetéről!... Ma leltem meg itt az íróasztala sarkában, egy összegyűrt papírra
                    firkálva a tegnapi versét;ez van benne! Hogy végünk
                    volna nekünk már rég, ha nem galvanizálnók kínnal és bolond hajszákkal az egymás
                    életét! De ez a vers oly gyönyörű, oly csodálatosan remekmű, oly forrón lírai,
                    oly kitakaródzott, oly vérrel aláfutott; nem, nincs szó rá... Éva, ha soha nem
                    írt volna mást és nem írna többet; ez azegy vers elég ok
                    volna és megérdemelné, hogy neki áldoztam az életem, az én szegényes poézisem,
                    mindent!</p>
				<p>Most ott aluszik az ágyon, látom behunyt szemét, csapzott, nagy haját, erős, szép
                    vonásait. Olyan, mint egy álomszuszék, kedves, rossz fiú, egy kis lump diák,
                    akit az anyja sajnál felkölteni... az anyja,én! Ilyenkor
                    oly nyugodt vagyok! Csak ne verne a szíve oly rendetlenül néha!... Lásd, Éva, én
                    sem értem; de az életem valamennyi embere közül éppen ez az, aki nekem jó! Túl szavakon, versen, csókon, durvaságon, jóságon,
                    maró vágyon, édes megsimuláson; és akárhogy lesz is;ő
                        az! Akit vártam, kerestem, akién rám felelet.
                </p>
				<p>...Most pedig vége, vége legyen a rólam beszélésnek, e szörnyűséges prózai
                    lírának, e csúf levélmakámának! Már csak elküldöm, a tegnapit is... hadd láss
                    olyan bolondnak, amilyen vagyok; de most már, amíg föl nem ébred, írni fogok
                    másról, otthoni dolgokról; ezektől a fiúktól minden ismerőst elkérdeztünk.</p>
				<p>Az első hírem házasság legyen; ez most divatba jött Pesten, úgy látszik; mióta a
                    művészi és egyéb forradalmazás csődöt mondott s vele a dacos, független, szabad
                    szerelmek; most szép rendesen, törvényesen, szokásosan, mint egykor a papa a
                    mamával, összebújnak a hencegő szerelmesek. (Mi kezdtük!) Parlag Emma házasodott
                    össze a múlt héten a göndör írójával, annak örömére, hogy a fiúnak mértani
                    egyenesekkel határolt idomú regénye végre megjelent, sőt, az akadémia lapja
                    megdicsérte, hogy “Tud konstruálni és van benne eszmei tartalom!” Persze, a
                    házasságon belül is érvényben marad a régi és kétoldalú szerződésük, hogy
                    kölcsönösen tehetségesnek és kitűnőnek kell tartaniok egymást. A másik himen
                    hírem: Schön Olga eljegyzése Máthé Janival, az idegorvos magántanárral. Nem is
                    rossz dolog! Jani szép fiú, csendes fiú; régi hittételein már fölénnyel
                    mosolyog, a “tudat feneké”-t nem vitte a katedrára; de a női idegéletnek még ma
                    is nagy megértője. Azt mondják különben, az keserítette el szegény Olgát, hogy a
                    híressé vált szerencsétlen Sáfár Andor nem hozzá írta búcsúzó levelét; hanem egy
                    ösmeretlen, vidéki lányhoz; azt vallotta menyasszonyának; a lapok is írtak róla;
                    s Janika ennek a mellőzésnek köszöni jegyesét; s a nagy lőporgyár részvényeit,
                    melyek kedvéért, vigye el az ördög, mégiscsak lehet “megértő” az ember, és
                    elnézhet egyet-mást múltban és jövőben! Te, minap, hogy nagytakarítást csináltam
                    az uram írásai közt, leltem meg és égettem el Olga hozzá írt leveleit. Hát
                    tudod, olyan nyílt kínálkozástasszony soha, csak egy
                    olyanpróbált leány, olyan demivierge képes merni, annak
                    a sok kóstolgatástól szilajjá éhesült fantáziája, veszett, vad kíváncsisága,
                    mely nem ösmer distanciákat még, nem tudja, mihez mérje, hová tegye magában most
                    már azt, amit mesterségesen kitenyésztett a sok “kultúrával”: asszonyos
                    vágyait!... De a tanári szék most biztosítva van Jánosunknak; és Margot, az
                    anyja örömben úszik. A harmadik gyereke is, a kislánya, akinek te adtál
                    valamikor néhány rajzórát, kész “iparművésznő”; az ám, kiállítása volt a
                    Pirkler-féle helyiségben, és a lapok mint a te “tanítványod”-at emlegették;
                    szörnyen utánozza ugyanis a te régi párnáidat és egyebeidet; de ügyesen. Margot
                    néne pedig tudja kezelni; ojjé! Különben, ami Olgát illeti (nem akarok elfogult
                    lenni), belőle azért lehet még egészen jóravaló asszony; tán beleunt ő is a sok
                    heccbe; s megundorodott egytől-mástól az anyjánál. Azt a szörnyű vén cselédet
                    végre szanatóriumba dugta a férje, szegény Borsodi Schön Antal bácsi (már rég
                    tehette volna!), de oda is bejár az a szobrász, tudod Windel - Isten tudja,
                    hányadik portrét csinálni. Valakinek mesélte a nő, milyen “bolond az őutána!” -
                    míg mintáz is, egyre csókolgatja a - szobrot, a vizes agyagot! Hát ugye, inkább
                       azt!... No, kin folytassam a vesézést? Lenkénk,
                    szegényke (akit te jobban szeretsz nálam), a Semmeringre küldte e nyáron kis
                    pártfogoltját, Bereit, aki csudamód még él; Lenke maga is ott lakott anyjával;
                    csak persze, a fiú szanatóriumban, ő meg a villájukban. Senki nem ütközött meg
                    ezen, a legrosszabb nyelv se pletykázott a “polgári” társaságunkban sem; csak
                    úgy leheli ez a leány a tisztaságot, jobban mondva azt a különös, szinte nem
                    szexuális erotikát, melyet nem értünk, azért tiszteljük, mint az ördöngösséget
                    hajdan. Kiről tudok még, a te embereid közül inkább, ugye? A Kultúra kis novellista-lánya beöltözött apácának;... az ám, azt
                    mondják, neked valami rokonod a főnöknője annak az új zárdának az Üllői út végén
                    (Bécsben van az anyaházuk, de elfeledtem, mifélék), ahová belépett; Rosztoky
                    Theodozia a főnökasszony; ugye, rokonod? Az ő neve is rajta van a Nórácska új,
                    misztikus elmélkedésekkel teli kis füzetén, amit ezek elhoztak nekem; tudniillik
                    a főnöknő “kegyes és különös engedelmével” adta ki aKatolikus
                        Lapok szerkesztősége. Kár a kis leányért; néhány egészen különös, szép
                    novellája volt. (Hogy én nem tudok prózát írni!)... Csathó Esztike, képzeld,
                    felolvasó körúton jár az országban, “a kedvelt, fiatal írónő!” Lizát is látták,
                    Majornét; kövér, fehér és elégedett; az ura most állandó hivatalban van, állami
                    fizetéssel; titkára az új Pirkler-Múzeumnak. De szegény Mónikának aligha lesz
                    öröme a Múzeumában; hamarabb, mint hitte, át kell adnia gyűjteményét az
                    államnak. Azt mondják, gyógyíthatatlan szembaja van, csaknem teljesen vak már;
                    azonkívül szklerózis, előrehaladott. Hát a te kis Farkasod! Az most a mi
                    birtokos-szomszédunknál, a fiatal Majthény grófnál mázolja teli ősök képeivel
                    (állítólag “hasból”) a renovált kastélytornyot; s szentekkel a templomot; ez
                    utóbbival már kezdi magára vonni a híres Novák püspök kegyét, akinek a figyelme,
                    lám, “hazánk művelődésének minden ágára kiterjed”, ahogy a Kat. Lapok írja. Szóval: a fiú tönkrement; de feleségül vette azt a
                    kis varrónőt, akit szeretett; kap lakást, kis földet, a kastélyból avítt bútort
                    és régi ruhát. Hiób udvarlód, az elegáns “selyemzoknis” a Lipót-városi kaszinó
                    új palotáját mázolja teli freskókkal; hisz ezt gondolni lehetett. Á, igen; és
                    valaki, aki Firenzében járt, találkozott, azt mondják, a kis Block Simivel,
                    tudod, avval, aki Olgát imádta sokáig reménytelen (nem merte máshogy a csacsi!)
                    és Ezsajás prófétát föstett. A Ponté Vecchión állt egy magyar bőrkereskedő
                    házaspárral, akik ezüstlakodalmas nászúton jártak, és ő volt a vezetőjük; már
                    nagyon mentek volna ebédelni (a nyavalyás talján konyhától csak éhesebb az
                    ember); de Simike csak állt ott kinyújtott karral (rossz lába alig bírta),
                    halványan és ittasult szemekkel magyarázott; nem bírta elhagyni a hídját!...</p>
				<p>Éva, azt hiszem, ébredez az uram. Mindjárt csöngetnem kell a rossz kis
                    csokoládénk után. Nevetsz? Ez is a “házasság”, igen; az apró dolgok elmosó,
                    enyhítő, békítő ereje! Hát még ha otthonunk volna, igazi... és magam ügyelnék
                    fel a konyhára, a kávé jó ízére! Nem ismersz rám? Én se magamra néha! Az ember
                    oly sokféle; néha ilyen is! Éva, most befejezem, és egyet kérek viszonzásul.
                    Hogy lássam, hogy nem haragszol, nem nevetsz ki, hogy ne kelljen szégyellni
                    magam; vároktőled is, egy épp ilyen hosszú levelet; de
                    abban meg egy szó se legyen egyébről, mint rólad, csak temagadról! Minden
                    érdekel. Hogy élsz ott, mit dolgozol, kikkel vagy? Tanulsz-e sokat; jól adtad el
                    a képed; és főleg: hogy vagybelül, miben állapodtál meg
                    Sorsod őfenségével? Írj, írj; mihelyt eléggé eszedbe jutok, mihelyt eléggé
                    szeretsz egy órán át, mint ahogy én szeretlek téged mindig, ha nem érzem, akkor
                    is! Ég veled... ébred... Isten veled! Szeress! Ölellek! Teklád.</p>
			</div>
			<div type="chapter">
				<head>21</head>
				<p>TÜKRÖZŐ ÉLET</p>
				<p> MADAME TEKLA KÜRTHY, PÁRIZS. HOTEL LUXEMBOURG,</p>
				<p> No 56. BOUL. ST. MICHAEL</p>
				<p>Kedves Teklám! Nagyon örültem szeptemberi levelednek, nagyon eszembe jutottál
                    róla és szeretlek. Bár megtiltod, hogy másról, mint magamról írjak a
                    válaszomban; annyit engedj, hogy mondjak mégis; nincs semmi nagy baj nálad,
                    Teklám, csak a fiatalság. Az uraddal is rendben vagy te tulajdonképp: haza is
                    fogtok jönni; hiszen végin is az fog történni most már mindég, amit te akarsz.
                    Persze, meg kell küzdeni érte egy kicsit. Hátez a
                        házasság, bizony; de engedd meg, hogy ehhez ne értsek; oly rég voltam
                    benne, annyira elfelejtettem a fortélyait. De hogy “a te helyedben mit tennék”,
                    azt hiszem, elmennék egy idegorvoshoz mégis; nem Máthé Janihoz; hanem aki egy
                    kis jó tornát, pakolást, masszást csináltatna veled megint; az injekciókkal
                    pedig felhagynék. És még egyet; itt, ezen az egyetemen kitűnő, világhíres
                    ginekológus van, azt mondták nekem. Hátha hazamenet majd erre vennéd utatokat,
                    és érdeklődnél arról a “nem lehet”-ről; a gyermekeket értem! De biztosan lelsz
                    Párizsban is hozzáértőt; menj el mindenesetre.</p>
				<p>Az én két nebulóm jól van (ezzel kezdem), itt vannak egy kis kerti iskolában (jól
                    fordítom?) bennlakásra; csak vasárnaponkint hozom ki őket, akkor aztán egész nap
                    együtt hancúzunk. Bizony, magam se hittem volna, hogy így el tudok lenni egész
                    héten nélkülük; de hát ez úgyis anya-sor, tudod, a gyerekeink elébb-utóbb nagyon
                    elmennek tőlünk! Nem tudnám itt máshogy beosztani az életemet; aztán meg ezek az
                    internátusok a lehető legjobbak. Petyu a második hét után azt felelte a német
                    kérdésre, hogy hol volt “Auf der Zútce geséten!” - értsd: az utcán sétálni. Most
                    már pompásan megy a teuton idioma; meglehetősen tanulnak, icipicit, mintha
                    kamaszosodnának is; bár ez még korán. Peti most is erősebb, legénykedős, Palya
                    jámborabb és nagy róka; igen-igen kedves nekem mind a kettő. Persze, ha majd el
                    is mennek egyszer végleg; ebből azért mindégre fog maradni valami; s nem minden
                    életdologról lehet ugyanezt állítani.</p>
				<p>Magamról kell hát írnom; ezt tetted kötelességemmé. De ha magamról akarsz tudni,
                    kedves - akkor csupa másokról, mindenféléről kell ám beszélnem; mert “ami belül
                    van”, hát az valójában - ugyanaz, ami kívül van. Járok-kelek, dolgozom,
                    beszélgetek, nézelődök és tulajdonképp igen nagyon érdeklődöm. Ez a városka
                    szép, kedves, tiszta, és régies, kikönyöklő-ormú, ónémet házaival, de sokkal
                    vidámabb, mint a Nürnberg-félék; szélesebbek az utcák és nagyobbacskák a
                    terek. A környék is gyönyörű, a hegyek közt sokszor jártunk fösteni a nyáron;
                    mondják, hogy Heine is barangolt itt és megénekelte a Wirtsmägdleinokat; az
                    akadémián pedig soká volt Hegel, Schopenhauer meg még sok híres német. De hadd
                    megyek sorba!</p>
				<p>A népség itt “fene tisztességes”, ahogy Márisom mondja. Máris itt van tudniillik;
                    sikerült idecsalnom az urát; egy műlakatosnál dolgozik, és szépen keres.
                    Leipzigben a gyárban többet kapott, de itt sokkal olcsóbb az élet, és a felesége
                    is kereshet; általam tudniillik, mert takarít és mos-vasal rám; idegennél meg
                    nem lehetne, azt már csak nem engedhetné meg Johann Puster elvtárs úr! Különben
                    Márisom is beszéli már a Nibelungok nyelvét, csak kicsit furcsán. “Otthon tudom,
                    hogy kacagnának!” de együtt mindig magyarul jól kibeszéljük magunkat, sokat
                    Budapestről, még többet Aranyoskútról. Apám, szegény, beteges; mihelyt tehetem,
                    el is megyek hozzá még egyszer. Márisra visszatérve, ő most gyereket vár, és -
                    gondold csak, éppen ma kért el és vitt haza tőlem egy csecsemő-táplálásról
                    szóló, népszerű magyar füzetet; kiszimatolta, hol van; úgy látszik, ösmeri a
                    könyveimet. A fő ábrándja különben, hogy “mein Alter”, így mondja most már az
                    urát - önállósítsa magát (itt ősien büszke és tekintélyes a kisiparos osztály),
                    s váltig számítgatja, hogy akkor ennyi meg ennyi év múlva “már szavazni is fog”.
                    Nagyon meg van itt elégedve, el se kívánkozik többet, de ha majd én elmegyek
                    egyszer Aranyoskútra, van ott egy kocsislegény, vagy dehogy is legény már, régenember lehet azóta, ha még el
                    nem itta a rajtavalóját is - na, hát annak izenne majd Márisunk valamit! Csak
                    éppen annyit, hogy neki micsoda jó dolga, meg derék ura van itt, s mennyi
                    világot látott. Már rá se nézne egy rossz kocsisra! Mi az neki?</p>
				<p>A népről kezdtem; hogy milyen “becsületes”. Az első impresszióm az volt, hogy a
                    hordár lelkendezve szaladt utánam vasútból-kiszállat, hogy visszaadjon harmincöt
                    Pfenniget, mert annyival többet fizettem, neki az nem jár. Azóta voltam
                    egynéhányszor a rendőrőrszobán, hogy átvegyek valami napernyőt vagy kistáskát,
                    amit a kávéházban felejtettem előző nap, vagy még régebben, akárki megleli,
                    beadja; legnagyobb ritkaság, hogy eltűnjön valami. Postán vagyok múlt reggel,
                    nyolc óra előtt, háromnegyed múlt volt tíz perccel. Az emberek lassankint
                    gyülekeztek, minden türelmetlenség nélkül helyezkedtek el érkezésük rendje
                    szerint. A hivatalnok benn volt már, fel-alá járkált az ablak mögött hátratett
                    kezekkel, egyforma lépésekkel. Végre ütni kezdett: egy, kettő, három; semmi,
                    folytatta a sétát. Négy, öt, hat; - még egyszer végigment. Hét, nyolc; - pont a
                    nyolcadik ütésnél leült az asztala mellé, elvette az első utalványt, dolgozott
                    szakadatlan, és én tudtam, és mindenki tudta, hogy ez így fog most délig, a
                    tizenkettedik óraütésig. De a délutánja szabad. Arra is gondoltam; ha most én
                    vagy bárki ittlevő önkényesen változtatni akarna a jogos és törvényes sorrenden,
                    egy később jött előretolakodna - ezek a türelmes, derék emberek felháborodnának,
                    összefognának egy perc alatt ellene, tán megvernék, kilöknék méltó haragjukban.
                    Nem mondhatnám, hogy nem tetszik az ilyesmi az embernek; jobban mondva, hogy nem
                    helyesli, ha egyszer megszokta! Hát ahhoz mit szólsz, hogy egy gőzfürdőben
                    valami bajom volt a vízzel, nem jött elég meleg a csapból, vagy mi; s hogy
                    említettem, a fürdősasszony szomorkás képpel tartotta elém a panaszkönyvet, és
                    nagyot nézett, hogy kinevettem és nem írtam be! Vagy a fiúk tanárai, az
                    internátusi nevelők; te, ezek az urak igazán - amennyire az emberi gyengeségtől
                    telik,törődnek ám a gyerekekkel; köztük vannak,
                    figyelgetik, szeretik őket; mintha arra az időre levetnék egyéni életüket,
                    házasságuk, szerelmük bajait, anyagi gondot! Hisz igaz, jó fizetést kapnak, van
                    szabadidejük, és a feleségeik jóravaló asszonyok; néhánnyal összeismerkedtem.
                    (Tudom, te nem kedveled a derék és unalmas nőket; pedig jót tesznek az
                    idegeknek, ajánlom!) Sokszor gondolok Rizánkra ezekről a pedagógusokról; nincs
                    bennük az ő szenvedélyes önfeláldozása, de kis önmegtagadásokkal, takarékos és
                    beosztott türelmükkel tovább bírják, nem fáradnak el oly hamar és rémségesen,
                    mint ő. - No, hogy még a folklórt kimerítsük, ma jön be hozzám nagy sietve a
                    háziasszonyom, hogy egy kis tévedés van; ő tizenhét Pfenniggel kevesebbet
                    számított fel nekem egy pohárért, amit Márisom tört el takarítás közben. “Ó, a
                    rongyos, a piszlicár, maga-szemetjét is megevő - háborodott fel Máris -, hát nem
                    kap elég prezentet, magyar stikkolást, föstett virágtartót, könyvecskét a
                    nagyságámtól; hát emberség szót vesztegetni két garasé’?” Bizony, ha Márisnak
                    maradok véletlen egy-két márkával is adós, hetekig se szól, s ha végre eszembe
                    jut, azt mondja szégyellősen: “Ó, ’isz nem olyan sürgős!” - No, hanem ebből elég
                    is!</p>
				<p>“A képet” csakugyan jól adtam el a müncheni kiállításom után, a “Kunst und
                    Gewerbe” vette meg. Ez nagy dolog, mert az árából elég soká élhetek itt az én
                    igényeimmel; de ez a kiállítás emlegetést, holmi dicséreteket a nagyobb
                    lapokban, szóval úgynevezett “hírnevet” is jelentett; és - megrendelést, pénzt.
                    Képzeld, egy nagy bajorországi élclapba is rajzolgatok, s úgy látszik, némi
                    sikerrel; épp tegnap dicsekedtem el Gond Tibornak írván; ő soh’se akarta hinni,
                    hogy “asszony a humor magaslatára emelkedhetik”; hogy tudhat szép csendesen
                    mosolygósan elcsúfolódni. Úgy látszik, ez is megy már; általában, titkán voltam
                    azt hiszem, egészségesebb. Otthon néha azt hittük, nem is élet komplikációk
                    “problémák”, mindenfélék nélkül (nehogy célzásnak vedd!), pedig de jóízűen esik
                    így a munka, az étel, minden apróság s amit látok-hallok. Persze, ehhez a belső
                    jóléthez pár kis évvel öregebbnek kell lenni, mint te vagy Teklám - emlékezz rá,
                    hogy négy esztendő van köztünk; de tán nemcsak ez teszi!</p>
				<p>Igen, hát az itteni életem! Legtöbb időt kint töltöm Tannert mesternél a
                    felsőtelepen. Ott van vagy harminc piktorfiú és leány, többnyire kinn is laknak
                    az apró, szép, kényelmetlen házacskákban; mert többnyire párosan laknak az
                    istenadták; és a városban nemigen kapnának lakást így; engem is rossz szemmel
                    néztek, mikor megtudták, hogy kinn festek; s megkérdezték, törvényesek-e a
                    fiaim? De nem akartam kinn lakni; valahogy elég a művészekből a munkaidő alatt;
                    meg amúgy is hallgatok pár órát idebenn az egyetemen; esztétikára és
                    művészettörténelemre iratkoztam, és (furcsa ugye?) egész komolyan csinálom a
                    tanulást. Sőt esténkint is, ha nem vagyok nagyon fáradt, s kávéházba megyek;
                    olyanba, ahol nem a festők, hanem egyetemi emberek gyűlnek össze; főleg a
                    Freistudentek, idegenek, néha magyarok is; matematikusok, teológusok,
                    kísérletiek. Tudod, a művésztársaságból elég részünk volt Pesten - igaz?</p>
				<p>Most sorra veszem. A telep tehát kinn van, a várostól félórányira villamoson.
                    (Benn az utcákon nem jár villamos, a város akart ugyan építeni a nyáron, de az
                    egyetemiek tiltakoztak; az elrontaná régies szépségét, hangulatát, harmóniáját -
                    mondta a matematika professzora, és igazat adtak neki.) Vagy tizenöt-húsz házikó
                    közt néhány kitűnő műterem-pavilon van ott kinn s a mester lakása. Tannert
                    tudja, hogy leginkább az ingyenatelier kedvéért járok ki, persze, hát büszke is
                    rám egy kicsit, meg - no, úgy hiszem, kedvel is; én őt viszont. Igen komoly,
                    nagy művész és nagyon tisztességes jó ember. Van egy okos, kis, öreg felesége;
                    vénebb nála vagy tíz évvel, de igen szeretik egymást; s egy szép húszéves
                    mostohalánya, aki szintén mázolgat itt. Általában, ezek a kisasszonyok; milyen
                    szegények, buzgók és jóindulatúak; legtöbben igen jókedvűek, s cseppet se
                    zavarja őket, hogy nem mennek semmire. Néhányan csak másolnak (van a mesternél
                    egy Lenbach meg két régi olasz kép), ezek avval fogják szerény kenyerüket
                    megkeresni. Tannert apó igen türelmes velük, nem bántja őket, sőt néha mutogat
                    nekik technikát igen módszeresen és mindig egyformán; hisz őt azért fizetik,
                    gondolja! Néhányunkkal, persze, egész másképp bánik; engem kivált igen
                    megkülönböztet; de nem ment ebbe bele mindjárt a kiállításom s a nagy kritikák
                    után; őt külön és annál lassabban kellett meghódítani; de most már végleg
                    beadta a derekát; és külön, legszebb műtermét adta nekem; sokszor meg együtt
                    dolgozunk; de sose jöhetek olyan korán reggel (ezen mindig mulatunk), hogy őt
                    már ott ne leljem kukorikolni az állvány tetején a nagy szivarral s a nagy
                    palettával. Legjobban furcsállom, hogy itt senki sem néz rám görbe szemmel ezért
                    a megkülönböztetésért; ez mégis szép tőlük! Oly kedveskék ezek a
                    kisasszonyok, nagy odaadásukkal, minden különösebb igény, ábránd vagy póz
                    nélkül; csak - mert annyira szeretik ezt csinálni. “Ach ja, dat ist so nett! Ach
                    ja!” és néha nagy ügyességre tesznek szert. “Ja, das Talent dat is’was ander’s!”
                    - mondják jámboran, és örülnek, ha mutatok valamit; a fiúk is, a kezdőbbje; de
                    az ambiciózusabbak, úgy látom, félnek, hogy utánzóimnak ne lássanak vagy bele ne
                    essenek ebbe; ezt meg is mondják, sokszor szándékkal odébbhúzódnak tőlem apró
                    pipáikkal, nagy vásznaikkal, hosszú hajukkal és borsos tréfáikkal. De azt még
                    egyszer se vettem észre, hogy valamelyik mást, mint azembert
                    nézte volna bennem; vagy ilyesmit elárult volna; ezek, éppúgy, mint a
                    diákok, sok sört isznak és - tudja Isten; nem terelik folyton a férfiúságuk felé
                    a figyelmüket mindenféle beszédekkel, hangulatozással; a szerelmek is s a közös
                    háztartások oly egyszerűen, inkább kényelmi okokból szövődnek, minden
                    kifacsarás, dráma és cifraság nélkül. Hasonlít az egész kicsit a régi,
                    aranyoskúti Zemplén-iskolához, de (ha lehet) még szabadabb és mindenképp komolyabb valahogy. Kivált az idegenek, kiszabott
                    idejükkel és számlált garaskáikkal - hihetetlenül mohók munkában és tanulásban.
                    Van itt néhány igazán komoly talentum: két német, egyik amerikai fiú és persze,
                    egy lengyel. Általában meg lehet találni a férfiak közt minden “új” árnyalatot
                    és irányt (sokkal merészebbek a hölgyeknél) - boldog emlékű Céhünk mennyi
                    törekvésére vélek ráösmerni köztük; de tudja Isten, nemigen tömörülnek,
                    pártoskodnak ilyen “művész-rokonság” alapján, inkább aszerint, melyiknek a
                    “Bude”-ja van közelebb a másikhoz, vagy melyik kettőnek közös a barátnője. Azt
                    hiszem, a mester szelleme ez, aki nem szereti a jelszavakat; “az nem a ti
                    dolgotok; csinálja ki-ki ahogy tudja; majd az újságíró urak megmagyarázzák, hogy
                    mit akartatok, és nevet adnak neki!” - A múlt héten csináltam másfél óra alatt
                    egy tenyérnyi színvázlatot, kis kert, nagy eső esik rája; igen megszerettem. Hát
                    nem mindenáron megvette az egyik amerikai? Addig licitált egyre följebb az
                    árral, míg megröstelltem s odaadtam; már viszi is hazafelé az óceánon; a
                    kéthetes luxushajón: “Nha, ich muss ein wenig herüberschaun!” - mondta és
                    megindult, valami kis pörös-ügye tárgyalása van New Yorkban; tíz nap múlva itt
                    lesz köztünk megint.</p>
				<p>Három délutáni és két délelőtti órát töltök hetenkint az egyetemen. A két
                    professzor, akiket hallgatok, elég fiatal mind a kettő; egyik a műtörténész,
                    szépen és folyékonyan ad elő, s egész biztosan, kétségen kívül igaznak hiszi
                    azt, amit elmond (most Skopasnál és Lysipposnál tartunk); ez néha unalmas, és az
                    ember azt gondolja: “Mindez oly szép és kész, de mit figyeljek ilyen melegben
                    vagy hidegben; mikor otthon vagy odaát a könyvtárban épp ilyen jól, folyékonyan
                    és biztosan megtalálom és megolvashatom!” A másik, az esztétikus nem ilyen szép
                    ember; egy suta, pápaszemes, kis görcs, már sokszor rajzoltam őt titkon, az
                    összes professzor-viccekhez jó a figurája; kapkodva beszél, ötöl-hatol, kis
                    fejét, óriás homlokát szorongatja, meg-megijed attól, amit mond, igyekszik hamar
                    felsorolni az összes ellenvéleményeket és lehető cáfolatokat. Kicsit nehéz
                    megszokni - de a harmadik órától kezdve az ember vele-gondolkozik (mint ahogy ő
                    csakugyan ott gondolja ki előttünk, ott szedi rendbe, hogy s mint van),
                    lassankint minden úgykijön; az ember egész belebolondul,
                    alig várja a következő órát. Engem nagyon meglep mindez magamon; tudod, hogy
                    csak a Novák Ferenc (akkor még ifjú káplánka) előadásait hallgattam életemben,
                    azt is egy lugasban, és úgy, hogy gondolatban rosszalkodtam; azt lestem, hogy
                    tetszem neki! Itt nagyon szeretik és ünneplik ezt a kis csúnya professzort, és
                    mikor egyszer akarata ellenére elhelyezték máshová, nagy tüntetés volt, a
                    diákság sztrájkolt, mondják; az istennek se ment senki a helyére-jött másiknak
                    az órájára, akit maga őfelsége, a keizer protezsált, míg végre lemondott
                    szegény, s ezt visszahozták nekik. Furcsa, ugye, hogy itt ezeknek a mamlasz
                    sörivóknak (ki se nézné az ember az összeszabdalt ábrázatukból) fontos az
                    ilyesmi! Borzasztó nagyra vannak az ő öreg alma materükkel; szeretik. Bár egy
                    késő este, mikor sokáig elmaradtunk a kávéházban, láttam hazajövet egy pompás
                    söröskancsót, kövért, mint egy hordó a “Hannovera” (Korps) színében; alaposan el
                    volt ázva; ott állt és bámészkodott föl az Akadémia főkapuja előtt; fölintett a
                    gömbölyű keze fejével és beledöngte jó “sörízű” hangján a méla, holdas éjszakába
                    “Dieses Gebojde ist mir höchst antüpátisch!” - Nagyon kedves volt, másnap egy jó
                    rajz lett belőle két színben, sárga holdfénnyel; címlapnak jön a jövő héten. Hát
                    bizony ezek a német diákok szörnyen lumpolnak (azaz, hogy söröznek, és verik
                    bután az apjuk pénzét), legtöbben valami Korpshoz tartoznak, jelvényekkel, sőt
                    egyenruhában mászkálnak; hajtatnak néha fényes délben berúgva az utcákon és
                    szabdalják egymás képét, illetve szabdaltatják a magukét nagy ambícióval;
                    bizony, szörnyű éretlen kamaszok még húsz-huszonkét éves korukban; hol vannak a
                    mi kész, “érett” húszéveseinktől? De tudja az ég; egyszer, úgy a
                    harmadik-negyedik szemeszterben nagyot fújnak, és nekiesnek a munkának - no,
                    hadd legyen “mein alter Herr”-nek (a papájuknak) is egy kis öröme; meg hát ez
                    az igazi hiába; csak előbb: “Man muss sich halt austob’n!” - És becsületes
                    szakemberekké válnak, sőt szellemi munkásokká, sőt, a híres professzorok képén
                    is legtöbbször ott ékeskednek régi legénykedések kardnyomai. - Az üzletek,
                    boltok itt mind a diákság szolgálatára vannak berendezve; egy Korps-sipkás
                    vásárolhat hitelbe egy vagonnyit, a fél boltot elviheti: “Na, der Herr Papa wird
                    schon!...” (de mert néha mégis rajtavesztenek), őrületes drága minden
                    luxusdolog, holott az élet nagyon olcsó. Mi, az idegenek, készpénzzel vásárlók
                    átrándulunk mindig a szomszéd városba, ha ruha kell vagy szappan meg hajkefe.
                    Igen, itt csak a külföldi diákok takarékosak - a németek mintha nem ösmernék a
                    koldusdiák fogalmát, az alacsony sorból magát koplalva felküzdőt; kivált
                    tudományos pályára leginkább jómódúak fia megy. Minek is küszködne a lakatos-
                    vagy asztalosfiú, mikor az apja üzletében maradva épp olyan tisztelt és
                    tekintélyes, épp olyan büszke lehet; hogy is mondjam, úgy látom, itt jobban el
                    vannak már igazodva a társadalmi osztályok; a laboratórium-szolga-fia nem vágyik
                    egyetemi tanár lenni; hisz apja, nagyapja is szolga volt, abból szereztek házat,
                    vagyont, böcsületet, és mindenki ösmeri, süvegeli őket az utcában. S látnál csak
                    egy-egy nagyhírű Geheimrat professzort, akinek a könyvét Jokohamától New Yorkig
                    a világ minden egyetemén tanítják, és tíz rendjelt magára akaszthatna; hogy jár
                    az utcán, milyen kis lomposan, totyakosan; ma figyeltem épp egyet a téren;
                    hátulról meglátta egyik tanítványát, utána szólt, karjába akaszkodott, és
                    hallgattak tovább együtt; a kávéházban ülők megmondták az út másik oldalán, hogy
                    most miről beszélget vele; mert tudta mindenki, hogy “miről dolgozik” éppen az a
                    diák. Általában “so liebe alte Trottl”, ezek a nagyhírű tudósok mind; csöppet se
                    “érdekesek” úgy pesti értelemben. A világ egyik legnagyobb matematikusának
                    például a gramofon az egyetlen, igazi, szívéhez-nőtt szenvedélye; a tudományt
                    csak úgy hivatalból űzi. A nagy jogtudós egész nyáron bicikliz a hegyek közt, a
                    biológus meg Itáliát járja, és képeket gyűjt. (Ez engem is megfogott már,
                    bemutatkozott, összehozott a lányaival; az egyik már öregecske, és szintén mázol
                    Tannertnél.) Igen, az orosz barátom mondja (a legszelídebb forradalmár; de
                    ezek is mindig általánosítnak, filozofálnak, mint - egynémely pesti társaság!) -
                    ő azt tartja, hogy a talentumnak a természetében van, hogy “ausgefallen” valami;
                    egész különváló a “psziché” egyéb oldalaitól; gyakran van együtt
                    élhetetlenséggel, korlátoltsággal egyebekben; de sohase “érdekességgel”,
                    személyi ragyogással, jelentőséggel! Érdekes, ugye? De épp olyan “übereilte
                    Verallgemeinerung” (a tanárom szavajárása), mint ezer más erről szóló. - Hanem
                    legjobban mégis egy-egy magyar fiú van oda ámultában, ha ide elvetődnek; nem
                    győznek mesélni nekem a kávéházban. Hogy itt a professzorhoz “csak úgy” be lehet
                    menni, hogy nem is kell méltóságosuramozni, hogy itt a beiratkozás meg van két
                    perc alatt, hogy itt mindenki maga hozzájut eszközhöz, anyaghoz meg mihez! Két
                    pesti jött ezidén vegyésznek, de elkésték a félév kezdetét. “No - mondja a
                    tanár, mikor bemutatkoznak -, majd előbb átveszem kicsit az urakkal az eddigi,
                    négyheti “anyagot”, hogy aztán velünk haladhassanak; válasszanak egy délutáni
                    órát hetenkint, ahogy kényelmes, én úgyis mindig itt vagyok!” S elmutogatott
                    mindent szépen kettejüknek; persze, hisz ő “úgyis” ott üldögél, babrál,
                    dolgozgat folyton a laboratóriumában. Egyszer, hogy éppen behozták a kis gyönge
                    kávéját egy szelet kenyérrel; őnekik is hozatott hazulról kávét; épp olyan
                    rosszacskát, épp olyan szárazka kenyérrel. (A kenyér itt mindig tegnapi
                    tudniillik; a frisset nem is árulják a pékek, elteszik szikkadni másnapra; mert
                    úgy se venné egy háziasszony se! Hisz a friss, puha kenyér oly hamar fogy!)</p>
				<p>Az én művészetkedvelő biológusomnál voltam különben egy nagy vacsorára is
                    hivatalos, még a nyáron, az Akadémia ünnepén. Délelőtt ő tartotta a szokásos,
                    nyilvános előadást, nagy közönség volt, a városka összes úriasszonyai, tisztek,
                    hivatalnokok, piktorok a telepről. “Die Probleme der Zelltätigkeit” volt a címe
                    a felolvasásnak; s egy és háromnegyed órán keresztül, a veszett hőségben néma
                    áhítattal ülték végig az egészet; utána felvonultak egyenruhában a korporációk,
                    a professzorok a dékánnal talárban; torkukszakadtából biztatták azt a bizonyos
                    őrséget a Rajnán, kardot rántottak; majd: “Vi-ivat Aca-demia, vi-i-vant
                    profes-sores!” - s öregurak sírtak a zsebkendőbe, hogy valaha ők is... Igen, azt
                    mondják, ezek a diákszövetségek őrizték meg hajdan a gondolatszabadságot, a
                    tradíciókat; ők csinálták meg a szellemükkel Nagy-Németországot; - szóval,
                    tisztelendő múltjok van. De a vendégségről akartam mesélni. Vajon nem unsz még?
                    Hja, te akartad! Iszonyú kedves, kényelmes, biztonságos egy ilyen sültnémet
                    társaság; az ember tudja könyv nélkül, hogy mit kell és mit lehet mondani,
                    kérdezni; csak semmi “érdekeset”, eredetiest, zavarbahozót, egyénit; de nem is
                    repkedő, könnyed, szellemes társalgást; hanem előírt, tradíciós, derék
                    “beszélgetés”-t, amilyet jó lélekkel mondhat egymásnak akármilyen két
                    vadidegen. “Bei ihnen tanzt mann nicht so?” - kérdik a selyemruhás
                    professzornék. “Ack-ja! Jaa! Schön! Dat ist nett!” - és így tovább. A meghívón
                    rajta, hogy mikor kell megjelenni (két perc különbséggel ott is van mindenki),
                    hogy mit kell felvenni és mikorra rendelendők akocsik.
                    (Akkor aztán ismét két perc búcsúzás után kiürül a vendéges ház; a kocsiból még
                    látni, hogy oltják le a villanylámpákat; minek fogyjon hiába?) - De azért csupa
                    tapintat és jóakaró illendőség a tónus; a két japán például tájékozatlanságból
                    fehércsíkos, nyári nadrághoz vette fel az előírt szalonruhát; egy megjegyzés se
                    volt erről. Sőt, rávették őket, hogy énekeljenek nemzeti dalokat. Néhány hősi
                    éneket adtak elő. - Ó, ez a muzsika! Valami állatias, félelmes és groteszk;
                    egzaltált malacsivítás, idvezült szamárbőgés; biztos, hogyvan
                    szépsége, de nekünk hozzáférhetetlen. És senki jelenvolt el nem
                    mosolyodott; mindenki gratulált, el volt ragadtatva; nagyon tisztelem érte
                    őket.</p>
				<p>Ezek a kis japik a szomorkás gyerekfejükkel igen kedvesek általában; félénkek és
                    bizonytalanok, igaz, de csak azért, mert soha nincsenek tisztában vele, hogy
                    “mi itt a szertartás, a szokás”, hogy például egy szíves meghívás egy sétára,
                    asztalunkhoz-ülésre szólítás nem “csak formaság”-e, melyet tán halálos
                    neveletlenség ittelfogadni! De hátha éppen
                    visszautasítni nem illő? Az egyik kinn volt vagy kétszer a telepen,
                    legkedvesebbnek “mégiscsak a művésztársaságot” találja Európában; szóval,
                    alkalmazkodó - én vettem tőle egy telirajzolt rizspapír-darabot (de szép!),
                    összeösmerkedtünk, néha leül a “nemzetközi” asztalhoz, ahol én főnökölök - de a
                    harmadik mondatnál végleg kétségbeesik; mit is kell egy európai nőnek “ez után”
                    mondani? A másik, az még vadabb; az patológus; a hazájában főtörzsorvos, katona,
                    részt vett a háborúban; sebesülteket kötözött egy hajón; itt úgy néz ki, mint
                    egy beteges, okos szemű kisdiák. A professzoroknál hallottam nagyszerűket
                    felőle. - Valami preparátumon dolgozott, három hónapon át őrült szorgalommal;
                    egy szokatlan és érdekes “Geschwulst”-ot (nem esküszöm!) vagdosott fel
                    hajszálvékony metszetekre, öntötte, fagyasztotta, szárította (vagy tán mindezt
                    megfordított sorrendben), végre hatszáz ilyen kis valamit megföstett,
                    mindenfajta sejtet más színnel, dupla üveglap közé zárta egyenkint; s akkor -
                    végre, végre - másnap reggel boldogan el akarta kezdeni a “vizsgálatot”,
                    mikroszkópba tenni, megkukucskálni, kisütni, hogy micsoda vagy mitől támad, vagy
                    mitől gyógyul s a többi. - Hát, uramfia, van abban a laboratóriumban is egy kisasszony (mert azok mindenhol vannak és “nőies
                    kézügyesség” címén ők törik a legtöbb műszert, üvegcsövet, humit!) - az a
                    kisasszony benyúl valamiért a szekrénybe, rakosgat, összetéveszt, mérgelődik;
                    végre szerencsésen földhöz vágja Ivasaki barátunk egész holmiját, porrá zúzódnak
                    a hártyavékony üveglapok, szétmegy minden, elkeveredik, semmivé válik; - három
                    hónapi munka. A kisasszony kétségbeesik, dagadtra sírja az orrát; mindenki a
                    teremben értesül a bajról, és szorongva várják, lesik a japánt. Mi lesz, mit fog
                    szólni? Tán elájul. Tán átkozódik és sír. Tán nekiront a kártevőnek bosszút
                    lihegve. Tán abbahagy mindent megtörve, reményevesztetten? - Végre jön; benyúl,
                    lát mindent; elsápad; a következő percben pedig ott ül megint az apparátus előtt
                    - kezében a daganat (hálistennek) meghagyott s valami lében konzervált másik fele; már kezdi is, már csinálja is - rögtön, az
                    egészet, újból, elülről! - Hát ez imponált nekem; úgy nézek azóta a kis sárga
                    tudósra, mint egy szentre, mint egy félistenre. Mik vagyunk mind erkölcsünkben
                    őhozzá képest? - De a professzor nincs így elragadtatva a fajtájától; azt
                    mondja, mind így buzgólkodnak, ilyen képtelen energiával; de “es fällt ihnen
                    nichts ein”! A hazájuk ideküldi őket igen szép stipendiumokkal, azért valami
                    nyomtatott írást, közleményt illik felmutatniuk; hát dolgoznak, iparkodnak,
                    össze is hozzák a “cikket”; közben hasznos anyaggyűjtők; de azért ritkán kerül
                    ki tőlük valami “új, értékes, összefoglaló vagy termékeny gondolat”.</p>
				<p>Valahogy ilyenformák (ez is az ő véleménye, nem az enyém!) a nők is; de sokkal
                    kevésbé komolyak és hasznosak. Az öregúr hite szerint teljesen reménytelen,
                    haszontalan, bosszantó és fölösleges nemünk szereplése a tudományos pályán;
                    viszont a művésznőket - jelenti ki nekem nagy udvariasan - módfelett becsüli.
                    (Eszembe jutott, hogy még odaát Tannert mesternél is meg kellett viaskodnom jó
                    ideig az előítélettel, hogy: “Schon wieder a’ Fraunzimmer-talent!” Ő viszont a
                    tudományban inkább látja helyünket! No, az egyetemi nők itt (a németje) igazán
                    elég szerények pedig; szinte bocsánatot kérnek a létezésükért, buzgó és
                    művelődni vágyó vidéki tanítónők, hajadonfőtt járnak az utcán, minden kurzust
                    látogatnak, nagyon kifogástalanok, és ők is azt mondják: “Ack-ja! Wi nett!” A
                    magyar fiúkat különben folyton azzal bosszantják a többiek a kávéházban, hogy
                    miért néznek a magyar férfiak olyan “furcsán” a nőkre? Miért fordulnak meg az
                    utcán utánuk? “Önöknél talán egész máshogy néznek ki a hölgyek? Talán igen
                    különös és eltérő az öltözetük?” - “Igen, csakugyan egész különösek!” - mondja
                    némi kesernyés gúnymosollyal az egyik orosz; aztán észreveszi magát,bocsánatot
                    kér (én persze kivétel vagyok), de volt itt is tavaly két pesti nő, Weisz
                    Sarolta az egyik, a másik Hajó Kornélia. “No,azért azok
                    egész tisztességes nők voltak!” - igazítja ki elpirulva a társa.</p>
				<p>De furcsa is, hogy amit én így mintegy magyar nyelvgyakorlatul ideirkálok neked,
                    azt te tán el is fogod olvasni egyvégbe; kitelik tőled, Teklácska! (Különös
                    lehet írónak lenni!) - Nos, akkor még arról világosítják fel, hogy mindezek után
                    mégis - ne hidd ám, hogy itt aztán minden fenékig komolyság, érettség,
                    alaposság. Van azért itt is szélhámosság; s vannak dolgok, amik gyanúsak nekem;
                    - hát persze hogy vannak! Valamelyik nap jártam egy igen különös kísérleti
                    laboratóriumban, és “szubjekt” voltam egy kisasszonynak, akit itt “Fräulein
                    Zukunft”-nak csúfolnak, mert azt szokta vallani, hogy az ő ifjú tudománya a
                    messze jövőnek dolgozik. Belerakta a fejem egy kényelmetlen és ravasz gépezetbe,
                    lesötétítette a termet, hogy csak egy pontból jött valami rejtelmes, kis fény;
                    ott aztán erősen megvilágított számokat és egyéb maskarákat táncoltatott le
                    szédítő gyorsan a szemem előtt; végül megkérdezte, mit láttam, mit jegyeztem
                    meg? Később tudtam meg, hogy a felfogóképességem - szóval az értelmességem
                    mérte le így roppant egyszerűséggel és pontossággal. Bizony, nagyon szégyelltem
                    magam, semmit sem tudtam - hisz folyton arra kellett gondolnom közbe, hogy vajon
                    mi fog történni, mi nyomja a fejemet hátul, és hogy mozgathatják olyan sebesen
                    azokat a fényeseket. Még az is eszembe jutott, hogy vajon igaz-e a csúnya
                    kisasszony szép, szőke haja? De a szótagokból kettőt se jegyeztem meg. - A két
                    fiamat is kérte “alanyul”; hogyisne! Sőt, bosszúból megrajzoltam őt, azzal a
                    tréfával kapcsolatban, amit egyik rossznyelvű (magyar) fiú mondott róla, hogy
                    egy nap búsan járt fel-alá a “műszerei” közt és panaszolta: “Ach, wenn sie
                    wüssten, wie schwer es ist ein Kind zu kriegen!” - a kísérlethez tudniillik. - S
                    ha már a rosszalkodásban vagyunk, van itt is valami olyan Margot-szalon-féle
                    társaság, de itt “tudományos” üléseket tart és szép neve van; az orosz azt
                    mondja, ő járt köztük, sőt előadást is tartott az ő nyelvükön, úgy, hogy minden
                    főnév után ezt tette: -haftigkeit, s nem vették észre, hogy nem közülük való. -
                    De tréfán kívül, tudod, a sarlatánság itt, ha van is, mert van mindenütt,
                    megmarad a maga határai közt; valahogy különválik minden nagyobb “harc” és
                    üldöztetés nélkül; egy kézlegyintéssel elintézik ott, ahol kell.</p>
				<p>Tekla, Teklám, te ugyan megjártad a “sorsom” után való érdeklődéssel; mi mindenen
                    kellett türelemmel keresztül olvasnod magad! Már abbahagyom; hisz így eltartana
                    ez három köteten át; de most legalább megtudtál-é erről a “Sors”-ról valamit?
                    Nem? Tán én sem; de félem és respektálom a nagykezdőbetűs szavakat. Ha még
                    folytatnám, száz oldalon, csupa ilyen mindenféle aprót írnék; én valahogy egészen benne vagyok abban, amit körültem látok; amit
                    magamhoz eresztek. Hogy mi történik így a “művészet”-tel? - kérded. Tudja Isten,
                    Tekla; idáig még ment az is; sőt - valahogy most igen zavartalanul. Az ember tán
                    eleget élt és érzett és reagált egy bizonyos korig; azontúl már abból élhet, és
                    nincs szükség tovább személyeskedni, “tegeződni a dolgokkal”, ahogy te írod!
                    Vagy tán beletanul “az ember” idővel, hogyígy is látni
                    tudjon (erősen, igazán), ha distanciában marad, három lépést; ha nem áll bele
                    térdig a dolgokba. Ha nem vérzi meg magát szándékosan még a szépséggel is (nem
                    célzás!), csak hogy sikoltania kelljen és művészetet sikoltozzon! Nem tudom,
                    érted-e, hogy mit akarok;én aztán igazán nem vagyok író,
                    azért abba is hagyom. Lehet, hogy ez is csak átmenet még; megpihenés, közbenső
                    állomás, mint a többi! Vigye az ördög - az ember még mindig nem elég öreg, hogy
                    be legyen biztosítva!</p>
				<p>Az otthoni híreidet köszönöm. Persze hogy érdekelnek! Én is váltok néha levelet
                    Gond Tiborral; a kis Farkas is írt nekem Bodrog-Majtényból. Utoljára említette,
                    hogy “Szinnay Gábor úr” volt ott a grófjánál vendégségben; ő is a kastélyban
                    ebédelt, és (írja némi szelíd iróniával) egész idő alatt a művészetről volt szó,
                    s ő mindenben igazat adott az uraknak. De a kis felesége meghízott és “nagyon
                    drága”. - Hát még kiről mondok hírt! Idekinn most sikerei vannak Sonntag Viktor
                    magyar festőnek, néhány képével, amit a Kunstschauban állított ki; azt írják a
                    “művészi fejlődés új és jelentős fokára hágott”. Szó van róla most, hogy együtt
                    állítsunk ki még a télen Berlinben. Csak az én öreg Tannertem nem barátja a
                    sűrűn szereplésnek.</p>
				<p>Hazamenni? Hogyne - azt hiszem. Nem tudom nagyon kimagyarázni - nekem nincs
                    “földem” csakugyan; de azért valószínűleg én is haza fogok menni; hogyne - ez
                    nem is igen lehet másképp! Az ember valahogy “haza”-dolgozik itt is, akárhogy
                    tagadná; mint a nagyvárosba került vidéki még soká a provinciája számára él:
                    hogy otthon mit szólnak majd hozzá! Tudja Isten! Egyelőre még dolgom van itt. Ti
                    mikor indultok? Mert már látom a leveleden, a kívánkozásodon, hogy nemsokára.
                    Talán viszontlátjuk egymást. Nem kerültök erre? Nem ijesztlek vele, hogy: “majd
                       szóval többet! - talánszó nélkül
                    többet, ha szívvel megölelhet igazi, régi híved, Rosztoky Évád.</p>
			</div>
			<div type="chapter">
				<head>22</head>
				<p>Itt az omnibusz-állomás!...</p>
				<p>Jön is egy kocsi, de zsúfolt, elöl is ülnek; semmi. Vár az ember a következőre.
                    Nem jó az a nagy sietség!</p>
				<p>Rosztoky Éva nem is siet. Tegnap bevégzett valami munkát; csak nem kezd rögtön
                    másikba? Kicsit lóg ilyenkor az ember; olyan szép, napos, kora tavaszos idő van.
                    Hogy ezt soha meg nem lehet unni; pedig minden évben ugyanaz, ugyanúgy jön; jó
                    dolgunkban, rossz dolgunkban - s tán még nem is a mi kedvünkért!</p>
				<p>Szomorgós útra szánta volt el máma magát; benn járt a klastromban Theodóziánál,
                    hogy megtudakolja tőle a szegény apjuk betegségének, halálának bús részleteit.
                    Nem tudott eljönni halálos ágyához; még a temetésre sem; Palkónak kanyarója volt
                    éppen odakinn Kirchwaldban; nem hagyhatta idegenekre.</p>
				<p>Rosztoky Kázmér, a hajdani csúfondáros fiskális bizony megváltozhatott nagyon
                    utolsó éveire; furcsán ijedező, néha zsörtös, néha elérzékenyült kis öreg lett,
                    nagyon iszogatott a végin már; és mikor a májbaja végleg elővette -
                    elbetegeskedve, megalázkodva az apáca-lányának írt, a pesti fejedelemasszonynak;
                    az ő kórházába vágyott, hogy “tulajdon vérének, kedves gyermekének istenes
                    kezei” ápolják. Szegényke, hogy összezsugorodhatott, megzavarodhatott hajdani
                    mivoltában; hisz sohasem kedvelte Lulut! De most égi vigasztalásra szomjazott,
                    reszketve félt a haláltól, a halál utáni bizonytalanságtól; megsimuló, juhádzott
                    báránya lett az anyaszentegyháznak; visszaemlékezett Istenben boldogult jó
                    hitvesére, s bocsánatot kért tőle mindenért. A kórházban megoperálták, de egyre
                    rosszabbul lett, s kívánta a halotti szentségeket. Milyen rég nem áldozott, maga
                    sem tudta már; vakon, megkérgesülten merült el e szegény lélek a bűnben; de hogy
                    a földi hüvely még életében oszlásnak indult rajta, meglágyult, mint a viasz, és
                    kész lett befogadni a malasztot. Így dolgozza meg az Úr kegyelme azokat, kiket
                    földi elmének megfoghatatlan irgalmú akaratával bűneik közepette is eljegyzett
                    az üdvösségnek!... Rosztoky Theodózia elmondta, hogy maga méltóságos Novák
                    Ferenc püspök úr is meglátogatta egyszer a nehéz beteget, és lelki
                    vigasztalással szolgált neki; de akkor éppen a láz hatalma alatt volt, és azt a
                    boldogtalan, bűnös asszonyszemélyt, házvezetőnőjét emlegette folytonos
                    káromlás és szitkozódás közepette, majd meg szelíden, engesztelőn; s (Isten
                    bocsássa meg!) ekkor már összetévesztgette e méltatlan nevet minduntalan
                    idvezült felesége, tisztelt emlékű édesanyjok nevével (persze, csak öntudatlan
                    lázálmában, melyben vétkezni nem lehet). De ma már bizonnyal együtt vannak ők az
                    örök boldogságban; a szentéletű apáca ebben nem kételkedett; hisz azóta már két
                    teljes búcsút ajánlott fel üdvéért.</p>
				<p>Éva nem mondta el neki, hogy e napokban járt nála egy negyven év körüli, beteges,
                    siránkozó kis nénike, szürke liszter-ruhában, eberlaszting cipőkben, panaszolta,
                    hogy nem volt miből a temetésre feljönnie (tán úgyse engedték volna oda) egy kis
                    segítségért esedezett. A rendőrség lepecsételte volt az öregúr lakását
                    Aranyoson, ezerkétszáz koronát leltek egy rejtett fiókban, majd mind aranyban, a
                    bútort elárverezik, s “hivatalosan” értesítik majd leányait; a két örököst, kik
                    elmulasztották a jelentkezési határidőt... S “Pemete”, ez a “bűnös
                    asszonyszemély”, ez a ledolgozott, tehetetlen kis féreg ottmaradt árván,
                    koldusan a “megfoghatatlan irgalmú” ég alatt. Éva ellátta, ahogy tudta;
                    hivatalos formában neki ajándékozta a “hagyaték” őt illető felét; (a másik fél a
                    zárdáé lesz, oltárpárna készül és mise mondatik belőle) és valami segély
                    kieszközlésén fárad most számára; talán aJövendő útján
                    valamelyik Páholytól sikerülni fog.</p>
				<p>...Most azért mégis tavasz van, édes és langyos napfény; s a terhes öregség még
                    oly messze! “Akkor majdnem én leszek az, aki meggörnyed,
                    aki hunyázik és könyörög a kis életéért; egymás valaki
                    lesz az; idegen a mostani magamtól, bár a nevemen fogják hívni!” - ezzel
                    vigasztalta magát; az égbolt nevetett, minden oly friss volt megint,
                    kimosdódzott és eleven; a házak, a boltok, a kocsik, a mosolyok. Az ócska, sárga
                    jármű oly vidáman, biztatón döcög elő az Andrássy útból, kifordul most; lassan
                    cihelődik idébb. “Én megmaradtam!” - int biztatón a messzeségből hazatértnek; -
                    annyi minden megváltozott itthon azóta, emberek, gondolatok, iparkodások,
                    szövetségek; a jó öreg budai konflis olyan, mint volt; egy hű, régi cseléd, aki
                    hazavárta.</p>
				<p>Itt az állomás! Ha az ember előre kapaszkodik, a bakra, az öreg kocsis mellé, jó
                    levegőt szívhat, és messzi, magasból nézheti a világot; a szép Dunát, a zsendülő
                    zöldű hegyoldalt odaát, a tavaszi eget, a vidám hajócskákat, a szaladó
                    embereket. És ha meglátja valami régi ösmerős? “Szemük fényesedjék!” Ennyi
                    különcködést már megengedhet magának Rosztoky Éva!</p>
				<p>- Jó estvéket kívánok, nagyságám!</p>
				<p>- Adjon Isten, kocsiska!</p>
				<p>Ösmerősök voltak. Két hét óta, mióta itthon van és elrendezkedett, naponta így
                    furikol Pest-Buda közt ügyes-bajos dolgaiban. Azelőtt kocsiba szokott ülni; de
                    odakinn megszokta a takarékosságot ilyen külsőségekben. A villamosnál meg jobb,
                    nyugtatóbb ez az öreg szerszám; kivált így! Az emberlátja
                    a lovakat... mint gyerekkorában, mikor a bakra ülhetett falun; s érzi, mint
                    akkor, a kocsis jó kapadohány-szagát.</p>
				<p>Mostanában a maga dolgain kívül a fiúk ügyében mászkált sokat; kijárta
                    elhelyezésüket egy jobb internátusban; s hogy ne kelljen veszíteniök e
                    megszakított iskolaévet, hogy vizsgázhassanak. - A napokban kijönnek húsvéti
                    szünetre; ennek előre örül. - Még nem tett látogatásokat itthon, csak Gonddal
                    volt párszor, tőle hallott az emberekről. “Ha mindenki úgy megöregedett,
                    összement, mint ez a jó Tibor szegény!”... Vagy csak neki tűnik úgy? Hisz nem
                    volt pedig oly sokáig távol: csak tán megszépült képét vitte magával, idealizált
                    emlékét őrizgette volt egynéhány kedves arcnak!... Vajon hogy lesz most, hogy
                    bírja az itthoni levegőt megint? Odakinn azzal búcsúzott tőle néhány embere,
                    hogy visszavárják. Ki tudja; semmit se mondjon az ember!</p>
				<p>- Kell az újság, kocsiska?</p>
				<p>- Hogyne, megköszönöm instálom, ha már ki tetszett olvasni! Szeretem ezt a Jövendő nevűt, mert nagyon igazat ád a népnek!</p>
				<p>Már hallgatag szerződésük volt, hogy a kis dohányra valón kívül megkapja az öreg
                    a retikülből a kiolvasott napilapot is. Cserébe elmesélgetett Évának lassú,
                    vártató tempóban a lovairól, a korukról, az erkölcseikről; majd elmagyarázta,
                    mint származik fel lassan az egész Székelyföld, az ő hazája Budapestre. “Feljön,
                    instálom, valami odavalósi uraságnak rokonival egy cselédlejány; csalják, hogy
                    itt minő nagy a fizetés, minő szabad a flangálás, rosszaskodás! Két hónap múlva
                    már felisztikéli a lejántestvérjét, barátnéját; feljön a kedvessök az
                    omnibuszhoz, mint én la vagy harminc esztendővel ezelőtt (való, hogy én ugyan a
                    katonaság után rekedtem itt valahogy!), de most mán, tudja az átok, ahány
                    lóvakaró fattyú van a Társulatnál, mind székely, mind megösmerszik a csóré
                    pofájárul. De a lejányféle is instálom, kivetkőzhet ahogy akar, vehet
                    bukjelszoknyát - az én szemem meg nem csalja; a fejit, egye meg a fene, azt nem
                    tudja megcserélni!</p>
				<p>Megálló... Éva hallgatta félfüllel, bólintott rá; közben jólesőn szívta a nedves,
                    esős levegőt, a folyó friss leheletét hozta a szél már s bizonytalan, gyengéd
                    rügyillatokat odaátról. “Milyen jól magamra vagyok!” - gondolta egyszerre
                    váratlanul; s valami nagy megkönnyebbültséget érzett. Minden dolog ösmerős itt
                    körülte, a paloták, a hidak, a hegyek; emlékszik a víz tavaszi színére, a mohos
                    sziklákra, a Várra e finom, tavaszi párák fátyolába burkoltan, a szent püspök
                    gigászi mozdulatára, amint feketén válik ki a rózsaszín égből, csak nagy keze
                    fölemelt keresztjén ragyog vakítón az alkonyodó nap sugara. De volt idő...
                    régen, hogy ezek a dolgok, látványokfájni tudtak
                    neki!... Mennyivel jobb most. Milyen szabad!</p>
				<p>Csendes ütemben jártak át gondolatai sok mindenen, néhol csak alig érintve
                    múltakat, régi, elmaradt állomásokat. Igen... tulajdonképp sok életvidéket
                    bejárt, sok marasztó tanyát szándékkal elhagyott, továbbment, “lerázva saruiról
                    a port”. Riadva és szégyentől űzve menekült-é vajon valamelyik stációról...
                    kifosztva és reménytelenül megkisebbülve; úgy, hogy neő
                    hozott volna végül is magával valamit mindenből; - titkos anyagait önmaga építésének? - Nem, ebben az órában világosan
                    érezte, hogy nem! - Hogy elmúlásokból és felhagyásokból, próbából és tévedésből,
                    könnyezésből és vállvonításból - mégis diadalmasan hozta ki önmagát. Hogy nehéz időkön is, zavaros és süllyedő közdolgokon át, a
                    körülte élő szocietás annyit emlegetett - omlása közepette is, ő, az egy meg tudott állni! - Tudja Isten, mi volt az érdeme?
                    Tán hogy minden túlzás, szédelgés, színjátszás, erőlködés távol volt az ő
                    egészséges ösztöneitől; hogy hiúsága sosem nőtt összhangbontóvá; hogy akarta és
                    kedvelte magában a józan emberséget; s a “letörés”-ben nem látott semmi vonzón
                    érdekest. Tán csak mert mindenért meg akart dolgozni; szerette a rendet és
                    kölcsönösséget az emberek közt, és őszinte volt a tetteiben! - Bizonyos, hogy
                    élete fölfelé haladó élet volt mindeddig, és saját vonalában maradt. Ez az élet
                    rég nem volt kínos számára; nem volt örök-izgalmú, lihegő kapaszkodás, sem
                    stagnáló megbánás soha vagy tépelődő célkeresés; ideges erőszakolása valami
                    metafizikai rendeltetésnek, kívülünk-lévő értelemnek. Bár nem sikerült semmit
                    megfejtenie, s minden ilyenről régen és könnyen lemondott; feltétlen
                    biztossággal érezte, hogy minden törvényszerű; de neki csak önmagára s övéire
                    van igazi gondja, és ez tőle és mindenkitől elég. “Ha mindenki szépen elvégezné
                    a dolgát a világon, akkor az összességben is jó menne minden magától, és nem
                    kellenének szónoklatok!” S hirtelen erős hálával gondolt rá, hogy az élet tele
                    van a létezés természetes és egészséges örömeivel; hogy a világ mindenestül
                    mégis szép, s az életet leélni mindenesetre érdemes!</p>
				<p>- Adj Isten, Zsuzsi néne! - szólt le a kocsis vidáman egy piros arcú, mosolygós,
                    kerek kofának a Kígyó téren. - Na, sokat árult máma!</p>
				<p>- Segíthet a Jóistenke! Jut is marad is! - hunyorgott vissza rá a kerek, derűs
                    arcából két körülhízott, apró, csillogó, kék szemecske. Éva ösmerte már a kocsis
                    elbeszéléseiből e kis néni egész életét; mindennap jobban kedvelte, s ha csak
                    lehetett, vásárolt tőle; így, lenyúlva narancsaiért, az omnibusz bakjáról; hisz
                    mindig Zsuzsi néne asztalkája mellett állt meg; bár az állomás kicsit odébb
                    volt. De ő gyümölcshéjjal, alja-áruval szokta traktálni a lovakat, s az okos
                    cocókkal senki se bírt volna; ösmerték, melléhúzták a kocsit, és várva, kérve
                    néztek kövér, barna kezére. “Úgy-úgy! Nye-nye, kedvesek!” Éva emlékezett, milyen
                    elandalodott képpel beszélt a kis gömböc asszony minap valakinek a
                    gyermekéveiről. “Egy gyönyörű szőlőben, egy grófi szőlőskertben nőttem fel én;
                    ott volt vincellér az én apám! Aj, micsoda gyönyörű szép virágok nyiladoztak
                    ottan ilyenkor!” Éva rámosolygott; azzal az örömmel, ahogy tán csak festők
                    tudnak nézni látnivalóra. A lámpaoszlop tövében, kis kerek nádszékén, kerek
                    szoknyái és keszkenői közt milyen tömören ült ott, kivirító, tán picit italos
                    képével, pompás, ragyogón-sárga gyümölcseivel! A sugarak már ferdén estek
                    alakjára, rózsaszínűen, de oly elevenen... Ó, nagyon, nagyon is érdemes
                    élni!...</p>
				<p>“Megtelt, kérem! Nincs több hely! Tessék talán előre a kocsishoz; egynek még
                    lehet!”</p>
				<p>Egy férfi sietve tett néhány lépést, megfogta a korlátot, és kissé ügyetlen
                    mozdulattal próbálta feltenni bal lábát a hágcsóra, akkor látta meg Évát;
                    visszalépett - habozó, bizonytalan félmosollyal. - Vajda Róbert volt.</p>
				<p>- Tessék csak!... Nem akar mellém ülni?</p>
				<p>- Dehogynem... hova gondol?</p>
				<p>- Hát jöjjön hamar, mert indul! Segítsek?</p>
				<p>- Köszönöm, még nincs rá szükség! - nevetett a férfi, és túlzott könnyedséggel
                    hágott fel hirtelen. - Egyébként kezét csókolom!</p>
				<p>Éva kezet nyújtott. Rendesen, tartósan nyugtatta a férfi tenyerében; nyílt és
                    vidám, ártatlan iróniával. Csakugyan olyan kedvben volt éppen; legszívesebben jó
                    nagyot, őszintét kacagott volna ennek az embernek a szemébe; de nem bánta volna,
                    ha az is vele nevet. Miért is ne? Ám Vajda Róbert feszélyezettnek látszott.
                    Férfiak nehézkesebbek ilyenkor; meglepte az Éva látása váratlanul, annyi idő
                    után, hirtelenében nem tudta meglelni az ideillő hangot. “Hogy kerül ide?” -
                    kérdezte végre kissé ügyetlenül, bár ez oly szokatlan volt nála.</p>
				<p>- Budán lakom, és mindig előre ülök az omnibuszon, mert itt kényelmesebb és
                    mulatságosabb... Itt néha érdekes dolgokat hall az ember. Nem látta az imént
                    Zsuzsi nénit?</p>
				<p>- Ne-em! Ki az?</p>
				<p>- Gesztenyéskofa a Kossuth Lajos utcán. Tavasszal narancsot, cukrokat árul,
                    nyáron egyéb gyümölcsöt. Mindenki vesz tőle a jó, tréfás beszédjéért; tudja
                    Isten! Hat órára ő már megy haza üres kosárral; mindent eladott. Megkeres
                    naponta hat koronát.</p>
				<p>- Igazán?...</p>
				<p>- Úgy bizony! Vasárnap pedig soha ki nem ül árulni; megy ő a templomba, azt
                    mondja! Van egypár száz koronája félretéve, aztán nem is öreg még; alig több
                    ötven évesnél. Én bizony nem tudom, kocsiska, ne gondoljak-e valamit?</p>
				<p>- Ötvennégy esztendősnek vallotta magát! - ment bele az öreg, félrébb tolva a
                    pipát. - Ügyesnek még ügyes, nem mondhatok rá semmit! Van minálunk egy kalauz,
                    az is özvegy, mint én, igen, egyidős is, hatvan felé, az kérette is, tavaly. Nem
                    megy biz ő, azt mondja, minek? Azt a kis pénzit hogy odaadja? Megvan ő így
                    magának kényelmesen. - Hát jó! Vót neki egy fogadott lyánya, vele lakott, két
                    nagyocska gyereke a lelencházba. Az is mán több vót harmincnál, a menyecske. Hát
                    a vén bolond nem ahho’ pártok? El is vette, ma is vele él. De az öreggel jobban
                    járt volna, mer’ amaz ugyan nyámnyula! De a pénzit egyszer majd csak ráhagyja az
                    öreg, csak győzzék kivárni!...</p>
				<p>A hídon kocogtak végig. A víz magasan állt; tavaszosan, frissen hömpölygött a
                    nagy folyó, s az este gyengéd pirossá táncolt mozgó, eleven tükrén. Évának
                    rémlett, hogy mostemlékezni illenék; arra gondolni, hogy
                    hat vagy hét évvel ezelőtt, éppígy, tavasszal, együtt jártak ők végig a parton,
                    fel a távoli hídig vagy a budai, kertes, ódon utcák során; és hogy akkor milyen
                    más volt!... De semmi különösebb érzés nem támadt benne e gondolatnál. “Arcban
                    nem is igen változott pedig!” - tűnődött, és lopva figyelte. Ugyanaz a szép,
                    sápadt homlok, a sötét, okos szemek, az angolosan nyírt bajusz... S az erős,
                    fehér keze a kék erekkel - milyen különös, nagy hatással volt rá akkoriban!...
                    “Vajon ő milyennek talál engem?” gondolta egy percre, de igen felületes
                    kíváncsisággal.</p>
				<p>A budai hídfőnél egy suhanc kifogta a segítséglovat.</p>
				<p>- Tudja-e - magyarázta az asszony érthetetlen gonoszkás, zavarbahozó szándékkal
                    -, hogy ezek a gyerkőcök mind csupa székelyek? A kocsiska mondja; de csak rá
                    kell nézni a képükre különben is! - Csúfondáros, oktató, mesélő hangon beszélt,
                    ahogy gyerekkel szoktunk mikor a figyelmét akarjuk elterelni, és kihúzni vele az
                    időt. A férfi észrevette, de sajátságosan, nem volt mersze, vagy hozzávaló kedve
                    tán, hogy felvegye a csatát, hogy visszagúnyolódjék. Vagy tán érzett még valami
                    kis pietást?</p>
				<p>- Nagyon érdekes, valóban! - mondta fanyarul, mosoly nélkül. - De én most
                    kiszállok a túlsó oldalon. Kezét csókolom!</p>
				<p>- Csak ennyi volt az útja, a hídon át? - álmélkodott Éva, és a szemébe nézett. -
                    De igazán,nagyon örültem! Viszontlátásra másszor is az omnibusz-bakon!</p>
				<p>Illetődés nélkül nézett kicsit nehézkes léptei után. “Az alakja csakugyan
                    megköpcösödött a kis öregnek!” - gondolta mosolyogva. Az omnibusz tovább
                    haladt.</p>
				<p>A szép, sziklás hegyoldal mentén, a felszabadult forrás nedves barlangja előtt.
                    Feljebb a sötét bronzpüspök emeli fenyegető ököllel a város felé ragyogó
                    érckeresztjét. Ó, ez a város; “az éhes város, a mérgezett város!” ahogy szegény,
                    megboldogult költőfiú, Berei, mondta. Hol van a fertőző anyag, a rothadás-gomba
                    - a levegőben vagy a kövezet burka alatt -, amitől itt oly veszett gyorsan,
                    magától bomlik, széthull vagy összeesik minden szép, jó, nagyot ígérő kezdet? S
                    honnan az a sok drága illat, szín, bús-kedves szépség, amiért mégis annyira kell
                    szeretni? Jönni kell-é csakugyan annak a “tisztító vihar”-nak, és milyen lesz
                    az; rombolás-e vagy csak megifjodás?... Ó, de külső szépsége, látványa még soká ilyen marad; üde, ragyogó és szép; a Gellért, a
                    Citadella, a Vár, a víz és a hidak. És mindenütt félénk és vidám, első zöldje
                    most a kikeletnek, lágy, esőfelleges ég, a folyó illatos vize, megfrissült
                    színű, nedves háztetők, falak és kertek. Milyenjól megnézhet
                    az ember mindent, ha így egyedül jár!... Szép ez a világ!</p>
				<p>Ám előbb még oly öntudatos, világos gondolatai valahogy megenyhültek; mintha
                    könnyű fátyol húzódott volna eléjük; mintha beharmatozta volna őket valami - tán
                    nagyon régen, régen sírt könnyek mégis! Előbbi büszke nyugalma lágy hangulatba
                    oldódott észrevétlen, melynek fájdalma nem volt, csak valami régies, tavaszias
                    eleven enyhülete. “Ilyen messziről...”</p>
				<p>Igen, szép az élet, elsuhant fele, a múlt, ha az ember így nézi, messziről,
                    magasabb helyről már és egykedvű szívvel. Az elindulások, készülődések, amikor
                    programot csinált az ember magának, egy-egy állomáson: “Így lesz; most ez
                    következik!...” de ezekkeltarka volt legalább az
                    élet!... Persze, ha most, így utólag próbálnók megkonstruálni, véletleneibe
                    tervet, törvényszerűséget képzelni!... S egyszerre nem látta oly világosnak,
                    egyvonalúnak, végig-sikeresnek, mint még pár perccel ezelőtt!</p>
				<p>Milyen lesz, ami hátra van még - az öregség - vajon? És csakugyan az következik
                    most már? Érzés dolga csak! Az embertől nem múlik el semmi valójában; ő marad el
                    a dolgoktól! Nagyjában egy harminchat éves embernek, sőt asszonynak, ugyanazok a
                    lehetőségei vannak, munkára, szereplésre, eredményre - még a szerelemre is, mint
                    húsz éves korában; azon múlik, hogy nem tudnak ezek már olyan kíváncsiságot
                    kelteni, úgy hatni, éleszteni, mint “legelső-korukban. Mikor még vadonatúj volt
                    a világ!...”</p>
				<p>Mindazonáltal csupa csacsiság ez is mind! Hátha ez a mostani készen-levése, a
                    megállás, szemlélet nyugodalma se egyéb, mint egy állomás?... Maholnap jöhet a
                    nagy Fűtő megint... egy jelre megindul zakatolva az életmozdony kereke...
                    holnapután már ki tudja, hol, merre lesz megint újra nyakig benne valamiben?...
                    Igen, de egyszer majd mégis végleg elcsendesül!...</p>
				<p>“Szép, képes, tarka világ! Drága, sokféle élet! Vajon tudok-e majd egyszer,
                    utolszor, ha menni kell - nyugodtan és hálásan búcsúzni tőle?”</p>
				<p>“A fiúk elmennek, az ecset elnehezül a kezemben, elhagy az egészség! Hogy leszünk
                    akkor a híres egyedülléttel?”</p>
				<p>De elűzte magától ezt a gondolatot. - Az égen szokatlanul szép, rózsaszínre
                    festett bárányfellegek libegtek, a levegőben boldog, drága tavasz-illatok.</p>
			</div>
		</body>
	</text>
</TEI>