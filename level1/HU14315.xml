<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU14315" xml:lang="hu">
   <teiHeader>
      <fileDesc>
         <titleStmt>
            <title>Képzelt királyok : Történeti regény : ELTeC edition</title>
            <author ref="viaf:162003783">Kupa Árpád (1858-1916)</author>
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Vétek Bence</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">66127</measure>
            <measure unit="pages">174</measure>
            <measure unit="vols">2</measure>
         </extent>
         <publicationStmt>
            <p>Published as part of ELTeC</p>
         </publicationStmt>
         <sourceDesc>
            <bibl type="digitalSource">
               <title>Képzelt királyok : Történeti regény</title>
               <date>2015-09-18</date>
               <publisher>Magyar Elektronikus Könyvtárért Egyesület</publisher>
               <ref target="http://mek.oszk.hu/14300/14315"/>
               <respStmt>
                  <resp>Original Electronic Edition</resp>
                  <name>Vidiné Réfi Erzsébet</name>
                  <name>Erdélyi Zsolt</name>
                  <name>Mészáros Atilla</name>
               </respStmt>
           
                  <bibl type="digitalSource">
                     <title>Képzelt királyok : Történeti regény</title>
                     <date>2015-09-18</date>
                     <ref target=" https://mek.oszk.hu/14300/14315"/>
                  </bibl>
            
                  <bibl type="printSource">
                     <title>Képzelt királyok</title>
                     <author>Kupa Árpád</author>
                     <pubPlace>Budapest</pubPlace>
                     <publisher>Singer-Wolfner</publisher>
                     <date>1898</date><ref target="http://mek.oszk.hu/14300/14315/pdf/"/>
                  </bibl>
               
            </bibl>
            <bibl type="firstEdition">
               <title>Képzelt királyok : Történeti regény</title>
               <author>Kupa Árpád</author>
               <date>1898</date>
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu">Hungarian</language>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="medium"/>
            <canonicity xmlns="http://distantreading.net/eltec/ns" key="low"/>
            <timeSlot xmlns="http://distantreading.net/eltec/ns" key="T3"/>
         </textDesc>
      </profileDesc>
      <revisionDesc>
         <change when="2020-07-24"/>
      </revisionDesc>
   </teiHeader>
  <text>
      <body>
			<div type="group">
            <head>
               I. kötet.
            </head>
        
            <div type="chapter">
               <head>
                  Ondód és Andód.
               </head>
               <p>
                  Hervadóra hajlott a mezők korai virága. A tavaszi rózsák bimbói
                     hasadoztak, feslettek, némelyik már szétnyilt bokrába csalta a döngő méhet s
                     ez, rózsa szirmába fürödve az édes illatu levegőben, kéjjel szivta a halvány,
                     aranyszinü mézet.
               </p>
               <p>
                  - Huj! haj! - kiáltott kecskéire a pásztorfiu s belefútt
                     cserkéregből tekert, havasi kürtjébe, mi azt jelentette:
               </p>
               <p>
                  - Összébb gödölyéim, mert a sürüből farkas lopódzhatik elő!
               </p>
               <p>
                  Az esztendő levele: a nappal, bevégezni készült kimért idejét,
                     esteledett.
               </p>
               <p>
                  A nap még szétterité bibor sugarait a havasoknak hóval kontyolt
                     ormain, a bérczek csúcsairól éles szemével fészkét keresve, lekanyarodott a
                     szürke héja az erdő fái közé; a völgyek virágai kehelyköntösbe takarództak az
                     alkony néma csókjára.
               </p>
               <p>
                  Ez erdőkben nem tenyészik az erdők királya, a magas czédrus.
                     Libanon az ő hazája, itt havasok nyulnak fellegbontó koronáikkal a szürke ég
                     alá, s mellettök kicsiny szálka az előttünk elterülő, két testvér-völgy kis
                     faluinak fatornya.
               </p>
               <p>
                  Az egyik tornyon kakas van, sárgarézből, az éberség jele; a másik
                     tornyon kettős kereszt: a golgotai szenvedés némán is beszélő örök
                     fáklyája.
               </p>
               <p>
                  Az egyik falunak a neve, a hol kakas van a tornyon: Ondód, a
                     kettős keresztesé: Andód.
               </p>
               <p>
                  Egy betü különbség a névben; a tornyok jelzői már különfélék.
               </p>
               <p>
                  Az egyik falut, Ondódot, magyarok lakják azóta, mióta a kunok vagy
                     hunok Krisztus után a 374-ik esztendőben Magyarországot elfoglalni Balambér
                     vezérlete alatt bejöttek; Andódot pedig oláhok, szintén jó régen.
               </p>
               <p>
                  Ha az utas az erdélyi Háromszék síkja szélén, a székely
                     Hegyaljához ér, az első hegyen tul van e kettős völgy. Legnagyobb ellensége a
                     nemere-szél, mely a háta mögül támad, ha esővel érkezik, elmossa a rozsvetést;
                     ha magában jön, kitépi az élőfákat és sodorja, pergeti, forgatja, ugy, hogy a
                     fa nem tud eldőlni, mig talpánál fogva a völgy talajára nem állitja s ott
                     szárad el sudaráról minden élőgyökér.
               </p>
               <p>
                  Andód tornyában egy nagyobb fajtáju rézcsengő csilingeli az
                     esthajnalt, Ondódon érczharang bugja a csengő csin-csin pergése közé mély
                     komorsággal: ging-gang, ging-gang.
               </p>
               <p>
                  -et irtak ez évben az irástudók. Magyarországon I. Lipót osztrák
                     császár és magyar király, tizenhét török basa, Erdélyben I. Apafi Mihály
                     fejedelem és valamivel kevesebb számu török basa uralkodott. A kis faluk népén
                     az urasági hajdutól kezdve mindenki uralkodni kivánt, ha ők maguk meg nem védik
                     székes jogaikat.
               </p>
               <p>
                  Ondód falu a völgy nyergére volt épitve s alig volt negyven háza.
                     A házak jó távol estek egymástól, az egyetlen házsor a völgy torkáig
                     nyult.
               </p>
               <p>
                  A házak csaknem egyformák s egynek ablakából már mécs
                     világit.
               </p>
               <p>
                  E székelyház az udvar keritése, kiskapuja, nagykapuja, az
                     őskorszak kezdetleges, mester nélküli iparának darabjai, milyennel minden
                     nemzet bir az ő nemzeti születése előkorából, mikor már fejsze, véső segitett
                     az épitőnek.
               </p>
               <p>
                  A nagykapu fölött székely-patkó alaku ivben emelkedik magasra a
                     galambdúcz. A kiskapu pillérei, a kerités czulápjai, ki vannak faragva a
                     földszinéig: lapos metszésü virágfüzérekkel, nyilazó lovasokkal, nomád
                     népcsoporttal, kópiás vitézekkel.
               </p>
               <p>
                  A galambdúcz gerinczén a hegyesre vágott zsindely-szegés ugy
                     mutat, mint a kérges csipke. A dúczban három sorban, azaz: két emeletben laknak
                     a galambok, fülkéjük előtt hid vonul végig a délkeleti oldalon, hol a fülkék
                     szája elé van rakva a ruganyos gyopárral béllelt fészek. A kapuk oszlopai körül
                     vannak fonva száraz vadrózsaágakkal s ezeknek a tövisei védik a galambfiókákat
                     a macskák, menyétek ellen.
               </p>
               <p>
                  Az udvar alsó szélén egy bivaly-tehén hever kis bornyával, tyukok
                     karicsálnak az eperfaülőn. A hímgalambok végig futnak még egyszer a dúczhidon s
                     turbékolva lapulnak a fészek elé, miben kicsinyeit melengeti szelid párjok. A
                     kiskaput lesve, a pitvarajtóba nyujtódzik Morgó, a vén eb s csendes lesz az
                     udvar, midőn az ablakban kigyul a mécs.
               </p>
               <p>
                  Bent a házban egy harminczöt-negyven évesnek látszó, halvány arczu
                     asszony fon guzsalyán, az orsót hosszan eregeti a földön; a finom, vékony fonál
                     tövét néha megnedvesiti ajkával.
               </p>
               <p>
                  Ez az asszony Beregi Ézsaiás özvegye. Férje ezelőtt hét évvel
                     esett el egy csatában, melyet egyik török csapat ellen vivtak a
                     Barczaságon.
               </p>
               <p>
                  A két faluból huszonkilenczen mentek el a székely talpasok sorába
                     s Andódra jött vissza közülök egy: Dragan Szimion, az is össze volt darabolva
                     ugy, hogy fél évnél tovább tartott, mig sebei meggyógyultak.
               </p>
               <p>
                  A falon, hasitott fenyőgaly-keretbe, fekete betükkel néhány szám
                     és betü volt a fehér vászonalapra kivarrva, ennyi:
               </p>
               <p>
                  
                     1672. január hónap 7-ik napján.
                  
               </p>
               <p>
                  A kereszt annyit jelentett, hogy meghalt az asszony férje, a
                     jelkép, egészében Házi Áldása volt a családnak.
               </p>
               <p>
                  Az özvegy asszonynak árvái voltak, egy leánya: Ricza, tizenkét
                     éves; egy fia: Miklós, tizenhét éves.
               </p>
               <p>
                  Leánya ott font édesanyja mellett pergőrokkán. A rokka kereke
                     gyorsan forgott, a falra aggatott fonál-pászmák mutatták, hogy sokáig szoktak
                     virrasztani a munkában.
               </p>
               <p>
                  Fia ott ült a virágos lóczán, állát a magas asztalra támasztotta,
                     szemei makacsul villogtak, mintha valami ellenszegülésre készülnének.
               </p>
               <p>
                  A falak két oldalról tele voltak aggatva vászon-szőnyeggel. A
                     szőnyegeken szines czérnaszállal volt himezve: a tulipán, buzakalász, szegfü; a
                     szőlő, a hársfalevél; a vékonyszáru folyóka - fehéreskékbe játszó
                     tölcsérvirágaival és a pávatoll.
               </p>
               <p>
                  Az edényes tele volt rakva a felső sorban tányérral, alul, a fogas
                     részen: bokályok, billikomok, kelyhek, karafinák, obikák és kontrék lógtak,
                     szebbnél szebb mázolásokkal, melyben bőven lehetett válogatni: a cserépedény
                     készités lévén a két falubeliek mestersége, kenyérszerzője.
               </p>
               <p>
                  Dagadó, pelyhes párnák emelkedtek az ágyak tetején. A szoba tiszta
                     volt és ékes.
               </p>
               <p>
                  Pedig az özvegy asszonynak alig volt egyebe annál, mit
                     elősoroltunk. Földjének már négy év óta nem vette semmi hasznát, elpusztitotta
                     vetését mindig a szeles eső. Mialatt font, fiához beszélt:
               </p>
               <p>
                  - Ugy lesz, az Miklós, a hogy én mondom. Erős vagy már, és legjobb
                     lesz, ha Bécsbe mégy. Ott ritkaság a székely edény, aranyat adnak érte.
               </p>
               <p>
                  - De édes anyám, nem tudom, merre van.
               </p>
               <p>
                  - Ugyan már hogy mondhatsz ilyet! Megfordulsz nyugatnak és mégy
                     arra. Ha eltévedsz, megkérdezed, melyik ut visz Bécs felé?
               </p>
               <p>
                  - Valahol elfognak a törökök, elvisznek janicsárnak, vagy az
                     osztrákok zsoldosnak.
               </p>
               <p>
                  - Ne félj, fiam, ezektől. Megérezném én, ha baj érne s nem
                     küldenélek el; de látod, neked föl kell keresned Mózes bátyádat, hogy kikérhesd
                     tőle adományozó levelét. Egy vagy két év mulva megnősülsz. E háznak, földünknek
                     fele még az övé, az agyagbányában is része van, most az andódi gelencsérek
                     használják.
               </p>
               <p>
                  - Jól teszik.
               </p>
               <p>
                  - De nem jól teszik! Az adományozó levélre szükség van, Ricza is
                     megnő, ha megnő férjhez kell adnom. Ha aztán a tiétek itt minden, te is jobb
                     módu leányt kapsz, Riczát is jobb módu legény veszi el.
               </p>
               <p>
                  - Nem lesz arra akkor szükség.
               </p>
               <p>
                  - Ne feleselj! te azt nem tudod.
               </p>
               <p>
                  - De miért küld édesanyám Mózes bátyámhoz, az ugy sem jön a
                     félházért, azért a négy hold földért, Ondódra.
               </p>
               <p>
                  - Nem is éppen azért kell fölkeresned. Én nem ösmertem őt soha,
                     csak apádtól hallottam hirét. A két testvér haragban volt egymással. Mózes
                     elszökött az apai háztól tizennégy éves korában, pápistává lett, azután
                     szerzetes, ott lakik már régóta Bécsben az Ágoston barátok kolostorában. Egy
                     izben pénzt küldött apádnak, sokat. Gazdagok lehettünk volna belőle; de apád
                     visszaküldte neki a pénzt s csuful ráizent. Akkortájba kerültem én e házhoz,
                     láttam, mennyire gyülöli a bátyját, nem mertem egy szót sem szólni róla.
               </p>
               <p>
                  - Majd én is pápista leszek.
               </p>
               <p>
                  - Azt hiszem, erről nem lesz szó. Mózes bátyád nem óhajtja az én
                     szomoruságomat.
               </p>
               <p>
                  - Látta már édesanyám valaha?
               </p>
               <p>
                  - Láttam. Apád halálának mikor hire futott, abban a rettenetes
                     télben lejött hozzánk. Éjféltájon zörgetett be az ablakon, de én nem mertem
                     beereszteni: férfi volt. Oda hivtalak titeket ágyam elébe, féltem, és téged
                     őriztelek: ki akartál menni, hogy megtudd, ki van ott. Mózes nem mozdult a ház
                     elől, lefeküdt a tornáczon, a kutya sem ugatta meg, hozzá bujt, mintha ösmerte
                     volna. Iszonyu hideg volt akkor éjjel, ő mégsem zugolódott ellenem a
                     virradáson, mikor bejött hozzánk.
               </p>
               <p>
                  - Akkor adott nekem harmincz dénárt, Riczának ötvenet?
               </p>
               <p>
                  - Haza hozta apátok láncsáját és azt mondta: megtalálta
                     holttestét, eltemette külön sirba.
               </p>
               <p>
                  - Elvezetett bennünket a sirhoz. Riczával azóta minden hónapba
                     eljárunk oda s virágot ültetünk rá.
               </p>
               <p>
                  A leány közbe szólt:
               </p>
               <p>
                  - Hárman járunk Miklós, elkisér bennünket Iszály is.
               </p>
               <p>
                  - No az nem baj - mondá az özvegy. - Mózes nálunk tartózkodott
                     egész hétig, mikor eltávozott, itt hagyott husz aranyat, hogy használjam el; én
                     azonban nem használtam el, ott van érintetlenül, jó lesz ti néktek: neked,
                     Miklós, mátkapénzül; neked, Ricza, szattyán csizmára, paszomántos pártára.
               </p>
               <p>
                  - Akkor minek küld el anyám, ha ilyen sok pénzünk van?
               </p>
               <p>
                  - Azért, mert Mózes rám parancsolt, hogy jól neveljelek
                     benneteket, majd eljön meglátogatni, ha tizenhat éves leszesz, s én, megakarom
                     előzni jövetelét. Megakarom mutatni neki, hogy milyen derék fiam van, a ki nem
                     riad vissza semmiféle veszedelemtől, győzi a fáradtságot, bátor az akadályokkal
                     szemben. Meglásd! csodálkozik, ha megtudja, hogy egyedül tetted e nagy utat,
                     bizonyosan megajándékoz.
               </p>
               <p>
                  - Nem kell nekem a barát pénze!
               </p>
               <p>
                  - Különös ember az, Miklós. Éppen olyan tüzes, fekete szeme van,
                     mint apádnak volt, a milyen neked is van. Olyan szelid ajka, mint Riczának:
                     pedig haja, bajusza, nagy szakálla, hófehér volt már akkor is, mikor nálunk
                     járt, holott ekkor volt ötven éves. Apád azt mondta róla: Mózes a legokosabb
                     ember Bécsben.
               </p>
               <p>
                  - Akkor nem is volna barát.
               </p>
               <p>
                  - Tuskó! Hiszen Mózes nem olyan kolduló barát, a milyenek a
                     Fogaras földről járnak Andódra.
               </p>
               <p>
                  - A kik mi tőlünk is elvisznek mindig néhány galambfiut.
               </p>
               <p>
                  - Ne sajnáld tőlük. Megfizetett a galambfiókákért Mózes
                     bátyád.
               </p>
               <p>
                  - De édes anyám, a székelyek csak a kolozsvári vásárig szokták
                     huzni a kólyát.
               </p>
               <p>
                  - Te pedig Bécsig fogod tolni. Sokat látsz ott: drága épületeket,
                     nagy urakat, uri asszonyokat, katonákat. Látni fogod azt a roppant nagy
                     tornyot, melyről azt állitotta Mózes bátyád, hogy felérne hegyével az ondódi
                     hegyek köldökéig.
               </p>
               <p>
                  - Azért kicsiny az ondódi torony.
               </p>
               <p>
                  A
                  
                     kólya
                  
                  , miről a fiu beszélt, nem egyéb egy kétkerekü taligánál, annyi
                     különbséggel, hogy ennek két, rövid rudja van, derékjárommal a végén
                     összekötve.
               </p>
               <p>
                  A derékjárom puha, döngölt kéreggel van kibéllelve, ennek veti
                     derekát, vagy mellét a kólyás, ugy tolja maga után.
               </p>
               <p>
                  Egy koldus járómü, esetlen, durva felszereléssel.
               </p>
               <p>
                  A székely gelencsérek ilyen kólyán szállitották határról határra
                     az időben cserépedényeiket. Ha lovat fogott volna elébe, bizonyosan elveszik
                     tőle a törökök, az osztrákok, vagy pedig a nemes ur ispánja.
               </p>
               <p>
                  Kifogtak rajtuk: maguk tolták a kólyát. A lovakért aztán egyik
                     ellenség sem látta üdvösnek, hogy a székely havasok völgyeibe látogasson.
               </p>
               <p>
                  Beregi Miklósnak ilyen edénynyel megterhelt kólyát kellett volna
                     tolni Bécsig, s azért nem mutatott valami erős hajlandóságot nagybátyja
                     fölkeresésére.
               </p>
               <p>
                  Az özvegy asszony fölállott a rokkája mellől, orsóját a guzsaly
                     kenderébe dugva, fölszólitá két gyermekét:
               </p>
               <p>
                  - Készüljünk a lefekvéshez.
               </p>
               <p>
                  Ricza ágyat vetett a maga és édes anyja részére. A fiunak csak
                     akkor lesz szabad ágyban hálni, ha megnősül, addig derékalja a föld, párnája a
                     süvege, takaródzója az éjnek fátyola.
               </p>
               <p>
                  Az özvegy ismét megszólalt:
               </p>
               <p>
                  - Imádkozzunk.
               </p>
               <p>
                  Imádkoztak őszinte ájtatossággal. Az imádság utólját igy mondta el
                     a két gyermek:
               </p>
               <p>
                  „Nevelj föl bennünket folyók, országok, hold, csillag, fényes nap,
                     mindenható nagy ura; örömére a mi jó, édes apánknak, ki oldalad mellől nézi
                     itthon maradt árváit.”
               </p>
               <p>
                  Az ima után kialudt a mécs. A falu szélén csak a cserép égető
                     hamvasok tüze világitott és a hold. Az özvegy asszony házában nagy csendesség
                     lőn; de az özvegy szemére nem jött álom: fiának sorsán gondolkozott, szinte
                     megbánta, hogy oly nagy utra küldi.
               </p>
               <p>
                  Fia se aludt. Sehogy sem akart fejébe férni, hogy ő a kólyát,
                     megterhelve edényekkel, legalább negyven napig tolja csak azért: hogy bemutassa
                     magát egy szerzetesnek, kire az apja mindig haragudott. Észre véve, hogy anyja
                     nem alszik, megszólitá:
               </p>
               <p>
                  - Édes anyám! Nem jó volna, ha Ricza is jönne velem. Segitene
                     tolni a kólyát.
               </p>
               <p>
                  - Oh, te nagy bohó? - rivalt rá az anyja, - miket találsz ki? Most
                     már azért is menned kell. Aludj! Holnapután indulni fogsz.
               </p>
               <p>
                  A fiu egyik szemére rántotta süvegjét és nem szólott többet,
                     elaludt szép csendesen.
               </p>
               <p>
                  Andódon is sokáig égett a mécs azon este a Dragan Szimion
                     házában.
               </p>
               <p>
                  Dragan Szimion, ölnyi magas férfiu, fekete bajuszszal, fekete
                     szemmel, háta közepéig lógó szénfekete göndör hajjal, mely eltakarta széles
                     vállait.
               </p>
               <p>
                  Háza belseje csaknem olyan mint az özvegy asszony szobája; hanem
                     itt a falon, a Házi Áldás helyén, egy hosszunyelü fejsze és egy széles láncsa
                     volt kereszt alakba helyezve.
               </p>
               <p>
                  Dragan Szimion özvegy ember. Felesége ezelőtt halt meg négy évvel.
                     Egy fia, a tizennyolcz éves Iszály, fent pásztorkodott a havasokon, két leánya
                     közül az idősebb, Véta, már tizenkét éves; a kisebbik, Irina, nyolcz éves.
               </p>
               <p>
                  Az ondódi székelyek oláhoknak hivták az andódiakat, azok is
                     voltak. Egy izben Dragan Szimion is hallotta ez elnevezést gunyosan emliteni
                     fiatal, ondódi legényektől.
               </p>
               <p>
                  - Gyertek velem katonának, fiaim, - mondá a legényeknek, -
                     megmutatom nektek, miként kell verekedni, ha a haza baja hí bennünket.
               </p>
               <p>
                  Az erdélyi határszélen nem is volt hiresebb két talpas Beregi
                     Ézsaiásnál és Dragan Szimionnál. E két embert nem látták futni soha másképp,
                     csak előre az ellenség felé.
               </p>
               <p>
                  Mikor Beregi Ézsaiás elesett, Dragan Szimion is ott maradt a
                     csatatéren, tele sulyos sebekkel. Az éj iszonyu hidegében, sebjeinek vért
                     könyező ajkai elfagytak, a forró vér melegét legyőzte a fagy.
               </p>
               <p>
                  Késő éjfél után tért eszméletéhez, edzett teste ugyan megbirta a
                     hideget; de két hét kellett mig falujába vánszoroghatott.
               </p>
               <p>
                  Az ő szobájában nem volt szék, hanem két, alacsony fatuskót
                     használtak ülésnek. A fatuskót oldalára forditá és párna helyett, mint rendesen
                     tenni szokta, feje alá gördité.
               </p>
               <p>
                  Fia ott ült előtte a másik tuskón és figyelemmel leste apjának
                     minden szavát.
               </p>
               <p>
                  Véta font, Irina motollára szedte a fonalat; de mind a két leány
                     figyelt apja beszédjére és nem egyszer félbe hagyták munkájukat.
               </p>
               <p>
                  - Menned kell fiam, Iszály, ha ahhoz a házhoz szándékozol.
               </p>
               <p>
                  - Szeretem Beregi Riczát, atyus; pedig ők kevélyek. Szeretnék
                     katona lenni, hogy ur lehessek, mikorra felnő. Akkor, tudom, ő is
                     szeretne.
               </p>
               <p>
                  - Ne vágyj te katonává. Mi lennél? Zsoldos? Örüljünk, hogy itt
                     születtünk a székely havasok között, hol nincs jobbágy, nincs robot s akkor
                     megyünk katonáknak, mikor magunk akarunk. Csak szolgák lehetünk, ha elhagyjuk
                     határunkat; itt azonban nem parancsol senki, szabadok vagyunk.
               </p>
               <p>
                  - De soha sem huztam én kólyát.
               </p>
               <p>
                  - Megtanulod Bécsig, hallottam, hogy szeretik ott a székely
                     edényt, ritkaságnak tekintik s megveszik jó pénzen. A mi pénzt haza hozasz,
                     mind néked adom. Fölkeresed Beregi Mózes atyát, ott lakik egy nagy templomban,
                     vagy kolostorban. Kutasd, ha oda érsz, mig föl nem találod.
               </p>
               <p>
                  - És ha odatalálok, mit csináljak?
               </p>
               <p>
                  - Megcsókolod a kapu kilincsét és zörgetni fogsz. A zörgetésre
                     előjön valaki s annak megmondod, kit keressz. Az hozzá vezet. Ha Beregi Mózes
                     atyával találkozol, először is kezet csókolsz, mert az pap.
               </p>
               <p>
                  - Melyik kezét csókoljam meg?
               </p>
               <p>
                  - Szamár! a melyiket kinyujtja. Nem tudok én a kézcsókhoz, soha
                     sem volt arra szüksége az ilyen durva pórnak.
               </p>
               <p>
                  - Én nekem miért kell?
               </p>
               <p>
                  - Azért, mert kérni mégy; de én sohasem kértem, anyádat is
                     elloptam az apjától.
               </p>
               <p>
                  - Akkor legjobb lesz, ha én is ellopom Riczát.
               </p>
               <p>
                  - Azt nem teheted, mert özvegy asszony leánya.
               </p>
               <p>
                  - És ha Beregi Mózes elkerget?
               </p>
               <p>
                  - Nem fog elkergetni. Ösmerte ő nagyapádat, nagyanyádat, nekem
                     gyermekkori játszótársam volt. Az ő egyenes üzenetére mentünk a török kóborgó
                     csapatot megtámadni, midőn testvéröcscse elesett, bár az nem tudta, hogy az a
                     támadás a Beregi Mózes atya akaratára történt. Részt vett ő is a csatában, majd
                     elbeszélem, ha vissza jösz, miket csinált ott. Külömb volt mindnyájunknál!
                     Senki sem tudta közülünk, hogy velünk csatázik, csak én. A
                  török basával volt valami baja, láttam, midőn csapatja után
                     vágtatott az ütközet után. Én uton, utfélen nyögtem, mikor ő itthon járt; de a
                     két faluban a Beregiéken kivül csak az én házamhoz jött el. Ez barátságára
                     vall. Megmondod neki: szereted Riczát, és ha megnő, feleségül veszed. Ő
                     megszabja kötelességeidet, ha beleegyezik. Neki kötelessége ez, és első joga
                     magyar szokás szerint, mert ő a legöregebb testvér, és a leány anyja özvegy
                     asszony.
               </p>
               <p>
                  - Azt is mondhatja, legyek pappá, akkor mit csinálok?
               </p>
               <p>
                  - Nem fogja mondani, inkább elutasit, nem teljesiti szived
                     vágyát.
               </p>
               <p>
                  - És ha más urakkal találkozom, miként viselkedjem?
               </p>
               <p>
                  - Köszönsz tisztességgel s tovább mégy.
               </p>
               <p>
                  - Ha pénzt kapok az edényért, hozhatok Vétának és Irinának abból a
                     nagy városból ajándékot?
               </p>
               <p>
                  - Hozhatsz. Bár tudom, első sorban Riczának kedveskednél
                     vele.
               </p>
               <p>
                  - Annak is.
               </p>
               <p>
                  - No hát aludjunk az ajándékra.
               </p>
               <p>
                  - Mikor indulok?
               </p>
               <p>
                  - Holnapután hajnalban.
               </p>
               <p>
                  Beregi Ézsaiásné mit fiának még mondani akart, másnap elmondta és
                     a kólya, utra készen, megterhelve állott az udvaron. Fiát ő is ugyanabban az
                     időben akarta utra küldeni, midőn Dragan Szimion.
               </p>
               <p>
                  Az indulás napján hajnali két órakor felkölté fiát. Miklós
                     felöltözött, kiment az udvarra és sorba nézegette ösmerős állatait.
               </p>
               <p>
                  Megnézte a suta kecskét, megsimogatta a bivalyt, lekergeté az
                     ülőről a tyukokat és megszólitá az öreg Morgót.
               </p>
               <p>
                  - Öreg kutyám! itt hagylak.
               </p>
               <p>
                  A vén eb fölágaskodott fiatal gazdája vállára, szükölt,
                     nyöszörgött, vonitott, lompos fejét a fiu kezéhez dörzsölte.
               </p>
               <p>
                  - Bucsuzol ugy-e, öreg?
               </p>
               <p>
                  Megnézte a kólyát. A hosszunyelvü fejsze a saroglyához volt
                     szurva, élelem bőven volt fent.
               </p>
               <p>
                  A szobában anyja, Ricza felöltözve várta. A szobának minden tárgya
                     ösmerőse volt és most mégis olyan különösnek, olyan kedvesnek tünt föl előtte
                     minden, anyja, testvérje: szentnek, az ősi ház templomnak és szemei oly különös
                     rezgésbe jöttek, mintha sirni akarnának.
               </p>
               <p>
                  - Édes anyám ne küldjön el, - suttogá elfogódott hangon.
               </p>
               <p>
                  - Édes anyám ne ereszsze el Miklóst! - sikoltá Ricza.
               </p>
               <p>
                  - Menned kell, fiam. Mi az?! Te még sirni akarsz? Mikor gyengült
                     el benned annyira a vér?
               </p>
               <p>
                  Miklós lehajtott fővel távozott, zugolódás nélkül beállott a kólya
                     jármába, aztán megindult.
               </p>
               <p>
                  - Ricza segiteni fog, mig kiérsz a határból - mondá az özvegy és ő
                     is együtt haladt velök.
               </p>
               <p>
                  Morgó utánuk sompolygott. Egy éber himgalamb repült ki hangos
                     bugással a dúcz eszterhéja alól. A galamb fehér volt, mint az ezüst s mindig az
                     ifju utas feje fölött keringélt; utána a többi galamb is kirepült, mintha
                     vissza akarnák hivni őket.
               </p>
               <p>
                  A faluban mindenki aludt. Igy látta jónak az özvegy, ne lássák,
                     mikor fia utjára kél, sem barátja, sem szomszédja ne sirassa fiát - csak ő
                     könyezze! a ki a legjobban szereti a világon.
               </p>
               <p>
                  A kólya kerekei vékony tengelynyársaikon imbolygottak, mint a
                     részeg ember feje.
               </p>
               <p>
                  A falu tornyát már elfödte a hegy-gerincz előlük, más völgyparthoz
                     értek, hol az ut lefelé kanyarodott.
               </p>
               <p>
                  - Álljatok meg, gyermekeim - szólott az özvegy. - Gyere vissza
                     Ricza. Miklós! itt elválunk egymástól. Menj át az Olt folyónak jobb partjára,
                     tarts a Küküllő vizének, a Küküllő völgye átvezet a Maros völgyébe az
                     Érczhegyek alá.
               </p>
               <p>
                  A fiu sirni akart.
               </p>
               <p>
                  - Nem szabad sirnod, Miklós. Nézd, miként kel fel a nap. A havasok
                     óriás ezüst feje csak picziny porszemek alatta. Egy csillagot láttam le-lefutni
                     az égnek fehér felhős mezőjéről, mikor apád elesett. De mennyi maradt fent!
                     közte a tied is. Utad csak terhes, mint sorsunk. Menj, fiam, járj szerencsével.
                     Az ifju sorsa fut, mint az uszó felhők s ki tudná, hol áll meg. Mondd meg Mózes
                     bátyádnak, én kérem: szeressen tégedet. Isten áldjon meg, Miklós.
               </p>
               <p>
                  Az özvegy megfogta leánya kezét és visszatért. A kólya kerekeinek
                     nyikorgása mindig távolabbról hallatszott. Leültek a faluból kivezető ut
                     tövénél egy mohos, kiálló sziklapadkára és az erős akaratu édes anya elkezdett
                     zokogni hangos jajszóval, keservesen.
               </p>
               <p>
                  Leánya vigasztaló szavait ekként háritá vissza.
               </p>
               <p>
                  - Hagyj sirnom, Ricza. Miklós nagy utra indult, soká fogjuk
                     látni.
               </p>
               <p>
                  A hová az özvegy és leánya leültek, az ut tövében, ott kétfelé
                     ágazott el az ut. Hétköznapi történet, ha egy serdülő ifju utra kél. Az apának
                     sokszor boldogság, ha fia távozik a szülői háztól. Arról a szerencséről
                     álmodozik mind a kettő, apa és fiu, mit a jövő méhében rejt; de az anyai
                     szivnek mindig fáj gyermeke távozása: annak szive az övétől szakadt.
               </p>
               <p>
                  Bereginének sokszorosan fájt. Nem volt bátorsága elmondani fia
                     előtt, hogy Beregi Mózes határozottan követeli elküldését, ki megmondá az
                     özvegynek:
               </p>
               <p>
                  - Ha fiad tizenhat éves korában hozzám nem jön, érte jövök.
                     Fiadnak tanulásra van szüksége s nekem módomban áll az ő neveltetése. Tudod,
                     miből áll a nevelés? Annyiból, hogy ne rekedjen itthon. Ha megunom, haza
                     küldöm. Ha neki nem tetszik a lakás nálam, haza jön s őrizni fogja kecskéidet a
                     havasok aljában. Ha ott marad, nőni fog - kiáltott. Csak ketten vagyunk már
                     székely Beregiek s könnyü nekem az öcsémből urat csinálni, ha kedve van hozzá.
                     Jobb lesz, ha fiad magától jön fel. Küldd fel edénynyel.
               </p>
               <p>
                  Ezért siratta Bereginé a fiát.
               </p>
               <p>
                  Az utnak egyik ágából léptek hallatszottak. A harmatos mező
                     fölfogta a hangot és a bánatos asszony nem hallotta, csak a köszöntésre emelte
                     föl fejét, midőn Dragan Szimion toppant elébe leányaival.
               </p>
               <p>
                  - Miért sir, asszonyom? kérdé tőle.
               </p>
               <p>
                  - Fiamat siratom, hosszu utra indult.
               </p>
               <p>
                  - Hová?
               </p>
               <p>
                  - Bécsbe.
               </p>
               <p>
                  - Miért?
               </p>
               <p>
                  - Edényt visz eladóra.
               </p>
               <p>
                  Dragan Szimion lesütötte a fejét.
               </p>
               <p>
                  - Asszonyom - mi mind a ketten hibát követtünk el egymás
                     irányában.
               </p>
               <p>
                  - Miben?
               </p>
               <p>
                  - Iszály fiam is oda indult s nem tudattuk szándékunkat
                     egymással.
               </p>
               <p>
                  - Miért ment oda?
               </p>
               <p>
                  - Edényt árul.
               </p>
               <p>
                  - Merre indult?
               </p>
               <p>
                  - Balra.
               </p>
               <p>
                  - Miklós, jobbra.
               </p>
               <p>
                  - Akkor nem találkoznak egymással.
               </p>
               <p>
                  - Mind a kettő megtalálja a maga utját.
               </p>
               <p>
                  - Igaza van, asszonyom. Menjünk haza, hajnalodik.
               </p>
               <p>
                  
               </p>
            </div>
            <div type="chapter">
               <head>
                  Edény-vásár.
               </head>
               <p>
                  Dragan Szimion levett süveggel kisérte az asszonyt.
               </p>
               <p>
                  - Miért nem teszi föl kegyelmed a süvegét?
               </p>
               <p>
                  - Magamat becsülöm vele, ha fegyvertársam özvegyét
                     süvegelhetem.
               </p>
               <p>
                  - Köszönöm a barátságát Szimion, most már váljunk el, a falu
                     szélén vagyunk.
               </p>
               <p>
                  - De ha Miklósnak hire jön, vagy haza érkezik, tudatja velem,
                     asszonyom?
               </p>
               <p>
                  - Tudatom és viszont arra kérem magát Szimion: ha Iszály haza jön,
                     hozza el a hirt maga, lehet, Miklóstól is hoz üzenetet.
               </p>
               <p>
                  - Ugy lesz, a hogy kéri.
               </p>
               <p>
                  A leányok is elváltak egymástól, Ricza anyjával az ondódi házak
                     felé tért el, Dragan Szimion roppant, medvebőr süvegjét fejébe nyomva, megfogta
                     két leánya kezét és Andód felé indult.
               </p>
               <p>
                  A két ifju pedig haladt az utján, előre, gondtalan fejjel, vidám
                     szivvel. Szivük kevésbbé sem fájt a völgyek után, melynek teknőjében kis
                     falujuk épült. Az otthon, a szülék elhagyásán a fiatal sziv alig sajog: érzik,
                     hiszik, hogy visszatérnek; elébök tárul a jövő, a jövő meséje, káprázata, s
                     abban uszik ifjui képzeletük.
               </p>
               <p>
                  Egyik sem tudta, hogy a másik utra kelt s egy magas hágónál
                     egyszerre értek a kaptatóhoz.
               </p>
               <p>
                  A hágó nem hegytetőn vonult át, hanem a hegy oldalán, mint egy fél
                     abroncs. Fölötte óriás havas csúcsa, a csúcsnak redves tarkója ugy mutatott,
                     mintha egy roppant, félreütött kalapot viselne jeges fején. Alatta csörtető
                     folyó hömpölygette kristályhabjait. E magasan emelkedő hegyi-út oly keskeny,
                     hogy rajta egy szekér fér meg s ha valaki kaptatójához ér, hangos tülköléssel
                     ád jelt magáról, mely azt jelenti, hogy elindult fölfelé. A tülök hangját
                     átszökteti a tulsó oldalra a folyó viszhangja s ha véletlenül odaát másik kocsi
                     van, annak gazdája vár, mig emez áthalad.
               </p>
               <p>
                  A siheder ekkorra erősen megváltozott. A Hargitától az
                     Érczhegységig hosszu az út. A nap forrón sütött, orczájukat megbarnitotta; a
                     kólyatolást pedig megunta ez idő alatt mindegyik.
               </p>
               <p>
                  Miklós dühösen indult a kaptatónak, mely terhesebbnek tünt föl
                     előtte az eddigieknél. Iszály mérgesen feszitette mellét a kólya járomfájának s
                     megindultak - egyik jobbról, a másik balról, - egymással szemben; nem ösmerve a
                     tülkölés használatát s igy a keskeny úton találkozniok kellett.
               </p>
               <p>
                  A hágó közepén meglátták egymást. Mindegyik azt hitte, hogy a
                     másik az ő árnyéka s talán a folyó tükréből fölverődő fény űz vele tréfát.
               </p>
               <p>
                  Az út kinos volt, a verejték gyöngyözött dús üstökéből a
                     fiuknak.
               </p>
               <p>
                  A hágó tetején észrevették, hogy valóság az, mit árnyéknak
                     képzeltek, s rémülve vették észre a kitérés lehetetlenségét.
               </p>
               <p>
                  - Térj ki! - orditott Iszály, Miklós felé.
               </p>
               <p>
                  - Térj ki! - mert megfojtlak, - rivallt vissza emez.
               </p>
               <p>
                  Mindegyik kiugrott a kólya jármából, egymásnak rohantak.
               </p>
               <p>
                  Életveszélyes birkózás fejlődött ki közöttük.
               </p>
               <p>
                  A meredek hegyoldal kiálló szirtjei alól a dobogásra fölrebbentek
                     az ölyvek. Egy csuszamlás a meredek felé, s bénultan zuhannak alá.
               </p>
               <p>
                  A küzdők látták a veszedelmes mélységet. Mindegyik arra
                     törekedett, hogy a másikat ledobhassa.
               </p>
               <p>
                  Hosszan tartott a küzdelem. Lihegve, pihegve támadták már egymást.
                     Ha az egyik győztesnek hitte magát, a másik kigyó simulékonyságával siklott ki
                     erősebb fogásaiból.
               </p>
               <p>
                  Iszály kólyájáig hátrált, Miklós a kólya mellett várfal-módra
                     emelkedő hegyoldalhoz nyomta háttal és ekkor, szembe látva Iszályt, fölismerte.
                     Ámulva vette le kezét válláról.
               </p>
               <p>
                  E pillanatban Iszály teljes erejéből neki ugrott, lóditása után
                     rémes zuhanás verte föl a csendes völgyet.
               </p>
               <p>
                  Iszály megrettenve bámult maga elé. A lökés erős volt. Miklós a
                     kólyának vágódott és a kólyát lebillentette az útról. A zuhanást a kólya
                     tartalma idézte elő; Miklós pedig egy cserje tövébe kapaszkodva, a másik
                     perczben vidáman ugrott vissza az útra.
               </p>
               <p>
                  - Te vagy, Iszály? - kiáltott ellenfeléhez, ki ijedt szemekkel
                     bámult rá.
               </p>
               <p>
                  - Te vagy, Miklós? Mit mond Ricza, ha megtudja, hogy
                     megtámadtalak? Szégyellem, Miklós, s mondd meg neki: szeretem, ő rá gondolva
                     halok meg.
               </p>
               <p>
                  A tátongó meredélynek szökött, hogy leugrik.
               </p>
               <p>
                  Miklós ugrásában kapta el. A durva posztózeke ropogott fogása
                     alatt, de Iszályt visszarántotta.
               </p>
               <p>
                  - Mit akarsz, szerencsétlen? Talán kólyádat sajnálod?
               </p>
               <p>
                  Átölelte az Iszály fejét, részvéttel vigasztalá ellenfelét:
               </p>
               <p>
                  - Ne búsulj, Iszály. Ne haragudj rám, nem ösmertelek meg.
                     Béküljünk ki. Megmondom Riczának, hogy szereted, neked adja édesanyám. Én meg
                     neked adom a kólyámat. Csinálunk a kólya járomfájához egy kisefát és együtt
                     toljuk ezután. Ugy-e, nem haragszol rám?
               </p>
               <p>
                  Átölelték egymást, azután kihalászták a folyó ágyából a
                     hosszunyelü fejszét s vidáman folytatták utjokat a megmaradt kólyával.
               </p>
               <p>
                  Néha vigan csörtető uri fogatokkal találkoztak, figyelmet sem
                     vetve a bent ülők a két pórfiura, kik kenyérrel és vizzel táplálkoztak, sehova
                     be nem térve, senkitől semmit nem kérve, nehogy egy „megköszönjük” elmondását
                     mondják el kötelességből.
               </p>
               <p>
                  - Óvakodjunk az emberektől - mondá Miklós, kerüljük őket, akkor
                     baj nélkül érkezünk a kólyával. Szeretem hinni, hogy a mi czikornyás edényeink
                     tetszeni fognak az osztrákoknak és szükséges, hogy ugy legyen: két kólya
                     tartalmat kell kiárulnunk az egyikből.
               </p>
               <p>
                  Végre feltüntek előttük a bécsi tornyok. A széles bástyák mogorva
                     komolysággal néztek rájuk, melyeknek falain belül két uralkodó élt. Az egyik
                     maga a bécsi polgárság kiváltságos községi jogaiban, pezsgő, jó kedvü, meleg
                     életével; közte a kolostorok lakói az ő területükön, hol nem parancsolt senki,
                     hová nem ért el sem a község, sem a fejedelmi hatalom keze, csak a pápáé.
               </p>
               <p>
                  A másik maga volt a fényes császári udvar, mely harmincz különféle
                     nemzetiségen, tartományokon uralkodott: fényt, tekintélyt árasztva szét száz
                     meg száz mértföldekre. Elösmerve a világban első hatalomnak, a nélkül, hogy a
                     soknyelvü birodalom nagy részének forrasztó kapcsai egyébből, mint a
                     belviszályok által alakult gyöngeségen kivül rokon- vagy fajtestvéri kötelékből
                     állott volna.
               </p>
               <p>
                  A bécsi polgárság legkevésbbé rendelte alá jogait az udvar
                     hatalmának. E két hatalom sokszor egymást egészitette ki és a közös
                     egyetértésnek egyik részről az udvar birodalmi terjeszkedése, másik részről
                     amazok egyéni gazdagodása lőn jutalma.
               </p>
               <p>
                  A
                  bécsi nép mely állott: az ifjakból, kik ilyen korukban mindig a
                     néppel tartanak, munkásokból, kézmüvesekből, - rá sem hederitett a
                     hatalmasokra. Élt, mint mindenütt a nagyvárosi nép: foglalkozásának,
                     élvezetének, szenvedélyeinek; soha sem ösmerve tekintélyt, gyülölve az
                     előjogokban élő nagyságokat; gunyolva az udvar zárkozottságát, szokásait,
                     bálványozva és védve a csapszékek poétáját, ki esetlen és e fajta gúnyos
                     dalokkal mulattatá őket:
               </p>
               <p>
                  Ember nem férhete.
               </p>
               <p>
                  Asszonyról énekel.
               </p>
               <p>
                  Lakatos csodálja.
               </p>
               <p>
                  Ember nem férhete.
               </p>
               <p>
                  A két fiu midőn Bécs előképét szemlélé, azelőtt alig félórával egy
                     szerzetes léptetett ki a főkapun öszvérén.
               </p>
               <p>
                  A szerzetes, kámzsáját fejére huzva, mély tüzü szemekkel vizsgálta
                     a tájat.
               </p>
               <p>
                  - Ugy látszik, - mondá - a vadászat az alsó pagonyokban folyik s
                     igy bátran mehetünk. Mennem kell Magyarországra. Iszonyú állapotok vannak ott.
                     Az urak bővelkednek minden jóban, dolguk nincs, tehát dőzsölnek és
                     tervezgetnek. Tervezgetésük csupa veszedelem; mert irigyek, árulkodók környezik
                     őket, s árulások árán akarnak hatalmasokká lenni. - Nem győzöm ellensulyozni a
                     sok árulkodást. És a nép? Egyik helyen szabadságot élvez, s azt rontják,
                     zsarolják az osztrák tisztek. Másik helyen rab, szolga, eb, ráadásul ki van
                     dobva a nemzet erejéből. Nem jó dolgok ezek. - Haladjunk!
               </p>
               <p>
                  Vágtatni kezdett. Az öszvér, a melyen ült, erős, tüzes állat volt;
                     a szerzetes magas nyeregben ült rajta. Nyereg kápájának ormósallangjában
                     hosszu, vasas végü bot lógott; a vas hegyes, éles csapja arra vallott, hogy e
                     bot, láncsának is használható, a felső végén a kettős keresztet markolatnak
                     használva kitünően védheti az öklöt.
               </p>
               <p>
                  Az oldalán csüngő olvasó erőteljes szent példány volt, s nem
                     szenvedett semmiféle alaki hibában. Végén ott lógott teljes szabályossággal a
                     sulyos vörösréz-kereszt, felette egy kemény bog után kezdődött a
                  
                     Miatyánk
                  
                  legnagyobb gyöngye, utána a mandula alaku
                  
                     Hiszekegy
                  
                  ; tovább a három
                  
                     Könyörgés
                  
                  , egy kisebb
                  
                     Miatyánk
                  
                  , tiz
                  
                     Üdvözlégy
                  
                  , és igy tovább.
               </p>
               <p>
                  De minő gyöngyszemei voltak ez olvasónak! Ijjazást biró vastag
                     húron százegy szem gyöngy barnállott, edzett aczélból, az
                  
                     Üdvözlégy
                  
                  -ek kilencz, a
                  
                     Miatyánk
                  
                  -ok tizenkét sarokkal; amazok mogyoró-, ez utóbbiak diónagyságuak.
                     Félelmes fegyver egy olyan kézben, a milyennek a szerzetes kezei
                     látszottak.
               </p>
               <p>
                  Derekán a csuha felett ujjnyi vastag hármas korda, idegszálakból
                     fonva; két bojtja tüskés buzogányfej; a kordához akasztva egy kobak, vagy
                     csutora.
               </p>
               <p>
                  A szerzetes meglassitá az öszvér vágtatását, csutorájának nyakát
                     lecsavará s nagyot ivott fenyőlével töltött gyomrából. Papi volta mellett a
                     keresztes pásztorbot, a szabályos olvasó, a korda buzogány bojtjaival, furcsán
                     bizonyitott. Az a néhány korty, mit a csutorából szitt, azt mutatta, hogy ez
                     ember bár nagy utra indult, élvezi a szabadságot, mit a kolostor falain kivül
                     ezelőtt egy órával megkezdett.
               </p>
               <p>
                  Az öszvér ismét vágtatásba csapott át. A szerzetes nyergén nem
                     volt kengyel, lábai lógtak; szijjal kötött sarui, az öszvérnek térdén alul
                     lógtak le s lábszárairól a csuhát a vágtatás szele félre hajtotta.
               </p>
               <p>
                  A szerzetes rendkivül magas ember volt s bámulatos volt az öszvér
                     ereje, mely sulyos terhét játszva hordozá.
               </p>
               <p>
                  Keskeny gáton haladtak, mi az akkori idők szokása szerint csaknem
                     minden huszonöt lépésnyire ujabb irányt vett, sokszor derékszögbe kanyarodva.
                     Lehet, csak a talajszükség alkotta igy a gátat, mit két felül iszapos mocsár
                     keritett, tele teknős békával, a békafaj apróbb példányainak milliárdjaival,
                     melyek a Duna kiöntésének eme teknőjében iszonyu lármát csaptak éjjelenkint a
                     császárváros őreinek nem kevés boszuságára.
               </p>
               <p>
                  Egy merész kanyarodásnál az öszvér horkanva toppant meg. A
                     szerzetes dereka kissé előre billent és a kantárszárhoz nyult. Az öszvér
                     ágaskodott, topogott, de előre menni semmiképpen sem akart.
               </p>
               <p>
                  - Mi a manó! Megbolondultál? Nem akarsz menni? Akkor én
                     viszlek.
               </p>
               <p>
                  Szólt és leugrott az öszvér hátáról. Megfogta az öszvér nagy
                     fülét. Az öszvér a fogásra kinosan fölnyeritett és gyorsan követte a szerzetes
                     lépéseit.
               </p>
               <p>
                  A fordulón áthaladva, a szerzetes ajkán jóizű mosoly röppent
                     végig.
               </p>
               <p>
                  Egy kólyát látott. A kólya egyik kereke a gát oldalba süppedt, és
                     két, e tájon idegen pórfiut, kik a kólya kerekének kiszabaditásával
                     foglalkoztak. Rájuk mordult:
               </p>
               <p>
                  - Még megijesztitek lovamat; ficzkók!
               </p>
               <p>
                  A ficzkó czimezésre a két sihederben felforrt a vér, gunyosan
                     kiáltottak vissza:
               </p>
               <p>
                  - Nem ló az, barát: szamár!
               </p>
               <p>
                  - Akkor hasonló hozzátok, haszontalanok. Lóduljatok utamból!
               </p>
               <p>
                  - Láthatod, hogy megfeneklett a kólyánk.
               </p>
               <p>
                  - Rántsátok ki!
               </p>
               <p>
                  - Nem birjuk.
               </p>
               <p>
                  - Mert gyávák vagytok!
               </p>
               <p>
                  A kólyáról abban a pillanatban, hogy a „gyáva” szó elhangzott,
                     marokba kerültek a hosszunyelü fejszék. A két siheder kevélyen szólt:
               </p>
               <p>
                  - Lássuk hát, ki a gyáva, barát!
               </p>
               <p>
                  Fejszéjüket fejük fölött forgatták.
               </p>
               <p>
                  Ugy tüntek föl az óriás szerzetes mellett, mint két fiatal fenyő a
                     hatalmas tölgy árnyékában.
               </p>
               <p>
                  A szerzetes olvasójához nyult. Egy ütés e sulyos imádsággal és a
                     két fiu aligha égi hazába nem jut. Azonban mást gondolt. A nem valami
                     barátságos társalgás ez ideig németül folyt közöttük, mely nyelvet a fiuk
                     eltanulták a szász vásárokon. A szerzetes stájer vas szállitóknak képzelé őket,
                     kik szintén kétkerekü taligán hordták a kovácsolt vasat a stájer hegyek
                     közül.
               </p>
               <p>
                  Kihuzta botját a nyeregkápa sallangjából s elébök lépett.
               </p>
               <p>
                  - Teszitek le a fejszét!?
               </p>
               <p>
                  Alig végezte be szavait, botja erősen meglódult kezében Iszály
                     fejszecsapásától. A ficzkók megtámadták a szerzetest, kinek kezében alig
                     fordult egyet botja, mind a két fejsze a mocsárba hullott.
               </p>
               <p>
                  Puszta kézzel rohanták meg. Támadásuk oly gyorsan történt, hogy a
                     botnak alája szökhettek s a szerzetest két oldalról ragadták meg. Ez eldobta
                     botját és a két sihedert vállánál fogva fölemelé, mintha apró gyermekek lettek
                     volna.
               </p>
               <p>
                  - Szétmorzsollak benneteket, ficzkók!
               </p>
               <p>
                  Fogása alatt a két ifju fölszisszent fájdalmában. Miklós magyarul
                     kiáltott föl:
               </p>
               <p>
                  - Ezért meglakolsz, barát, akármilyen erős légy. Megmondom Mózes
                     bátyámnak: bántottál bennünket. Az nem fél tőled!
               </p>
               <p>
                  - Ki az a Mózes?
               </p>
               <p>
                  - Az én bátyám, Ágoston barát.
               </p>
               <p>
                  - Hát te ki vagy?
               </p>
               <p>
                  - Beregi Miklós.
               </p>
               <p>
                  - És a társad?
               </p>
               <p>
                  - Dragan Iszály.
               </p>
               <p>
                  - Honnan jöttök?
               </p>
               <p>
                  - Andódról és Ondódról.
               </p>
               <p>
                  A szerzetes maga felé kényszeritette a fiuk arczát, mélyen
                     szemökbe nézett.
               </p>
               <p>
                  - Mit hoztok?
               </p>
               <p>
                  - Székely edényt, eladóra.
               </p>
               <p>
                  - Nem kell az itt senkinek.
               </p>
               <p>
                  - Dehogy nem kell. Szép edényt hozunk!
               </p>
               <p>
                  - Melyek az utban maradnak.
               </p>
               <p>
                  - Nem maradnak.
               </p>
               <p>
                  A szerzetes erős fogása alatt a két fiu ujra felszisszent.
               </p>
               <p>
                  - Ereszszen el bennünket, visszamegyünk az erdőhöz csapófáért,
                     azzal kiemeljük a kólyát. Sietnünk kell!
               </p>
               <p>
                  - Ugy-e, most már nem gorombáskodtok?
               </p>
               <p>
                  - Erősebb vagy; de ne várd, mig csapófánk lesz!
               </p>
               <p>
                  - Ujra kezdenétek a verekedést?
               </p>
               <p>
                  - Az nem lenne máskép.
               </p>
               <p>
                  A szerzetes mosolygott.
               </p>
               <p>
                  - Ne fáradjatok vissza, gyerekek, megfogom a kólya rúdját, ha
                     megmozdulna.
               </p>
               <p>
                  A kólya nyikorgott a huzás alatt, a kerék tengelyagyig levágódott;
                     de a szerzetes minden erőlködés nélkül a gát közepére rántotta.
               </p>
               <p>
                  - Haladjatok vele! - riadt az elámult kólyásokra.
               </p>
               <p>
                  - Hát a fejszénk?
               </p>
               <p>
                  - Megtaláljátok, ha visszafelé jöttök. Bécsbe nem szabad fegyvert
                     vinni a parasztnak.
               </p>
               <p>
                  - Mi szabad székelyek vagyunk.
               </p>
               <p>
                  - Annál inkább.
               </p>
               <p>
                  Miklós elébe lépett.
               </p>
               <p>
                  - Barát ur, köszönjük emberségét, Mózes bátyám előtt nem
                     panaszkodom, hanem megdicsérem.
               </p>
               <p>
                  - Haladjatok! Előre! - volt rá a válasz.
               </p>
               <p>
                  A két fiu engedelmeskedett. A kólya kerekeinek nyoma tovább haladt
                     a gát tetején.
               </p>
               <p>
                  A szerzetes összefonta kezét s ott állott mozdulatlanul, mint a
                     magányos oszlop. A kólyásokat már nem látta, csak a kerék nyikorgása
                     hallatszott, mégis utánuk nézett s midőn a hang a távolság miatt odább neszelt,
                     megindult.
               </p>
               <p>
                  Azonban nem arra vette utját, a merre előbb tartott; hanem a fiuk
                     után. Az öszvér kantárszárát fölfogva, visszafordult gyalog Bécsnek.
               </p>
               <p>
                  Egész lényén nagy boldogság ömlött el. Fejét mélyen hajtá, mint a
                     ki erősen gondolkozik, csak néha vágta fel gyorsan, mint a csataló s szeme
                     ragyogott a kámzsa bóbitája alatt. Elmerengett gondolataiban, mint a kit az
                     öröm tulságos érzelmei rohannak meg s öröme tüzénél melegszik.
               </p>
               <p>
                  A közelből kürtszó hangzott, a kürtszót több kürtszó követé. A
                     szerzetes fölriadt merengéséből.
               </p>
               <p>
                  - Az utak elzáratnak, a császár kiséretével együtt hazatérőben
                     van. E ficzkók még valami bolondot követnek el együgyüségökben, jó volna
                     sietnem, - mormolá s öszvérére pattant, mely gyorsan iramodott el vele.
               </p>
               <p>
                  Későn érkezett.
               </p>
               <p>
                  A gát végénél kezdődő mezőn már nehéz lovasok állottak az utak
                     torkánál. A közlekedés meg volt szüntetve, mig az udvari kiséret elvonul.
               </p>
               <p>
                  A két fiu azonban ott rekedt a mező közepén. A kólyának egyik
                     kereke örökre felmondta a szolgálatot: összetört s a kólya féloldalt dülve,
                     mint a szárnyon lőtt madár, ott rekedt, rudjával Bécs falait fenyegetve.
               </p>
               <p>
                  Az odavágtató lovaskapitány látva a kólya mozdulatlanságát,
                     szitkozódott és káromkodott; de a kólya állott rendületlenül. A két ficzkó
                     szájtátva bámulta az aranyos vitézt, ki olyan ropogós káromkodást vitt
                     véghez.
               </p>
               <p>
                  Arra nem volt ideje a kapitánynak, hogy onnan eltávolitsa őket és
                     maga állott a kólya elé, kivont karddal.
               </p>
               <p>
                  - Ez otromba járómű - dörmögé - vagy szerencsémet, vagy
                     szerencsétlenségemet okozandja: a figyelem rá fordul.
               </p>
               <p>
                  A vadászcsoport közelgett.
               </p>
               <p>
                  Elül tizenkét kürtös fujt sima, hosszu rézkürtökön valami
                     közönséges indulót, egyenlően megnyujtott ütemekben.
               </p>
               <p>
                  Utána lovas testőrség szakasza következett, majd a solymárok
                     tollas kalapjukkal, a főurak hosszuszáru tábori csizmákban, felkötő
                     sarkantyukkal; a császár és udvari kisérete hölgyekkel; ujra egy testőr-szakasz
                     és hátul, jó távol maradva a menettől, a peczérek, szijra fűzött ebekkel.
               </p>
               <p>
                  - Hajoljatok földig! - dühöngé a kapitány hátra s ő maga ugy ült
                     nehéz mecklenburgi lován, mintha oda nőtt volna.
               </p>
               <p>
                  A sihederek hallatlannak vették az utasitást, felállottak a kólya
                     oldalára, bámészan nézték onnan a ragyogó felvonulást.
               </p>
               <p>
                  Arról fogalmuk sem volt, mily helyzetbe jutottak akaratlanul. Mit
                     tudja az egér, magtárpadlót-e, vagy bársonyszőnyeggel teritett drága
                     fabutorokat rág fogaival? A havasokon érezték, ha fujt a hideg szél s egyszerü,
                     egyenlő körben élve, e társaság ősi, romlatlan kincsét hozták durva zekéjök
                     alatt: az önérzetet.
               </p>
               <p>
                  Bámulták, mint vásárokon bámulták a medvetánczoltatót. Szivük
                     érzelme, üres fejük gondolatfutása nem érzette, nem értette ama magas hir
                     jelentőségét: egy hatalmas császár jön kiséretével.
               </p>
               <p>
                  I. Lipót magas, sovány alakját a testőrök elvonulása után már
                     látta a kapitány. A császár száraznak látszó keskeny arczát feléje forditotta,
                     mit szögletes hosszu álla élessé tett és hidegnek tüntetett föl.
               </p>
               <p>
                  A császár nevetésre fakadt. A kocsija mellett léptető lovagnak
                     intett: állitsa meg kiséretét.
               </p>
               <p>
                  A kapitányt verejték lepte el a nem várt fordulat következtében s
                     jól hallotta, midőn Lipót egyik urtól kérdezé:
               </p>
               <p>
                  - Ösmeri ön a kapitányt?
               </p>
               <p>
                  - Ez Dorn Henrik, felség, a nehéz lovasság első osztályából.
               </p>
               <p>
                  Lipót a kapitány felé fordult:
               </p>
               <p>
                  - Dorn kapitány, miféle látványban akar bennünket részesiteni a
                     háta mögött álló ösmeretlen suhanczokkal és e különös járóművel?
               </p>
               <p>
                  A kapitány fogai vaczogtak a meglepetéstől. A császár őt nevén
                     szólitja! Alig birta elrebegni válaszát:
               </p>
               <p>
                  - Kegyelem, felség! Itt találtam őket.
               </p>
               <p>
                  A helyzet érdekessé kezdett válni. Lipót intésére az udvar
                     kegyeltjei egy csoportba verődtek, az ösmeretlen látvány szemlélésére.
               </p>
               <p>
                  A két fiu azonban nem értett az egészből semmit. Nézték a
                     sólymokat tartó apródokat s ezeket tartották a vadászkiséret
                     érdekességének.
               </p>
               <p>
                  I. Lipót osztrák császár, kit az osztrákok nagy Lipótnak neveztek,
                     egyike volt amaz uralkodóknak, kik ama nagy uralkodócsalád szövetségéhez
                     tartoztak, mely mint család és katolikus egymással szövetségben élt, nem egy
                     izben faja és népe érdekei ellenében.
               </p>
               <p>
                  Az ugynevezett „caezári társaság” ekkor élte izmosodó korát. Ez
                     emberek - por és hamu, mint az ókor bibliája mondja - fejükön hordva a nemzetek
                     koronáját, hatalmuk mellett bizonyos ködszerü fénynyel voltak a nép szemében
                     övezve. Mint a vallás, melynek érző szálai a hitben olvadnak föl, mint
                     reménypárái az érzelmeknek; a vele egyedül testvér: a lélek eszményi
                     dicsőségében.
               </p>
               <p>
                  I. Lipót is hitte a lélek halhatatlanságát abban az értelemben, a
                     mint a vallása tanitá. Ez óriás, fátyollal boritott eszményi világban szeretett
                     elmerengeni, s többre becsülte egy ékes szavu pap előadását, mint az ágyuk
                     dörgő zenéjét, a csaták véres szomorujátékát.
               </p>
               <p>
                  Az ő kezében volt letéve a világ egyik birodalmának sorsa, oly
                     korban, midőn egy szomszéd állam, a megtépett, de gazdag Magyarország át volt
                     alakulandó.
               </p>
               <p>
                  Neve és kora vérbetükkel lenne fölirható Magyarország
                     történelmének lapjára, ha nem tudnók azt, hogy egy ember nagysága mindenkor
                     kicsiny, s azt a nagyságot mily rokontényezők szolgáltatják.
               </p>
               <p>
                  I. Lipót szerette a politikát és a koczkajátékot. Mint ember
                     igyekezett jó lenni s ez utóbbi tulajdonsága miatt házi pénztára nem egyszer
                     üres állapotban volt.
               </p>
               <p>
                  A két fiu neveletlensége, kik sapkájukat fejükön tartották,
                     tetszett neki; pedig vadászatain szigoru pontossággal hajtattak végre a
                     czeremóniás szabályok, hogy sokszor minden lehetett volna, csak vadászat
                     nem.
               </p>
               <p>
                  Egyik minisztere mély hajlás közben kérdé:
               </p>
               <p>
                  - Felség! Kegyeskedik elrendelni e pórfiuk megszólitását?
               </p>
               <p>
                  - Hivja őket elém. Tudni akarom, kicsodák, honnan jönnek.
               </p>
               <p>
                  A miniszter beszélt a két fiuval, Lipót mosolyogva hallgatta.
               </p>
               <p>
                  - Ah! - kiáltott föl - Erdélyből jönnek? Akkor idegenek hozzánk.
                     Erdély még nem a miénk, s szivesen kell látni, urak, ha érdeklődésünket
                     felköltötték! Mi czélból jöttek hozzánk? - kérdi a minisztertől.
               </p>
               <p>
                  - Valami rokont látogatni, felség.
               </p>
               <p>
                  - Ki az a rokon?
               </p>
               <p>
                  - Ugy mondják, Beregi Mózes.
               </p>
               <p>
                  - Ki ösmeri az urak közül?
               </p>
               <p>
                  Senki sem felelt.
               </p>
               <p>
                  - Valami szegény ember lehet, vagy polgár. Ezeknek általánosan
                     ösmert nevök nincs - mondá egy ur a kiséretből.
               </p>
               <p>
                  - Mit hoznak?
               </p>
               <p>
                  - Cserépedényt, eladás végett.
               </p>
               <p>
                  - Ez pompás! Urak, csináljunk vásárt, vegyük meg ez edényt! Magam
                     is viszek gyóntatómnak, ki azt hiszem, nem fog érte haragudni, hogy ez egyszer
                     nem aranyedénynyel kedveskedem.
               </p>
               <p>
                  A két fiu hozzá fogott a kólya tartalmának kiüritéséhez s mikorra
                     kiürült, egy darab sem volt a földön, hanem kézben.
               </p>
               <p>
                  - Urak és hölgyek - mondá Lipót - aranynyal fizessük az
                     edényt.
               </p>
               <p>
                  Ez időben a kiséret szélén is lejátszódott egy másik kép. Az
                     öszvéres szerzetes átjutva a katonai körzeten, megszólitá a
                     testőrszázadost:
               </p>
               <p>
                  - Tiszt ur, vezessen a felséghez.
               </p>
               <p>
                  A százados rá nézett a hatalmas alaku egyszerü papra, kit ugy
                     látszott, mintha nem ösmerne meg.
               </p>
               <p>
                  - Tiszt ur! folytatá a szerzetes - látja ön e jelvényt? - És
                     szétnyitotta mellén a csuháját, mely alól egy aranykereszt a császár
                     arczképével tünt elő. E fejedelmi ajándékkal Lipótnak alig három-négy bizalmasa
                     birt a papi rendből.
               </p>
               <p>
                  A tiszt jelentést tett a testőrezredesnek, ki bejelenté a
                     császárnak.
               </p>
               <p>
                  - Hadd jöjjön, mondá Lipót mosolyogva, - egy cserépedénynyel
                     megajándékozom.
               </p>
               <p>
                  A szerzetes mélyen meghajolt előtte.
               </p>
               <p>
                  - Jó, hogy jön, Mózes atya. Vásár van. Önnek is meg kell nyitni
                     erszényét.
               </p>
               <p>
                  - Felség! - válaszolt a megszólitott, - ösmerem ez edényt, ott
                     készülnek, a hol én születtem. E két fiu hozzám jött. Az egyik, régi barátomnak
                     a fia; a másik, testvéremé: édes öcsém. Felség! örülök, hogy ezek a jövevények
                     jó kedvre hangolták, s ennek emlékére egy kegyért esedezem: fogadja el
                     ajándékul tőlem e csekélységeket.
               </p>
               <p>
                  
               </p>
            </div>
            <div type="chapter">
               <head>
                  Mózes atya.
               </head>
               <p>
                  A nemzetek történetében egymást űzi a fény és árny. Karöltve
                     járnak együtt, mintha a fáczán fészkébe venné a baglyot; a holló versenyre
                     hivná a rigót; az aranyt rozsda lepné, a gyémántot emésztő gombák pusztitanák.
                     Nincs másképp! A csók sem mindig édes, van az örömnek méze, mérge, bánata: mert
                     a jogot elgázolja az igazságtalanság; a módot meglopja az irigység; a
                     bátorságot leveri az árulás és végre: lakodalmi tort ül a szép felett a
                     rút.
               </p>
               <p>
                  A harang nem bug, nem kong, nem cseng, ha nincs ki ércznyelvét
                     lóbázza. A nemzetek emberekből állanak; az emberek pedig némely korban alszanak
                     s ugy tetszik, mintha légmentesen el volnának zárva az indulatok, (néha a
                     tenger is mozdulatlan) vagy kihalt volna belőlük az eszmény, a mi nélkül kor,
                     nemzet, nép, ember nem élhet; mi a léleknek levegője, nemzetek, népek, emberek
                     lángolása: mit ujra fakaszt a jövő, ha int - ébredőre.
               </p>
               <p>
                  A bécsi Szent Ágoston kolostor nehéz tölgyfaajtója csikorogva
                     nyilt ki, s rajta a rendfőnök nehéz utazó-kocsija gördült be, egy szép, fiatal
                     szerzetessel.
               </p>
               <p>
                  Történetünk kezdő idejétől számitva, ez a közönséges eset
                     megelőzte ezt harmincz, harminczöt évvel. A rendfőnök erős botra támaszkodva
                     lépett ki kocsijából, a szerzetesek valódi örömmel fogadták a főpapot, ki a
                     rendnek apátja, azon kivül uralkodó családhoz tartozó herczeg volt.
               </p>
               <p>
                  A rend tagjai mély tisztelettel viseltettek irányában, tekintélye
                     őszintén el volt ösmerve bennök. A szerzetesek az apátot közönségesen, János
                     testvérnek szólitották, s minden további czimezés meg volt tiltva a rendfőnök
                     által.
               </p>
               <p>
                  Az apát alig szállt le kocsijából, minden szerzetes ölelésére
                     sietett, és azután, midőn az apát már czellájába vonult a vele jött
                     szerzetessel, mindnyájan a kolostor udvarán maradtak még, a kapu nyitva állott,
                     mintha vártak volna valakit.
               </p>
               <p>
                  Rövid idő mulva a napos testvér csengetyüje megszólalt, s hivta
                     őket a kolostor tanácstermébe, hol ekkorra az apát, az őt megillető magasabb
                     széken ülve fogadta a bevonulókat.
               </p>
               <p>
                  A szerzetesek némán foglalták el helyeiket, a komorságig rideg
                     egyszerü teremben, melyben a pallótól kezdődve egy erős, idomtalanul faragott
                     keresztfa állott, oda támasztva a falhoz, tetejével csaknem a menyezetig érve.
                     A keresztfán a keresztények Istenfiának szobrát tövis koszorujával müvészi kéz
                     faragta, valószinüleg egy a XV., XVII-ik század nagymüvészei közül, kik az
                     ugynevezett: „északi faragvány-müvészet”-nek hatalmas alakjai valának, semmivel
                     sem kisebbek az akkori festőmüvészeknél, szobrászoknál.
               </p>
               <p>
                  A faragott vértanukoszoru fölött, egy másik, természetes gallyból
                     font koszoru is volt, mása az eredetinek, Jeruzsálem fáiról.
               </p>
               <p>
                  E teremben e keresztfa, e tövis koszoru volt az egyetlen fényüzés:
                     a hitnek alvó képe; keresztényi jelző az igaz vértanuságról.
               </p>
               <p>
                  És e komor teremben, becsukott tüzanyagnak látszott az a hatvan
                     főből álló szerzetes csoport, melynek csaknem minden tagja a nagy értelem, a
                     nagy testi erő fölött rendelkezett s talán ezekről elmondaná a bölcsész:
               </p>
               <p>
                  - Éjszakában mécs; sötétségben világosság az ember!
               </p>
               <p>
                  Az apát fölállott székéről, a szerzetesek követték példáját, és
                     némán hallgatták szavait.
               </p>
               <p>
                  - Testvérek! Ő szentsége a pápa, áldását küldi rendünkre és
                     mindnyájatokra. Azt kivánja: „Zöldüljön a fü a réteken, kalásztenger boritsa a
                     rónát, erős legyen a munkás karja; teremjen só, ércz és drágakő hegyeink
                     méhében, halak milliói lakozzanak a folyók ágyában, boldog legyen a nép,
                     segitve az elhagyott, legyünk boldogok ezek szemlélésében mi is: a kik
                     szeretjük az embert, a hazát, az Istent.”
               </p>
               <p>
                  A szerzetesek Ament mondottak az áldásra.
               </p>
               <p>
                  - És most - folytatá - foglaljátok el testvéreim, székeiteket.
                     Gyülést fogunk tartani, a melyen beszámolok római utamról és arról a
                     veszteségről, mi rendünket ez utunkba érte. Jelentésemet e naplóba fogjátok
                     találni, - az asztalon fekvő pergamen csomóra mutatva, - olvashatjátok,
                     gyönyörködjetek benne. A veszteség, mely bennünket zarándok utunkba ért: a
                     kegyes Lucián testvérünk elhunyta - hamvait Olaszhon homokja födi. Egy olajfa
                     tövéhez temettük, melynek gyökerei az ő elmult gondolatait szivják föl,
                     hirdetvén a békefának levele a kegyességet, a békességet az emberek között. Az
                     örök világosság fényeskedjék hamvai fölött.
               </p>
               <p>
                  - Amen. - Zúgták a szerzetesek.
               </p>
               <p>
                  - És most felhivlak benneteket testvéreim, hogy Lucián testvérünk
                     helyére a rend titkárát válaszszátok meg, a ki méltó legyen arra a fényes
                     kitüntetésre, mint a milyen az elhunyt volt hosszu ideig. E választás jogotok.
                     Válaszszátok a legérdemesebbet közületek, elrendelem a titkos szavazást.
               </p>
               <p>
                  A szerzetesek minden vitatkozás nélkül szavaztak, és a
                     pergamenszeletek felolvasása után kitünt, hogy azokon egy kivételével egyforma
                     név volt felirva.
               </p>
               <p>
                  - Minden szavazat Mózes testvérre esett, - hirdeté ki a szavazatok
                     eredményét az apát. - Az egy ellenkezőt azt hiszem, maga irta.
               </p>
               <p>
                  A szerzetesek, meleg vonzalom kifejezésével néztek az apát mellett
                     álló ifju szerzetesre, ki elsápadva hallá a választás eredményét.
               </p>
               <p>
                  Az apát a fiatal szerzeteshez szólott:
               </p>
               <p>
                  - Hallottad a szavazás eredményét Mózes testvér! Szólj, és köszönd
                     meg testvéreid bizalmát.
               </p>
               <p>
                  Az ifju magas alakja fölegyenesedett és remegő hangon kezdett
                     beszédéhez:
               </p>
               <p>
                  - Testvéreim! Az érdemetlent érte kitüntető bizalmatok. Mikor,
                     mint beteg fiut, az utcza sarából falaitok közé hoztatok, gondolni sem mertem,
                     hogy egykor soraitokban állok és később - már ily korán - a legmagasabb állásra
                     juttattok, mit jogaink alapján adhatunk. - Ne itéljetek el, ha mindnyájunk
                     előtt mint hü szolgája hitünknek, meggyónom lelkem betegségét, mit sem
                     levetkezni, sem magamból kiirtani nem birok, a mi nő bennem, mint az élet, a
                     földdel takart magban. - Ha álomra hajtom fejem, álom nem jő szememre. Ha ébren
                     vagyok, álmodom; ha forróság gyötör, hűsit; ha hidegség marja arczomat, annak
                     melegsége áthatja minden idegem. Mig imádkozom s keresem elmém világánál Isten
                     oltárát, kis házat látok egy szük völgyben; ha fellegek titkát fürkészném,
                     cserényt látnék sik pusztában. Mi ég felé tör bennem, aláhuzza e föld s
                     kéteskedem: nem a föld-e, az ég! Számnak talán nem volna édes a pünkösdirózsák
                     szirmairól gyüjtött méz; de édes ott a levegő! andalgó zene az ott üvöltő szél.
                     - Behoztatok közétek, hol csak Istennek vagyunk adósa, mégis oda jár gondolatom
                     szárnya, hol rab, szolga agg nemzetem s népe, faja természetével ellenkező,
                     lépcsőzetes társadalmi állapotban nyög, idegen kéz alatt. Szerelmes vagyok: ez
                     a betegségem. Kiolthatatlan lánggal ég bennem: a honszerelem.
               </p>
               <p>
                  A szerzetes itt szünetet tartott, majd emeltebb hangon
                     folytatá:
               </p>
               <p>
                  - Ez talán bűnöm és a bűnös érdemetlen bizalmatokra.
               </p>
               <p>
                  A szerzetesek meleg szeretettel vették körül a lelke titkát
                     föltáró szerzetest.
               </p>
               <p>
                  Az apát vette át tőle a szót:
               </p>
               <p>
                  - Ennyi a gyónásod, ez a bünöd, testvérünk? Nem bűn az, hanem
                     ösztön, vérigazság. A föld egyforma vastag mindenütt; a vizek habot hajtanak, a
                     hol a nap melege óvja a jégkéregtől: a fák leveleiken, gyökereiken szivják be
                     az éltető eső páráját a földnek minden pontjain: a költöző madarak mégis
                     fészkeikre térnek. Miért oda? Minek keresik föl azt? - Mert otthon vannak,
                     testvérem. A föld régi, az ember is régi, a madárfészek is az! S mig föld,
                     ember, madárfészek leend: élnek a fajok, nemzetek, a család, a haza, s
                     megnépesül a madárfészek. - Capistranói János 600 keresztes bécsi ifjut vitt le
                     a nándorfehérvári győzedelmes csatához. Várj és légy résen! Ki hazájáért
                     lelkesül, arra sok munka vár. Addig élj boldogul közöttünk.
               </p>
               <p>
                  - Amen - morajlott helyeslőleg.
               </p>
               <p>
                  Másnap este a választás után az apát magához kérette titkárát s
                     örömmel mondá neki:
               </p>
               <p>
                  - Mózes testvér, szerencséd meg van állapitva. Ma délután ő
                     felségénél voltam, jelentést tettem római utamról. A császár jó kedvében volt s
                     felhasználva az alkalmat, elbeszéltem, mennyire megnyerted a pápai udvar és ő
                     szentsége tetszését. Kérdezősködött családod felől, mondtam: hogy egyszerü,
                     Beregi Mózes vagy, kinek nemesi palástja a kámzsa. A császár elgondolkozott,
                     midőn megtudta utóbb, hogy erdélyországi vagy, s azt mondá: „Ez országgal
                     czéljai vannak házunknak.” Később tudtomra adta, hogy látni óhajt, s ma esteli
                     tizenegy órakor a császár gyóntatója, Müller jezsuita testvér hozzá fog
                     vezetni. Légy készen, öltsd magadra durvább kámzsádat, agyaddal fényeskedj
                     közöttük.
               </p>
               <p>
                  - De, - mondá meglepetve az ifju szerzetes - hasznomra válik-e, ha
                     ő felsége kegyeibe fogad?
               </p>
               <p>
                  - Mindenesetre hasznodra válik, testvér. Mi, a kik császároknak
                     nem születtünk, jobbágyai vagyunk: a szolgák szolgája, ki minél többet
                     segithet, annál inkább él fogadalmának. Menj bátran! Császár kegyenczének lenni
                     irigylésre méltó állapot, az birhatja a jó tettek bőség szaruját.
               </p>
               <p>
                  A fiatal szerzetes rövid idő alatt bizalmasa lőn Lipótnak, ki csak
                     papi társaságban találta jól magát és egyetlen vágya volt tovább tolni
                     birodalmának határait.
               </p>
               <p>
                  E tipegő járásu, petyhüdt husu császár két hatalmat ismert
                     birodalmában. Az egyik megbocsájtott minden bünöket hite szerint s ő egyénileg
                     igy nem érezte magát bünösnek. A másik hatalom a császárság volt. Érezte, látta
                     önmagát e tudatban. Ha lábait köszvény kinozta, vagy melle sipolt, elővette a
                     bibliát, imádkozott. Környezete jónak ismerte; bőkezü volt mindenkihez, kik
                     közel állottak hozzá.
               </p>
               <p>
                  A biblia lapjainak forgatása, a tudós férfiak vitatkozása, a
                     tudat: hogy ő a császár, sok olyan dologra tanitá, a mit más halandók nem igen
                     tudnak. Tudta, hogy az Isten messze van, ő pedig a birodalmában. Mindennap lába
                     előtt látott görnyedni viharverte hősöket, kik hadakat vezettek nevében; ezt
                     tudva, élt és uralkodott ugy, hogy az osztrák történelem „nagy” előnévvel
                     tisztelé meg.
               </p>
               <p>
                  De éppen egyéni jósága teremtette meg azokat a féktelen vágyakat,
                     mit miniszterei, tábornokai, kegyeltjei üztek a gazdag prédáért, mi különösen
                     Magyarországon, Erdélyben oly bőven találkozott részökre.
               </p>
               <p>
                  Egy összhangzó, vágyakkal telt összeesküvés volt kormányzó
                     testülete, előkelőbbjei, utolsó zsoldos katonája. A vágyak összhangzása, az
                     érdekek egyenlő iránya anyagias czél felé tört s ezért: a jogot eltiporta a
                     kétszinüsködés; a reményt kijátszotta a furfang: az itélő birák kofák, gyávák
                     voltak s nem pirult arczuk, midőn a magántulajdon elkobzásának jogát
                     itéletükben kimondták, itéletüket megindokolták: hogy földönfutó legyen az, ki
                     mindnyájukért küzdött s annak dus javában az áruló, a hóhér, a hazug győző
                     fürödjön. Ez eljárás kalmár versenyhez hasonlitott, az is volt: történelmi
                     méretekben.
               </p>
               <p>
                  „Szerezzen mindenki magának s ne kérjen tőlem.” Ez volt Lipót
                     felelete, ha valamelyes kapzsiságról értesült. Csak jó és hozzá hü kezekben
                     maradjon szerinte s őt nem bántotta lelkiismerete, az alkalmazott
                     eszközökért.
               </p>
               <p>
                  Meghitt körében, pap bizalmasai előtt idézte a bibliának azt a
                     mondását: „A földi tulajdon vándorol egyik gazdától a másikhoz. A földön semmi
                     sem állandó.”
               </p>
               <p>
                  Beregi Mózessel egy izben hosszas vitát kezdett a császári
                     állapotról.
               </p>
               <p>
                  - Az uralkodók - mondá - nemzetek atyja. Igy volt, igy lesz.
                     Változhatnak a formák; de uralkodók mindig lesznek.
               </p>
               <p>
                  - És az apák mindenkor bölcsek, - hagya helyben Lipót szavait a
                     szerzetes.
               </p>
               <p>
                  - Az apák igen, de az uralkodók nem mindig. D., az ön apátja mondá
                     nekem, hogy kegyed mily ügyes vitázó, bonczoljuk e tételt. Az apáknak szükségük
                     van, hogy bölcsek legyenek, mert ők nevelnek: de az uralkodók kormányoznak. Mit
                     gondol? Nem helyesebb-e születni uralkodónak, kit kész trón vár, melyre csak
                     föllép, mint a ki trónt csinál és arra fölhág?
               </p>
               <p>
                  - Trónra születni, felség, a szerencse széterjedése, mihez többet
                     tenni nem lehet. Trónt alkotni, dicsőség; de a korona csak bölcs és jámbor
                     kormányzás után fénylik mindkét esetben.
               </p>
               <p>
                  - Bölcsen? Jámborul? Tévedés ezt kivánni. Az emberi óhaj más, mint
                     az uralkodói kötelesség. Az embernek fáj, ha körme alá egy szilánk furódik; ha
                     husába tövis fészkeli be magát. Egy család sir, ha gyermeke meghal. Egy község
                     rémülve fut össze a földrengéstől, vagy ha tüzet jelez félrevert harangja; a
                     pásztor busul a nyáját őrző eb vesztén; harczosnak bajtársa dülte fáj; egy
                     országnak lehet bálványa, mely szive hurjaival játszik; embereknek, családnak,
                     országnak lehet fájdalma, jajja, keserüsége; öröme; de mije van az
                     uralkodónak?
               </p>
               <p>
                  - Jó lelke felség, mely ha megérzi a bajt birodalmában, akkor az
                     uralkodó birja népe lelki kincseit.
               </p>
               <p>
                  - A baj kétféle, szent életü férfiu. Az uralkodónak nem baj az, a
                     mi baj az embernek. Az uralkodó kezében egy szép hadsereg kavics, a mit bibor
                     parittyájából kidob. A parittya erszénye egy óriás fogalomból áll: a felség
                     fogalmából s midőn a várfalak tövétől a lőrésekig emelkednek a hullák; büszke
                     árboczu hajók nyüzsgő harczosai tenger fenekére sülyednek; pánczéllal vértezett
                     hadseregeket golyó, kard, döghalál pusztit; az uralkodó kabátjáról leesik egy
                     gomb, mit ujjal cserélnek fel siető ujjak: egyértékü mind: a gombot tükrözni,
                     az embereket jutalmazni kell! Ennyiből áll az uralkodó baja.
               </p>
               <p>
                  - Felség! Ha ez igy van, akkor az uralkodók emberek koponyáiból
                     iszszák a tejet, eczettel higitják a tintájukat, biztató szavuk a halál
                     kaszája. A szobrászt csontváz faragásával bizzák meg, a festőt az alkony
                     rajzolásával, melyhez ők ülnek az enyészet mintájául! A költő halotti tor
                     dalára irja szövegét és a hegedü, a sip, a czitera zenéje igy szól kezeikben:
                     Hu, hu! hu, hu!
               </p>
               <p>
                  Lipót kaczagott s utána mondá a szerzetesnek.
               </p>
               <p>
                  - Hu, hu! hu, hu!... Nincs másképpen, aligha lesz valaha
                     másképpen. Lefestettük az uralkodói fogalmat elég hiven, milyennek találja,
                     szent életü férfiu?
               </p>
               <p>
                  - Borzasztónak, felség, mint a tüz-esőt.
               </p>
               <p>
                  - És ez igy van mindenütt. Akár fekete, akár vörös, vagy fehérbőrü
                     uralkodói fogalomról van szó.
               </p>
               <p>
                  - De felség! ez nem lehet igy s ha igy volna, mi enyhiti?
               </p>
               <p>
                  - Az ember, szent életü férfiu! a ki gyakorolja az uralkodói
                     jogot. Az embernek piros a vére. Nemzedéke születésekor, annak sirásánál is
                     melegszik, és ha légy száll a bölcső fölé, védi tőle; ha füst megy a szemébe,
                     könyezik; a ködtől köhög; tavasz melegétől áradozik a szive; bübájos zenét
                     talál e szóban: szeretlek. Az ember érző lény, az uralkodók emberek. E
                     természetes állapot enyhiti ama fogalmat.
               </p>
               <p>
                  - Felséged, bölcs ember.
               </p>
               <p>
                  - Szeretnék az lenni, és mi csak lelki dolgokkal törödjünk, Mózes
                     atya. Önt szeretni fogom. Szükségem van ékes magyarázására. Hol a bibliám,
                     kezdje meg olvasását.
               </p>
               <p>
                  Mózes atya éjféltájban lépett ki a császári udvar kapuján. A
                     szolgálattevő tiszt megszólitotta:
               </p>
               <p>
                  - Ne kisértessem haza, tisztelendőségedet?
               </p>
               <p>
                  - Köszönöm, tiszt ur. Egyedül szoktam menni.
               </p>
               <p>
                  A város keskeny utczái közé benézett a hold, a gönczölszekér még
                     helyén állott, Beregi Mózes fölnézett a telt holdra és nagyot ásitott.
               </p>
               <p>
                  - Azt hiszem, mai beszélgetésünk megösmertette velem a császárt.
                     Velünk imádkozik, hittani tételek fölött vitatkozunk és akkor - ember; azontul
                     - uralkodó. Rossz bolygó kiséri hazám csillagát, érzem magam is, hogy az
                     ösmeretség sorsom ágya lesz; de akárhogy legyen, csak hazámé válnék jóra. Mi
                     ránk, papokra, szüksége van az embereknek - a császár nem kevéssé irtózik a
                     pokoltól, és én hazám boldogulásában találnám menyországomat.
               </p>
               <p>
                  Sokáig nézett kelet felé. Merengéséből egy magyar: „Dicsértessék a
                     Jézus Krisztus!” szakitá félbe. Oda nézett, a merről a köszöntés jött.
               </p>
               <p>
                  Magas, sovány ember állott háta mögött, ki ugy látszik, követte az
                     uton.
               </p>
               <p>
                  Az embernek nagy, nyusztprémes kucsmája alól csak vastag, ágaskodó
                     kurta orra, vékony, hosszu száj-szélei, kiálló széles álla látszott és a
                     vékony, himlőtől ritkitott néhány szál, vörös-szőke bajusz.
               </p>
               <p>
                  A nyakig gombolt mente, a meggyszin posztónadrág, a sarkantyus
                     cserzett bőr-topánka, bár előkelő lengyel vagy magyar urat mutatott, de ez mind
                     oly bő volt gazdájának, hogy e toprongyos kinézésű alakot, széles görbe
                     kardjának komolysága mellett is megnevették volna Bécs utczáin, ha nappal
                     látják, esetlen, kaszálló lépéseivel.
               </p>
               <p>
                  Mózes atya feje tetejére nézett az embernek, köszöntésére halkan
                     mondá:
               </p>
               <p>
                  - Mindörökké. Amen! Kihez legyen szerencsém?
               </p>
               <p>
                  - Nem ösmersz barátom? Ugy-e elfeledkeztél otthon szenvedő
                     barátaidról?
               </p>
               <p>
                  - Én nem felejtkezem el senkiről; de nem ösmerek rád.
               </p>
               <p>
                  - Ah, barátom, mert te az igaz uton vagy, csak a lélekkel
                     foglalkozol. Emlékezz rám, tudod mennyire szeretlek: Kéri Ferencz gróf vagyok,
                     Kaboldról jöttem látogatásodra.
               </p>
               <p>
                  A szerzetes sokat hallott másoktól Kéri Ferenczről, valamikor
                     találkozott vele Magyarországon: de hogy semmi barátság nem volt közöttük, ezt
                     jól tudta. Azonban mellőzte állitását s nyájasan kérdé tőle:
               </p>
               <p>
                  - Mivel lehetek szolgálatodra, ha már barátodnak ösmersz?
               </p>
               <p>
                  - Annak, kedves barátomnak. Örülök, hogy közöttünk van egy ember,
                     ki mindnyájunk fölött áll s bámuljuk hatalmát.
               </p>
               <p>
                  - Ne tulságoskodjál barátom, ezek a szavak engem nem illethetnek.
                     Nem jobb volna, ha holnap reggel fölkeresnél a kolostorban, ott megakadna a
                     falba, émelygős dicséreted.
               </p>
               <p>
                  - Maradjunk itt, kedves barátom, nem eresztelek el, mig kérésem
                     elő nem terjesztem. Hiába háritod a dicsőséget magadtól, megillet. Ma te vagy a
                     leghatalmasabb magyar ember: te barátja vagy ő felségének, a császárnak.
               </p>
               <p>
                  - Ohó! Kéri Ferencz. Nagyon balul itélsz, ha te barátjának
                     képzelsz. Lipót császár nem tür barátokat maga körül, néhány papot csak kedvel,
                     ennyi az egész. Mert, Kéri Ferencz! a ki hisz, az boldog; Lipót császár pedig
                     hiszi: hogy mi közvetitői vagyunk az égieknek a földiek javára; vagy a
                     földieknek kieszközöljük az égiek kegyelmét. Máskülönben, be- és kijárok az
                     ajtón, mint az eb, a mely nem kér soha semmit s ha vetnek valamit részére,
                     odább áll véle; ha nem vetnek, azért ujra bemegy a nyitva hagyott ajtón. Nos?
                     Én még be sem megyek, ha nem hivnak.
               </p>
               <p>
                  - De mindig hivnak, barátom. Tudjuk mi, hogy a császár kedvetlen,
                     ha kevesebb, vagy több időre eltávozol Bécsből, és alig várja visszajöttödet.
                     Én csak benned bizom, hallgasd meg a császár hű alattvalójának kérését.
               </p>
               <p>
                  - Szivesen hallgatom.
               </p>
               <p>
                  - Barátom, nem magam jöttem Kaboldról Bécsbe.
               </p>
               <p>
                  - Talán feleségeddel együtt?
               </p>
               <p>
                  - Az már megtért ősanyánkhoz, nyugodjék békében; hanem fiamat
                     hoztam magammal, Gotfriedet.
               </p>
               <p>
                  - Nem találtál magyarabb nevet neki, barátom?
               </p>
               <p>
                  - Már a nagy név kiválóság.
               </p>
               <p>
                  - Ugy látszik, érted az emberek gyöngéit.
               </p>
               <p>
                  - Csak tapasztaltam.
               </p>
               <p>
                  - Miért hoztad fiadat magaddal?
               </p>
               <p>
                  - Azért, kedves barátom, hogy a te jóságod segitségével ő felsége
                     testőrei közé fölvétessék.
               </p>
               <p>
                  - No, ebben én alig lehetek segitségére: nem vagyok katona.
               </p>
               <p>
                  - Pedig benned bizunk.
               </p>
               <p>
                  - De mit akarsz te fiaddal a testőrök között? Az osztrák udvar
                     testőr-százada közönséges katonákból van összeválogatva s hogy fiad, legalább
                     testőr-apród lehessen, ahhoz szükséges, hogy a hadicsapatoknál főtiszti rangot
                     viseljen.
               </p>
               <p>
                  - Legyen fölvéve egyszer, meglásd: fiam ott fogja magát tisztté
                     felküzdeni.
               </p>
               <p>
                  - Mit tud a fiad?
               </p>
               <p>
                  - Többféle nyelveket.
               </p>
               <p>
                  - Ez sokat ér.
               </p>
               <p>
                  - Tud biztosan lőni.
               </p>
               <p>
                  - Ez, szerencséje.
               </p>
               <p>
                  - Kitünően viv karddal, tőrrel, alabárddal. Jól üli a lovat, és jó
                     tánczos.
               </p>
               <p>
                  - Ezeket mind tudják a testőrtisztek, de mind ezek a magyar embert
                     nem képesitik testőrségre. Mit tud még?
               </p>
               <p>
                  - Tud alázatos lenni följebbvalója előtt; tud csuszni, mászni a
                     hatalmasok lábainál; tud hű lenni, nem kérdve, nem birálva a rábizottakat.
               </p>
               <p>
                  A szerzetes undorral fordult el a beszélőtől, ki szerencséjére nem
                     látta a félsötétben a mély megvetést, mely a szerzetes arczán végigvonult.
               </p>
               <p>
                  - Kedves barátom - folytatá Kéri Ferencz - ne forditsd el fejedet
                     a hallottakra, magam neveltem ilyennek. Ki haladni akar följebb, e
                     tulajdonságok nélkül föl nem ér.
               </p>
               <p>
                  - És fiadnak vére hajlik ezekre, a miket mondtál?
               </p>
               <p>
                  - Kicsiny kora óta figyelem a természetét s ilyennek találtam,
                     ezek legjobban kinyitják előtte az ajtót.
               </p>
               <p>
                  - Tőlem azt kéred: legyek kapustok.
               </p>
               <p>
                  - Esedezem hozzád, nagy férfiu.
               </p>
               <p>
                  - Vannak neked barátaid Kéri, a kik szintén megtehetik ezt.
               </p>
               <p>
                  - Hidd el, senkim sincs, vagy csak olyan kicsinyek, mint magam
                     vagyok. Te más vagy, mint a többi, hogy mily nagyra becsülnek, bizonyitja e
                     levél, mit tisztelőid küldtek.
               </p>
               <p>
                  A szerzetes átvette s föltörte a levelet. Ajánló sorok voltak
                     azok, aláirva Magyarország két nagy hősétől, kiket fél Európa ismert: Zrinyi
                     Miklós gróftól a költőtől; öcscsétől Zrinyi Péter gróftól. A szerzetes némán
                     hajtá le a fejét.
               </p>
               <p>
                  - Mit akarnak ez urak fiaddal?
               </p>
               <p>
                  - Azt akarják, hogy emelkedjék és bizhassanak benne.
               </p>
               <p>
                  - Más czéljaik nincsenek?
               </p>
               <p>
                  - Semmi egyéb, azt mondták: „Bár több magyar fiu volna ott.”
               </p>
               <p>
                  A válasz után, a szerzetes szótlan maradt. Ugy látszott, készebb
                     volna az ajánló sorok elvetésére, mint teljesiteni azt. Majd roppant tenyerét
                     Kéri Ferencz vállára téve, szomoruan mondá:
               </p>
               <p>
                  - Hallod-e Kéri Ferencz? Jól vedd eszedbe, a mit mondani fogok:
                     fiadat fölvétetem a testőrök közé, ám haladjon fegyvereitek alkalmazásával,
                     legyen hű a császárhoz, de legyen hű a magyar nemzethez is: mert ha nem lesz,
                     magam fenyitem meg.
               </p>
               <p>
                  Kéri Ferencz arczán kétes öröm futkosott át, s másnap, midőn Lipót
                     elfogadta, térden csuszott elébe az ajtótul asztaláig, hol Lipót és a szerzetes
                     állott, és ez utóbbi az ablak felé fordulva dörmögé:
               </p>
               <p>
                  - Efajta ebalázattól véd papi ruhám. - És megcsókolá olvasója
                     végén a keresztet.
               </p>
               <p>
                  Kéri Ferencz kivánata teljesült, fiát egy pár év mulva Lipót
                     testőr-apróddá nevezte ki, mint mondá.
               </p>
               <p>
                  - Csak azért is, hogy önnek, Mózes atya, örömet szerezzek, ki
                     sohasem kér magának semmit.
               </p>
               <p>
                  Beregi Mózes élvezte Lipót kegyét. Ellenségei támadtak a hatalmas
                     miniszterek között is, ez egyszerü pap: nagy eszével, éles látásával tervöket
                     sokszor keresztül huzta, mig végre is kegyvesztetté lőn egy pár évre ama
                     tetteiért, melyeket a következő fejezetben leszünk elmondandók.
               </p>
               <p>
                  
               </p>
            </div>
            <div type="chapter">
               <head>
                  A halottak nem harapnak.
               </head>
               <p>
                  Tavaszodott. A gólyák megérkeztek, a hó elolvadt, minden ér,
                     minden folyó duzzadva, terülve dobálta habjait partszélein odább, odább.
               </p>
               <p>
                  A kaboldi vár alatt egy század gyalogság volt elrejtőzve a jegenye
                     nyárfák tövénél. A katonák muskétások, alabárdosok voltak s fegyvereiket
                     tisztogatták. Az alabárdosok nagyrésze a dárdavas nyakát körülfogó kurta,
                     lószőrgallér hiányait pótolta a dragonyosok lovaiból csent sörényből; a
                     muskétások puskájuk csövét tisztitották, midőn a vár kapuja kinyilt s azon egy
                     szakasz dragonyos léptetett elő, odaállva a gyalogság elé.
               </p>
               <p>
                  A dragonyosok parancsnoka, sokkal magasabb rangu tisztnek
                     látszott, a ki nem szakaszt szokott vezényelni, és a szakasz elárulja, hogy
                     válogatott emberekből áll, kiknek fele ügyes altisztből került.
               </p>
               <p>
                  A parancsnok egy nagytestü, hosszu szakállu ember, megszólitotta a
                     mellette álló fiatalabb tisztet:
               </p>
               <p>
                  - Az őr, azt hiszem, jól vigyáz a falakon, s idejében ád jelt, ha
                     a fölfedezett alak közeledik. 1670. ápril 17. Följegyzem magamnak e napot. A
                     tegnapi sikerült, a mai jól kezdődik, holnap indulunk folytatni a harczot e kis
                     királyokkal, kik feltünő módon lapulnak, és önként rohannak a verembe.
               </p>
               <p>
                  A beszélő tiszt: Pumilló Salvator, Olaszországból jött az osztrák
                     hadsereghez, két testvér öcscsével. E zsoldos tisztek, akkortájban
                     legszivesebben keresték föl az osztrák szolgálatot, hol még gyors előmenetelre
                     és dus prédára tehettek szert. Pumilló Salvator a dragonyosok ezredese volt
                     már, öccsei: „a szakállas Pumillók”, a mint őket nevezték, szintén ezredesek
                     voltak a lovasságnál.
               </p>
               <p>
                  A vár faláról hosszu tülkölés hangzott át a dombvidéken, az
                     ezredes idegesen rántotta föl lova száját, és kengyelébe állva nézett az előtte
                     elterülő mocsárra, melyben egy papi ruhában öltözött alak gázolt, borzderes
                     lovával.
               </p>
               <p>
                  A szerzetes, ki nem más, mint Mózes atya, a mocsár szélére érve, a
                     vár kapuja felé forditotta lova fejét. A ló megkezdte poroszkáló járását,
                     melyben a magyar lovak némelyike oly kitünő és e ruganyos járásából gyors
                     iramba tud átcsapni egy pillantás alatt, mit forgó vágtatásnak neveznek a
                     puszták lakói és versenyt futnak ekkor a repülő vadgalambbal.
               </p>
               <p>
                  A nyárfasorhoz érve, a dragonyosok kivont karddal rohanták
                     meg.
               </p>
               <p>
                  - A császár nevében foglyom vagy! - kiáltott Pumilló
                     Salvator.
               </p>
               <p>
                  Mózes atya végig nézett a támadón, és megforditotta lova száját,
                     mely szilaj vágtatásban tör előre.
               </p>
               <p>
                  - Azt nem hiszem, hogy a császár el akarna fogatni. A tábornok
                     urak, ugy látszik, vadászatra küldték ki e tiszt urakat. Sebaj, ugy-e Hóka? -
                     szólott lovához. - Mi elhaladunk ez urak előtt vigan.
               </p>
               <p>
                  A dragonyosok sora megnyult, mint a délfelé indult vadludak éke.
                     Az ezredes az utána lovagló kapitánynyal társalgásba elegyedett.
               </p>
               <p>
                  - Szoritsa lovát Schwarzenberg! Rugtasson mellém, igy legalább
                     beszélgethetünk. E papnak jó lova van, nekem tetszik e szép futás.
               </p>
               <p>
                  - Mikor ennyi katona üz egy papot, kinek kard sincs az
                     oldalán?
               </p>
               <p>
                  - Sebaj! kedves kapitány. Mi katonák vagyunk és nem kell látnunk
                     érzelgőségre csábitó apróságokat. E pap, a veszélyesebb összeesküvők egyike, a
                     mint a tábornok mondá, s ő volt, ki lejött figyelmeztetni Zrinyi Pétert, hogy
                     ne induljon Bécsbe.
               </p>
               <p>
                  - Lehetetlen.
               </p>
               <p>
                  - Nem lehetetlen, sőt többet is elkövetett. Önök, kedvesem, azt
                     nem tudják, mire képesek a papok; én megvallom, másként gondolkozom felőlük.
                     Olaszországban születtem, hol minden este találkozunk csuhával, mely gitárt
                     takar s szerelmeskedni megyen. Nem egyszer megtörténik, hogy a csuha alatt
                     hosszu kard lóg, mit összemérnek a fiatal tisztek kardjával.
               </p>
               <p>
                  - A mi papjaink, Pumilló, különböznek az olasz papoktól és ez
                     magyar ember, szigoru vezeklő, ki mindig Bécsben lakott, legkevésbbé vett részt
                     a magyar ügyekben.
               </p>
               <p>
                  - Akárhogy van a dolog, ez embert el kell fognunk; azt hiszem,
                     csuhája zsebében viszi az én grófi kinevezésemet, kedvesem.
               </p>
               <p>
                  - Ön nagyravágyó.
               </p>
               <p>
                  - Mint minden ide települt földim, kikből már herczegek, grófok,
                     bárók lettek boldogult Ferdinánd császár jóvoltából és magas kegyelméből. Miért
                     ne sütne rám is az a nap? Miért ne mosolyogna rám is az a szerencse? Bölcs
                     Lipótnak kitünő kormányzói vannak.
               </p>
               <p>
                  - Azt hiszem, Pumilló, az ön grófi kinevezése nagyon siet, lovaink
                     alig ha fognak elébe vágni.
               </p>
               <p>
                  - Dehogy nem, kedvesem. Lovam kitünő, nápolyi faj, erős és győző.
                     Az Alpesek legszebb völgyében legelt először, mely Velenczénél dől az Adriának.
                     A nevét egy ottani folyótól vettem. Hajrá! Oglió.
               </p>
               <p>
                  Oglió erős, kos fejét szügyébe vágta és előtört.
               </p>
               <p>
                  - Mondtam. Szoritsa lovát, kedvesem. A lippizai félvérek, miket I.
                     Ferdinánd fia, a lókedvelő Károly főherczeg honositott meg ezelőtt száz évvel,
                     nem birnak a tiszta nápolyi faj jeles tulajdonságaival. De mi az ördögön ül ez
                     a barát? Teringettét! én jól megnéztem azt a lovat, láttam sovány oldalbordáit,
                     nagy fejét, idomtalan kurta nyakát, ritka sörényét, lompos farkát és azt
                     hittem, egy dülő hosszára sem képes futni.
               </p>
               <p>
                  - Az, Pumilló Salvator ezredes, magyar ló. Megösmertem
                     iramodásáról. Az ön Ogliója, mint mondá: erős és győző; a magyar ló
                     fáradhatatlan és gyors, mint a fergeteg. Kedves Pumilló, az ön grófsága még
                     hozzá sem kezdett igazi futásához.
               </p>
               <p>
                  - És képes volna azt a két ember sulyának megfelelő papot
                     elröpiteni előlünk? Nem, nem kedvesem. Oly teher alatt le fog az roskadni, mi
                     pedig beérjük. Ahol van! Nézze! Teringettét, az ön táltosa csendesen megy.
                     Utána! Megcsipjük.
               </p>
               <p>
                  A két tiszt elhagyva a csapatot, gyors vágtatásban rohant a
                     szerzetes után.
               </p>
               <p>
                  Egy gyors kanyarodásra mindegyik kénytelen volt lova futását
                     mérsékelni. Széles, némely helyen náddal felnőtt gázlóhoz értek. A nád tavalyi
                     volt s száraz levelei zörögtek.
               </p>
               <p>
                  - Ereszkedjünk a gázlóba, kedvesem, a gázlón tul elcsipjük a
                     papot, ha lovaink kidőlnének is.
               </p>
               <p>
                  Mózes atya önkénytesen lassitotta meg lovát. A támadás okát alig
                     sejtette, vagy legalább meg akart ösmerkedni üldözőivel.
               </p>
               <p>
                  - A pap erősen marad, nem soká utól érjük, kedvesem. Jobbágy
                     legyek valamelyik őrgrófnál, ha már nem hallja a kiáltást. - Hé, barát! te
                     szentéletü férfiu, ki ugy szalad, mint futóhomok-pusztán a nyul! állj meg, mert
                     lelőlek!
               </p>
               <p>
                  - Elfelejti ezredes - mondá a tiszt - pisztolyaink nincsenek
                     megtöltve.
               </p>
               <p>
                  Mózes atya vissza nézett a gyáva szóra s látta, hogy ereszkedik a
                     gázlóba a mintegy harmincz főből álló dragonyos szakasz, a két tiszt után.
                     Lassabban ment.
               </p>
               <p>
                  - Teringettét, ez baj! - válaszolt Pumilló ezredes az előbbi
                     feleletre. - Mily gondatlanság, hogy pisztolyaink üresek, e papot szerettem
                     volna hátba lőni.
               </p>
               <p>
                  Alig voltak már tiz lépésnyire tőle.
               </p>
               <p>
                  - Állj meg czudar pap, mert szakálladat szakállamhoz kötöm! mégis
                     átszolgáltatlak a porkolábnak.
               </p>
               <p>
                  A czudar pap csaknem öt lépésnyire eresztette őket s nyugodtan
                     kérdé:
               </p>
               <p>
                  - Kihez légyen szerencsém, tiszt ur? Ön ugy ordit, mint valami
                     éhes szelindek.
               </p>
               <p>
                  - Pimasz! - orditott Pumilló - e szavadért felnyársallak.
               </p>
               <p>
                  - Talán kiverte várából önöket Kéri Ferencz, azért olyan
                     éhesek?
               </p>
               <p>
                  - Kéri Ferencz?! Buta. Talán azt hiszed, mert te azt ajánlottad a
                     futóknak, hogy hozzá szálljanak, Kéri Ferencz a tiétek? Csakhogy az
                     bejelentette Bécsben előre az érkezőket s ki fogják csalni őket az Ágoston
                     szerzetesek kolostorából, a te nyomorult czelládból, melyet menhelyül
                     ajánlottál nekik, azzal a biztatással: hogy az egyházi terület, pápai védnökség
                     alatt. Buta! - Kéri Ferencz fiát ezért testőrhadnagygyá nevezik.
               </p>
               <p>
                  Mózes atya mélyen elsápadt a hallottakra s hosszu szakállán nagy
                     könycseppek gördültek le. A gázlón kiértek. Lova ösztönszerüleg haladt s meg
                     volt közöttük az öt lépés távolság midőn a két tiszt felhasználva zavarát, egy
                     szemhunyoritással értetve egymást, kivont karddal rohanták meg.
               </p>
               <p>
                  - Add meg magad, gyáva! - orditott rá Pumilló.
               </p>
               <p>
                  Mózes atya ismét hidegen válaszolt:
               </p>
               <p>
                  - Tiszturak, mennem kell. Meg akarom tudni, igazat
                     beszéltek-e?
               </p>
               <p>
                  Egy roppant oldalugrással kitért előlük.
               </p>
               <p>
                  - Ha! gyáva. Ujra futsz!
               </p>
               <p>
                  A szerzetes a többszörös meggyalázásra ujra elsáppadt. Kordáját,
                     mely a hires „baráthurok”-kal volt derekára szoritva, lerántotta: a korda
                     bojtja, az a buzogány forma két, nehéz vas-sulyom, megzudult a levegőben és az
                     előre törő Pumilló felé vágódott, kinek lova az ütéstől összerogyva, maga alá
                     temette lovasát.
               </p>
               <p>
                  Az utána vágtató tiszt, a dragonyosok, egy őrületes iramodást
                     láttak, néhány percz mulva a barna csuháju lovas porfelhőbe veszett szemeik
                     előtt.
               </p>
               <p>
                  - Átkozott papja, - nyögött Pumilló ezredes, - agyonütötte
                     lovamat. Emeltessen fel, kedves Schwarzenberg. Mily csapás volt ez! Mintha
                     lánczra kötött ágyu golyó suhogott volna előttem. Szegény Oglió, a mely alpesi
                     zabon nőtt fel, szétzuzott koponyával terül és kedvesem, hiszem, hogy ön ád
                     helyette szép lovai közül? Oglió megdöglött.
               </p>
               <p>
                  Mózes atya Bécs külvárosa előtt megbizonyosodott Pumilló
                     állitásának valóságáról. Megölelte lovát, szabadon ereszté, és fájdalmas hangon
                     kiáltott fel:
               </p>
               <p>
                  - Egy ember kevés. Nincs, a kivel keservem megosztanám. Oh édes
                     testvér! miért nem vagy te itt!
               </p>
               <p>
                  Lesütött fejjel haladt a kolostor kapujáig, mely az első
                     kopogtatásra kinyilt előtte, s czellájába sietett.
               </p>
               <p>
                  A rendfőnök már várta. A beszélgetés este kezdődött és Mózes atyát
                     csak reggel látták attól kijönni. Voltak aztán sokan, kik láttak egy
                     szerzetest, hol lóháton, hol gyalog, hol szamárháton haladva; az emberek,
                     miután ebben nem láttak semmi különöst, meg sem kérdezték tőle, hova megy?
                     Annyi való, hogy Mózes atya, csak egy év mulva tért vissza, akkor is olyan
                     állapotban, mintha ez év alatt tiz évvel volna öregebb.
               </p>
               <p>
                  Lipót császár másnap magához hivatta, de egyébről, mint hittani
                     dolgokról nem beszélt vele s ezzel meglátta Mózes atya, hogy az ő müködése
                     sikertelen és oly dolgok fognak történni, melyeket csak ő sejtett ezelőtt egy
                     évvel.
               </p>
               <p>
                  Jól sejtett. Lipót éppenséggel nem törődött a rá erőszakolt
                     tömeges gyilkoltatásokkal, a kivégzések ekkor tájban vették kezdetöket s Lipót
                     akármint zárkózott el az emberek elől, mindenkor ott kisértett azoknak árnya
                     körülötte.
               </p>
               <p>
                  Az irtó hadjárat ekkor kezdődött. Magyarország még nem volt
                     Ausztriához csatolva, nem is tudta tartományává sülyeszteni soha; de
                     kihasználni vérét, vagyonát, erre alkalma többször nyilt és a szomorujáték
                     bevezetése ezek a kivégzések voltak.
               </p>
               <p>
                  Háladatosabb nemzetet a föld alig hordoz kérgén, a magyarnál, s
                     történetünk idejében, Lipót, mint Magyarország királya, előre és hátra tolta
                     még az országban, hatalmának mesgyéjét, a mint hadseregének szerencséje
                     előkészitette a gyengülő török hatalom rovására.
               </p>
               <p>
                  A magyar nép fölött pedig hatalmas főurai birtak legnagyobb
                     sulylyal, és ezek, bár a köznemességgel együtt jobbágyokul tekintették a
                     lakosság nagy részét, izzó tüzzel növelték a népben a fajszeretetet, s csaknem
                     hihetetlen egyéni hősiességükkel, példái voltak a nemzeti önérzet
                     felszitásának.
               </p>
               <p>
                  E főurak valóságos uralkodók voltak, azok hibáival és
                     igazságtalanságaival, s nem egyszer ellenségei egymásnak; de véröket áldozni
                     készek voltak minden pillanatban, hogy a közös elnyomót kiüzzék az országból,
                     csakhogy erejök itt ketté szakadt: az egyik az osztrák, a másik a törökhöz
                     szitott, egyedül a nép óhajtotta önállóságát.
               </p>
               <p>
                  A vallás, mely végre is rokon érzelmeket fakaszt, a müveltség,
                     mely nyugaton ekkor már virradó félen tünedezett elő, ösztönszerüleg vonta a
                     főurak nagyobb részét Ausztria felé: a vele soha nem egyesülhető, vallásban,
                     szokásban véle merőben ellentétben álló török ellen, mely összetörte
                     királyságát, földulta fényes királyi várát, melynél szebb, melyhez hasonló, a
                     nyugaton akkor több nem találtatott s melyről mélabúsan énekelték:
               </p>
               <p>
                  Romba dült ős Budavára...
               </p>
               <p>
                  E főurak nem ösmertek alkuvást magyarságukban és hatalmuk
                     csorbitásában. Végezni kellett velök, alkudni nem lehetett; de hogyan?
               </p>
               <p>
                  Nyilt csatában megtámadni őket egyértelmü lett volna Magyarország
                     elvesztésével.
               </p>
               <p>
                  Nehéz lett volna megtámadni nyiltan Zrinyi Pétert, e világhirü
                     hőst, ki Ottováczon negyvened magával kezdte meg a csatát 10 ezer török ellen,
                     később érkezett másfélezernyi hadával tönkre verte őket. Ki a legerősebb
                     puskacsövet ketté szelte kardja egy csapásával, és a kit Európa keresztény népe
                     fővezérül szándékozott választani a félhold ellen vezetendő csaták
                     vezetésére.
               </p>
               <p>
                  Ki halála napján sógorával, Frangepán Kristóffal együtt azt hitte:
                     hogy nincs bátorsága Lipót kormányának őket legyilkoltatni, ki nem volt
                     egyébben bűnös: minthogy kemény vitéz, gazdag és erős magyar volt.
               </p>
               <p>
                  Életök mindenesetre megmarad, ha nem gazdagok. A kivégzés
                     másodrendü kérdés volt, első: roppant birtokaik prédára bocsájtása. - Akadtak
                     itéletet mondó birák Magyarországon, kik a feleség élvezeti jogát, a kiskoru
                     gyermekek öröklése vesztét előre kimondották: hogy mikorra a hóhérbárd alá
                     kerültek a hősök, akkorra már vagyontalan koldusok legyenek.
               </p>
               <p>
                  A tulajdonjog szentsége czérnaszálon függött. A czérna a birák
                     bátorsága és lelkiismerete volt. Elvágták a czérnát, ezzel megszünt minden
                     akadály.
               </p>
               <p>
                  Négy főura volt ekkor fogva Magyarországnak. A vád, mit ellenük
                     felhoztak, buta volt és hamis. A négy ember felett mikorra Mózes atya vissza
                     érkezett, már ki volt mondva a halálos itélet. Ő az egész évben Rómában lakott,
                     és a pápa maga irt levelet a foglyok kiszabaditása miatt Lipótnak. Az Ágoston
                     szerzetesek befolyása minden ponton akadályokat állitott Lipót miniszterei elé,
                     kik e szavakkal biztatták császárjukat:
               </p>
               <p>
                  - A halottak nem harapnak.
               </p>
               <p>
                  Lipót belátta, hogy a holtak igen ártatlan ellenségek és
                     rendeletet adott ki, melyben eltiltja a papságnak az államügyekbe való
                     beavatkozását; de ama papok ellen, kiket miniszterei veszedelmeseknek jeleztek,
                     semmiféle sulyosabb ellenintézkedést nem engedett alkalmazni és midőn Mózes
                     atyának az elfogottak érdekében kieszközölt pápai közbenjárására fölhivták
                     figyelmét s büntetését kérték, annyit felelt:
               </p>
               <p>
                  - Hagyjuk Mózes atyát keseregni honfitársaiért, Róma messze van és
                     mi itthon vagyunk.
               </p>
               <p>
                  április 27-én a kapuczinusok kolostorába jókor reggel kopogtatott
                     a császári törvényszék megbizásából Pumilló Salvator ezredes. A rend főnökétől
                     két szerzetest kért, kik a németujhelyi kivégzésnél a lelki teendőket végezzék.
                     A rendfőnök, ki már jól tudta: hogy Zrinyi Péterre, Frangepán Kristófra
                     kimondatott a halálos itélet, ugyszintén Nádasdi Tamásra és Bónis Ferenczre,
                     nyugodtan vette a fölhivást, a szerzetesek kiküldését megigérte.
               </p>
               <p>
                  Midőn Pumilló a kolostor kapuján kilépett, ugyanazzal az
                     ajtónyilással lépett be rajta Mózes atya.
               </p>
               <p>
                  - Terringettét - mormogja az utczán az ezredes - a kivégzésnél a
                     Pió-gyalogezred osztálya fogja teljesiteni a szolgálatot. Félek, hogy e futós
                     barát, ki Ogliómat agyonütötte, ott leend. Bizonyosan jól van értesülve és
                     csuhát cserél. Se baj! Magam is azt teszem. A Pió gyalogezred egyenruhája elég
                     csinos, és valamelyik tisztnek ruhájába fogok belebujni. Terringettét! Oglió
                     kitünő paripa volt, e papnak hallatlan szerencséje van, hogy ép bőrrel menekült
                     ki a csávából. Még ma délelőtt engedelmet kérek a burokváltoztatásra és e
                     barátot leszurom előbb vagy utóbb. Lázadókkal tervez, azokat védi, Ogliót
                     agyoncsapja! Tisztelendő ur! Ne legyek Pumilló Salvator, ha kardomat át nem
                     szalajtom a bőrödön.
               </p>
               <p>
                  És fenyegetve öklével a kolostor mogorva falát, gyors léptekkel
                     indult meg; nehéz, térden fölül érő csizmája talpa, csattogott a
                     kövezeten.
               </p>
               <p>
                  Mózes atya egy óra mulva a kapucinus szerzet ruhájába öltözve, egy
                     másik szerzetessel, a kolostor kapujába állott postakocsira ült, s Pumilló
                     ezredes e szerint a ruhacserében nem csalódott. A kocsi Németujhely felé
                     tartott, hol éppen amaz idő tájban tudatta Zrinyi Péterrel a császári
                     itélethozók titkára: hogy fejvesztésre és kézcsonkitásra itéltettek el. A
                     kinzás többi módját mellőzni óhajtotta az itélet. Zrinyi Péter kemény szemének
                     megvetésével fogadta az itéletet és egyszerüen vállat vont. Ez egyszerü
                     vállvonás fejezte ki az utálatot a törpék és a kapzsik ellen.
               </p>
               <p>
                  Mózes atya volt az utána jövő látogató és szomoruan mondá Zrinyi
                     Péternek:
               </p>
               <p>
                  - Miért nem hallgattál reám, barátom. Most szabad volnál, mint a
                     madár s ha akarnád bakóid rettegnének.
               </p>
               <p>
                  - Meglátod, miként halok meg, Mózes. Halálom lesz jövő életem,
                     gyászos sorsunk lesz mécse a magyar nemzet ébredésének. Összetörnek egyet, vagy
                     százat közüle; de példánk ezerszeresen növeli önérzetét. Elpusztitják
                     családomat: a gyönge asszonyt, a kis gyermekeket. Mily hősiesség, a
                     villámcsapástól kidült törzsek gyönge növéseit durva kapával irtani! Tégy
                     helyettünk mindent, a mit tehetsz. Tudom, nem félsz, bár bakó leend a te béred
                     is.
               </p>
               <p>
                  És Zrinyi Péter 1671. ápril 30-án büszkén, mint egy császár
                     virágot szóró népek közé, kilépett börtönéből, a vérpadra hajtani le hatalmas
                     fejét.
               </p>
               <p>
                  Az ajtókilincsben mentéje megakadt. Az egyszerü vas, mintha
                     figyelmeztetője lett volna sorsának.
               </p>
               <p>
                  A Pió gyalogosok sorából gunyos megjegyzés hallatszott.
               </p>
               <p>
                  - Mily büszke, a ki előlünk futott.
               </p>
               <p>
                  Mózes atya hallotta a megjegyzést és odafordult a gunyolóhoz,
                     kiben Pumilló Salvatort ismerte meg. Hozzá lépett, bár tudta, hogy ez is
                     fölismeri őt.
               </p>
               <p>
                  - Tiszt ur! Egy hősnek a kinját csak sehonnaiak gunyolhatják.
               </p>
               <p>
                  Pumilló ezredes véresre harapta ajkát dühében és megvető gőggel
                     nézte, mint gördül le a bakó bárdjának csapására Zrinyi Péter és Frangepán
                     Kristóf feje.
               </p>
               <p>
                  Mózes atya ott maradt késő estig a nép elébe tett csonka hullák
                     mellett. Imádkozott nem mint pap, hanem imádkozott kinba fürdő szive minden
                     fájdalmával.
               </p>
               <p>
                  A nép megjegyezte rá:
               </p>
               <p>
                  - A papnak jól megfizettek, buzgón imádkozik.
               </p>
               <p>
                  Látnia kellett a hullák pellengérre állitását és hallotta a gunyos
                     megjegyzéseket. Paptársai már elváltak tőle, ő azonban ott maradt mellettük,
                     mig este, a fáklyások kisérete mellett a temetőbe vitték azokat. Ott akart
                     virrasztani az elföldelt hantok felett.
               </p>
               <p>
                  Az alabárdosokkal ott maradt városi tanácsos megszólitotta:
               </p>
               <p>
                  - Tisztelendő ur, távozzunk. Az itt tartózkodás mindenkinek meg
                     van tiltva.
               </p>
               <p>
                  - Engedelmeskedem, tanácsos ur.
               </p>
               <p>
                  - De mielőtt eltávoznánk, nekem hivatalosan számolnom kell.
               </p>
               <p>
                  - Mi az? kérdé Mózes atya.
               </p>
               <p>
                  - Semmi egyéb, tisztelendő ur, mint hogy önnek átadom fizetését az
                     elitéltek mellett teljesitett szolgálataiért. A többi tisztelendő urak már
                     fölvették.
               </p>
               <p>
                  - Uram, nekem arra nincs szükségem. A mi szerzetünk sokkal
                     gazdagabb, sem hogy fizetést fogadna el szolgálataiért.
               </p>
               <p>
                  - De társa elfogadta.
               </p>
               <p>
                  - Talán magánczéljaira használandja.
               </p>
               <p>
                  - Az mindegy. Önnek a pénzt át kell vennie Az államkincstártól kap
                     öt aranyat, a várostól egyet, azokat vissza nem tarthatom.
               </p>
               <p>
                  - Mondtam már, tanácsos ur, nekem nincs szükségem a pénzre, és e
                     helyen, ily szolgálatért. Égetné ujjaimat.
               </p>
               <p>
                  - Akkor velem kell jönnie a városházához, igazitsa el dolgát a
                     városbiróval. Menjünk tisztelendő ur, elkisérem! A katonák ma kettős zsoldot
                     kaptak és éjfélig van a dorbézolásra engedélyök, még valamelyik illetlenül
                     viselkednék papi ruhája iránt.
               </p>
               <p>
                  - Tanácsos ur, ön azt mondá: a katonák garázdálkodhatnak.
               </p>
               <p>
                  - Ugy van. Ilyenkor minden polgár becsukja ajtóját kora este. A
                     korcsmárosok nagyrésze is ugy tesz.
               </p>
               <p>
                  - De önt ezek az alabárdosok haza kisérik?
               </p>
               <p>
                  - Csak a városházához. Ily esetekben a tanács együtt van egész
                     éjjel. Menjünk.
               </p>
               <p>
                  - Tanácsos ur, én semmiképpen sem fogadom el ezt a pénzt, de önnek
                     adom, ha kardját nékem adja. Azzal indulhatok hazafelé még az éjjel.
               </p>
               <p>
                  - Ah, tisztelendő ur, mit beszél? E kard nem ér egy fél aranyat.
                     Régi pánczélszuró vas, mit ilyenkor szedünk elő a város muzeumából, dij nélkül
                     is átadom.
               </p>
               <p>
                  - Én pedig az aranyakat, tanácsos ur. Cseréljünk.
               </p>
               <p>
                  A tanácsos leoldta a kardot oldaláról és átadta e szavakkal:
               </p>
               <p>
                  - Tisztelendő ur, imádkozzék értem.
               </p>
               <p>
                  - Isten áldja meg, tanácsos ur, én imádkozom a jó emberekért.
               </p>
               <p>
                  Az alabárdosok a tanácsossal élükön eltávoztak és Mózes atya
                     bánatosan nézett a temetőre.
               </p>
               <p>
                  - Fordulj meg barát, mert hátul szurlak le! - kiáltott rá egy
                     rekedt hang.
               </p>
               <p>
                  A tanácsos jól hallotta a megszólitást és egy az utczára
                     kiszögellő ház sarkához huzódott alabárdosaival.
               </p>
               <p>
                  - Tiszt - mondá magában - ugyan mit akar e pappal? Tiszttel semmi
                     esetre sem lenne okos dolog összetüzni a városi poroszlóknak, de végig nézem a
                     történendőket és tanuskodni kötelességem.
               </p>
               <p>
                  Beregi Mózes maga előtt látta kivont karddal állani Pumilló
                     Salvatort, ezredesi egyenruhájában, nehéz vérttel mellén, vállán és nyakán.
                     Most már vége volt a véres szinjátéknak, és a Pió-ezred jelmezére nem volt
                     szükség.
               </p>
               <p>
                  - Mit akar ön? Ereszszen utamra, én pap vagyok.
               </p>
               <p>
                  - Tudom jól, barát; de neked kardod is van?
               </p>
               <p>
                  - Ebek ellen szándékozom védekezni vele.
               </p>
               <p>
                  - Ohó, először én ellenem védekezz.
               </p>
               <p>
                  - Mi rosszat tettem önnek, hogy megtámad:
               </p>
               <p>
                  - Hát Oglióra nem emlékezel? Azóta hollók emésztették meg a dögöt;
                     de én velem számolni fogsz érette.
               </p>
               <p>
                  - Van pénzem, fizetek.
               </p>
               <p>
                  - Nem pénzed kell nekem; de rongy életed. Mit mondtál ma szemembe
                     a vesztőhelyen?
               </p>
               <p>
                  - Azt elfelejtém mondani ezredes ur, hogy gazember vagy.
               </p>
               <p>
                  Pumilló hátra ugrott e szóra.
               </p>
               <p>
                  - Huzz kardot, - orditá, - mert ledöflek, mint egy undok
                     patkányt.
               </p>
               <p>
                  - Hiszen gyáva vagy.
               </p>
               <p>
                  - Hazudsz!
               </p>
               <p>
                  - Vassal vértezed magad.
               </p>
               <p>
                  - Nem vagy nemes, hogy levessem érted.
               </p>
               <p>
                  - Te sem léssz semmi mindjárt. Vigyázz, macska!
               </p>
               <p>
                  (A „macska” czim az osztrák hadseregbe lépett olasz tisztek
                     gunyneve volt.)
               </p>
               <p>
                  Mózes atya most már szó nélkül támadta meg Pumillót. Pumilló magas
                     ember volt; de a szerzetesnek alig ért válláig.
               </p>
               <p>
                  A muzeumból került kard emberül kiállotta az első próbát. Pumilló
                     teljes erővel rá vágott, de sem eltörni, sem leütni nem birta.
               </p>
               <p>
                  - Meghalsz, hitvány barát...
               </p>
               <p>
                  Tovább nem birta mondani. Beregi Mózes egy iszonyu döféssel
                     átlyukasztotta a mellvértet s pengéje derékig szaladt Pumilló mellébe.
               </p>
               <p>
                  Midőn visszarántotta, Pumilló szakállához törölte le róla a vért
                     jobbról, balról.
               </p>
               <p>
                  - Bár a halottak is igy tettek volna életökben - mondá
                     nyugodtan.
               </p>
               <p>
                  Nagy léptekkel sietett a városból.
               </p>
               <p>
                  A tanácsos pedig rohant fölverni az őrséget és a rémes párbaj hire
                     másnap délelőtt már Bécset is fölriasztotta.
               </p>
               <p>
                  Mindenfélét beszéltek róla, de nem hitték el. Mózes atya az ő
                     szemökben jámbor, könyörületes alak volt.
               </p>
               <p>
                  Ugyanaz órában, midőn Zrinyit, Frangepánt Németujhelyen lefejezte
                     a bakó; Bécsben Nádasdy Tamásnak a katolikus, és Pozsonyban Bónis Ferencznek a
                     protestáns urnak gördült le a feje.
               </p>
               <p>
                  A nép összefüggéseket keresett a kivégzések és a párbaj között s
                     azt hitte, hogy az elsőt több is fogja követni.
               </p>
               <p>
                  A kivégzéseket követő estén D., az Ágoston szerzetesek apátja,
                     rendes szokása szerint hittani vitákra megjelent a császárnál.
               </p>
               <p>
                  A császár gyóntató papja társaságában fogadta, s indulatosan
                     támadta meg az apátot.
               </p>
               <p>
                  - Olvassa el a jelentést, a mit ma este adtak be hozzám, kiváncsi
                     vagyok, mit válaszol rá!
               </p>
               <p>
                  Az apát átolvasta a jelentést. Hü pontossággal volt megirva benne:
                     hogy az Ágoston szerzetesek mily ellenmüködést fejtettek ki a kivégzést
                     elrendelő kormány ellen, s benne Lipót ugy volt föltüntetve, kit miniszterei
                     kormányoznak. Le volt irva, Beregi Mózes időzése a pápai udvarnál, és végül:
                     Pumilló Salvator dragonyos-ezredes agyonszurása, a mi pedig csak tegnap este
                     történt.
               </p>
               <p>
                  A jelentés igaz volt minden betüjében, Lipótot jól
                     értesitették.
               </p>
               <p>
                  Az apát nyugodtan szólott:
               </p>
               <p>
                  - Felség, a mi itt irva van, az mind igaz. Mi harczoltunk
                     minisztereivel békés uton, mihez jogunk volt jó katolikusok érdekében.
               </p>
               <p>
                  - De Mózes atya fegyverrel is ölt.
               </p>
               <p>
                  - Felség, ő meg volt támadva, s védte magát.
               </p>
               <p>
                  - De én nem türöm, hogy birodalmamban a papok államügyekbe
                     avatkozzanak és verekedjenek. Miért e nagy fölindulás? Néhány szunyog a mécs
                     lángjába esett, a mely fölperzselte, ennyi az egész.
               </p>
               <p>
                  - Akarja felséged, hogy Mózes atyát más országba helyeztessem
                     át?
               </p>
               <p>
                  - Azt nem akarom, sőt üldözni sem engedem most. Szükségünk van rá;
                     hanem eltiltom, hogy többé kardot vegyen a kezébe és legalább két évig
                     imádkozzék a szegény Pumillóért.
               </p>
               <p>
                  
               </p>
            </div>
            <div type="chapter">
               <head>
                  Képzelt királyok.
               </head>
               <p>
                  Az ondódi országutra minden este kiment Beregi Ézsaiásné, az
                     özvegy asszony. Bele nézett a kéklő hegyek szemhatárába, azután haza ment
                     udvarába, megsimogatta az eperfához kötött bivalytehenet és oda szólt a
                     kutyának:
               </p>
               <p>
                  - Feküdj le Morgó. Miklóst nem láttam jönni.
               </p>
               <p>
                  Dragan Szimion maga hajtotta kecskéit a havas oldalára. A kecskék
                     legelhettek pásztor nélkül, Szimion ott guggolt egész nap egy oltárkőforma
                     szikla tetején, minden este nagyot tülkölt az Iszály kürtjével. A hullámos
                     hegy, völgy, messze adta a kürtszót, este, midőn haza terelte a kecskenyáját,
                     otthon azt mondá lányainak:
               </p>
               <p>
                  - Véta, Irina! Vegyétek le a zsendiczés lombikot a tüzről, Iszály
                     ma sem jön haza.
               </p>
               <p>
                  A hegyek tetejéről az őszi köd leereszkedett. A nap ritkábban
                     tüzdelte át a levegőnek ezeket az észak fellegeiből ömlő foltjait, a köd minden
                     őszi nap elmultával vastagabban szállott alá. Ilyen napokon sem az özvegy
                     asszony, sem Szimion apa nem nézett nyugat felé; Bereginé kutyája azonban
                     minden nap kifutott arra a helyre, hol az özvegy szokott álldogálni, fölemelte
                     fejét, szűkölt, beleszagolt a ködbe, aztán lompos farkát leeresztve, haza
                     bandukolt az eresz alá, s egész hónapon keresztül nem hallották ugatását.
               </p>
               <p>
                  Az edényt szállitó két siheder kiüritette a kólya tartalmát, s
                     Mózes bátyjuk jóvoltából, kitől az ajándékot a császár elfogadta, egy fillér
                     nélkül váltak meg a kólyától.
               </p>
               <p>
                  Lipót jókedvében mindenkinek juttatott az edényből. Mózes atyának
                     a hölgyek siettek mondani egy hizelgő szót, és C. herczegnő magához intve,
                     kérdezé a kezében tartott edény nevét:
               </p>
               <p>
                  - Bokály, fenség.
               </p>
               <p>
                  - És a mázba égetett madár?
               </p>
               <p>
                  - Fenyőrigó.
               </p>
               <p>
                  - Nem ösmerem.
               </p>
               <p>
                  - Ha valaha haza megyek hegyeink közé, hozok fenségednek. Szép
                     madár az s nótája tiszta, mint az ezüst síp-szó.
               </p>
               <p>
                  - Mit beszél? Mózes atya. Ön hozna nekem fenyőrigót? Inkább
                     öcscsét kérném akkor, hogy hozzon és kibélleltetem kalitkáját.
               </p>
               <p>
                  - De fenség, az a madár csak szabadon fütyől hazájában, mit az
                     Isten kárpitozott ki puha gyopárral, s elönté fenyőillattal, mitől aczélossá
                     válik a tüdő.
               </p>
               <p>
                  - Hálóval kerittetek be egy darab fenyvest, s hallani fogom a
                     fenyőrigó hangját, Mózes atya. Melyik az öcscse a két legény közül?
               </p>
               <p>
                  - Az alacsonyabb, fenség.
               </p>
               <p>
                  - Milyen szép szemei vannak, s ezek nemesek?
               </p>
               <p>
                  - Ha szép Fülöp unokája szemébe lát, az nemessé teszi.
               </p>
               <p>
                  - Ah, Mózes atya! Menjen. Önnek, ugy látszik, jobb volna lovagi
                     kardot viselni a kámzsa helyett, sok édes bókot kaptak volna öntől a hölgyek.
                     Ne küldje haza öcscsét.
               </p>
               <p>
                  Iszály ekkorra már süvegje mellé tüzte a virágot, mit egyik szőke
                     hölgytől kapott.
               </p>
               <p>
                  - Mózes atya - mondá a császár - én is azt mondom, a mit C.
                     herczegné. E fiukat tartsuk meg. Vigye őket az apródiskolába, a fölvételi
                     parancsért elvárom.
               </p>
               <p>
                  A vadászmenet a szokásos feszességgel ujra megindult, csak a
                     császár kisérete zajongott, kaczagva a kólyán, a sikerült edényvásáron.
               </p>
               <p>
                  Mózes atya megköszönte a lovaskapitány előzékenységét s megigérte,
                     hogy előléptetését a legközelebbi napokban kieszközli.
               </p>
               <p>
                  - Köszönöm, tisztelendő ur. Az ördögbe! igen furcsa helyzetbe
                     hozott ez a kétkerekü alkotmány. Jó katolikus vagyok, ha megkapom
                     előléptetésemet, megnősülök és önt kérem meg, hogy áldását reánk adja.
               </p>
               <p>
                  Néhány percz mulva megtisztult a tér. A szerzetes a két fiuval,
                     kik ekkorra megtudták, hogy ki légyen a barát, szintén Bécs kapuja felé
                     tartott. A kólya, ágaskodó rudjával a legmagasabb pont volt a mezőben, a két
                     ifju vissza, vissza nézegetett rá s midőn Bécs kapuját átlépték, nem maradt
                     egyebök annál, a mi rajtuk volt, sőt gyomruk hatalmas éhséget érzett, Miklós
                     határozott bátorsággal kérdé bátyjától, midőn egyik hentes bolt előtt
                     elmentek:
               </p>
               <p>
                  - Bátyám uram! Eszünk mi Bécsben?
               </p>
               <p>
                  Mózes atya elmosolyodott. A kolostor udvarára érve, szeretettel
                     vezeté be őket czellájába s megvigasztalá őket:
               </p>
               <p>
                  - Ne féljetek, nem fogtok éhezni itt sem.
               </p>
               <p>
                  A czellában egyetlen szék volt, egy kereszt az ajtó fölött és
                     czombnyi vastagságu esztergált lábakon fekvő kőrisfa-asztal; nagy csomó
                     fakötésü könyv.
               </p>
               <p>
                  Mózes atya könyvekből ülést rakott a két fiunak, maga leült az
                     egyetlen székre.
               </p>
               <p>
                  - Üljetek le és beszélgessünk. Vegyétek le a süvegeteket.
               </p>
               <p>
                  Levették süvegjüket, leültek a könyvzsámolyra. A szerzetes jól
                     látta a két fiu sarujának lyukas, kopott talpát; látta azt a szép két ifju főt,
                     mi szobrász mintának illett volna: jelezni az ifjuságot, a jövőt, lelkében
                     elhatározó sorsukat.
               </p>
               <p>
                  A sihederek, kik legkevésbé látták a császárban a ködszerü fényt,
                     a nagyságot; a szerzetesben a tudóst; villogó szemekkel lesték, mikor kerül az
                     asztalra valami ennivaló.
               </p>
               <p>
                  A szerzetes azonban először beszélni akart velök, hogy kilesse,
                     mennyire lesznek hajthatók.
               </p>
               <p>
                  - Most már nálam maradtok, fiuk?
               </p>
               <p>
                  - Nem maradhatunk bátyám uram. Otthon várnak bennünket, válaszolt
                     Miklós.
               </p>
               <p>
                  - De itt jó módotok leend. Idővel urak lehettek.
               </p>
               <p>
                  - Minek az nekünk? Otthon is háromszor eszünk napjában. A füben,
                     ha leheverünk nyáron, melegen süt ránk a nap. Télen ürükaczagányt viselünk és
                     nem égeti bőrünket kékre a fagy. Ott minden lépésre friss forrás bugyog a
                     hegyek oldalából, némelyikből borvíz ömlik. Ott szeretnek bennünket: szülőink,
                     testvéreink, kutyánk a Morgó, bátyám uram.
               </p>
               <p>
                  - Hát te Iszály, itt maradsz?
               </p>
               <p>
                  - Ha Miklós megy, én is megyek; ha marad, én is maradok.
               </p>
               <p>
                  - Jól van. Együnk, és aztán folytassuk a beszédet.
               </p>
               <p>
                  A két fiu evett, mint valami farkas. Kemény fogaik széles
                     pusztitást vittek végbe az elébök rakott ételek között. - Mózes atya evés után,
                     azt mondá:
               </p>
               <p>
                  - Nem tudjátok, miért akarom, hogy maradjatok, majd később meg
                     fogjátok érteni. Lehet rátok kárhozat, pokol, s az én tettem vétek, a miért
                     kiveszlek boldog, együgyü sorsotokból. Nagy dolgok vannak készülőben.
                     Magyarország kétfelé van szakitva és Erdélylyel egyesiteni kell. Előbb ki kell
                     verni a törököt, mely hatalmasabb erővel kezd nyugot felé törni, mint valaha. A
                     magyar főurak a helyett, hogy mindnyájan a török ellen készülnének: egyik része
                     az osztrákok felé huz, a nép, fizet mindenfelé. Leányait elhordják kelet
                     háremeibe, férfiait elhajtják várépitésekhez földsánczokat emelni. Én
                     Magyarország egyesitésére törekszem. Összeköttetésben állok azokkal, kik sorsát
                     intézik és szükségem van két erős fejre, a ki megért, négy karra, mely védjen
                     és támadja ellenségeimet. Itt maradtok. Te Miklós, öcsém vagy. Te Iszály, jó
                     barátomnak a fia. Otthon is csak egy életet éltek át, itt is. Ne keressük mi a
                     boldogságot. Pénzünk sok van, de ez nem adja meg. Álljunk harczba a
                     hatalmasokkal, ha hazánk boldogságát megszerezhetjük, az legyen boldog, nem mi.
                     Az a félkerekü kólya, mit ide vonszoltatok, mutatja a nép árvaságát, melynek
                     üdveért vérezzünk, ha kell. Mutassunk ellenségeinek kétszinü orczát, hideg
                     vasat és minden lépésünk, mit fölfelé teszünk, azért legyen téve. Ha veszni
                     kell érette, ne féljetek, én előttetek veszek el. Előre!
               </p>
               <p>
                  A két siheder talpra ugrott.
               </p>
               <p>
                  - Mehetünk.
               </p>
               <p>
                  Beregi Mózes, szelid kaczaj után felelt:
               </p>
               <p>
                  - Üljetek le fiuk. Lassan fog menni a vágtatás. Hangya mászásának
                     meg kell előzni szilaj paripa szökését. Az éji bogárnak helyettesiteni kell a
                     lámpást. Erdők mohája magasabban nőjjön a fenyőnél. Szunyognak kell megfogni a
                     pókot; vakondnak kell tanitani a sast: mint állja szeme a nap fényét;
                     sárbogárnak oktatni a méhet, miként lopja meg a virág kelyhét mézétől - - ez a
                     ti sorsotok; pedig oly kicsinyek, oly semmik vagytok, mintha hernyó kelne
                     versenyre a vércsével. De a világ csodákból áll. - Az óriás hegyek némán türik
                     a bontó csákány sebjeit, mit a kis ember vág benne. A legnagyobb kutya csodának
                     látja az embert; kuvasznál hitványabbnak az ökörcsordát; mert azoknak apró
                     csaholásával is parancsol s ha egy vagy kettő tul legel a járás mesgyéjén,
                     lapulva térül legelőjére, ha látja az ebet, a mint fut feléje. A felleg nem
                     nézi, hol laknak imádkozók s hol ülnek orgiát a szemérmen: egyformán ád
                     bimbófakasztó meleg esőt. A gonosz restnek tele lesz csürje, verme
                     kenyérmaggal; a munkás jónak üresen marad foltos tarisznyája. Az észnek
                     horoggal huzzák le röpülni vágyó szárnyát, a butának elnézik, mint bandukol
                     előre. Egyik tolvajra ráfogják, hogy gaz, a másiknak diadalszekeret aranyoznak.
                     Megnézik a fát, nem szu rágta-e, és egyik gyilkosnak kifaragják akasztófává, a
                     másiknak ugyanakkor virágot hintenek utjára. - Az eb és az ökör. - Hol van hát
                     az ember? Nem látom. Nem tudom. De sejtem és erősen hiszem: a nemzetek
                     szabadságszeretetében, melynek örökfényü koronáját a hazák védangyala tartja az
                     emberek fölött: mig látni, hallani, beszélni, tenni fog: hogy saját koronáját
                     szabad népek lelkesedése aranyozza.
               </p>
               <p>
                  Harmadnap mulva az első hadapród iskolába - hová csakis különös
                     kegy után juthattak be a növendékek, Mózes atya fölvétette az edénynyel
                     szerencsét próbálni indult két fiut. Az urak, kik a hadászat mestereinek
                     tartották magukat, nagy tisztelettel fogadták az egyszerü szerzetest s
                     megállapitották közösen, hogy a fiuk mikor látogathatják meg.
               </p>
               <p>
                  - Azért van arra szükségem - szólott magyarul a két fiuhoz Mózes
                     atya - mert velem is tanultok víni, lőni, mindaddig, mig nálam jobban nem
                     tudjátok.
               </p>
               <p>
                  Történetünk elbeszélése tulajdonképpen ott kezdődik, midőn négy év
                     mulva a császár Mózes atyának ujévi ajándékul a fiukat hadnagyokká nevezte ki
                     és azok Bécs utczáin vigan csörtették hosszu kardjukat, hamis szemvágásokat
                     küldve az ablakokból leskelődő szőke leányokra.
               </p>
               <p>
                  Mózes atya tudatá velük a császár tervét. Egy figyelő szakaszt
                     akar fölállitani, melynek tagjait a jogara alatt élő különböző nyelvü országok,
                     tartományok fiaiból nevezne ki. Ezek hü értesüléseket vinnének a császárnak
                     hazájukból és a hadseregekhez titkos utasitásokat. A császár e szakaszt nem
                     fogja beosztani hadseregébe, közvetetlen főparancsnoka ő maga leend és a
                     szakaszba a magyarok közül őket: Zrinyi Jánost, Zrinyi Péter fiát és Kéry
                     Gottfriedet már ki is nevezte. A terv keresztül vitele az ő kinevezésükkel
                     kezdődik és a császár, a testőrség parancsnokára bizta a szakasz
                     fölügyeletét.
               </p>
               <p>
                  A mi két hadnagyunk szive majd kirepült örömében a hallottakra.
                     Valljuk meg: ennyi kitüntetés erősen elfelejtette vélük Ondódot és Andódot. A
                     mit idáig tanultak, tanitóikat meglepő eredménynyel, abban egy szó sem volt
                     hazaszeretetről, csak hüségről a császárhoz és ez őszintén kifejlett bennük. Ha
                     néha-néha mégis elmerengtek az otthon lakók emlékén, Mózes atya megvigasztalá
                     őket és az ő szavaiban megnyugodtak.
               </p>
               <p>
                  A helyzet, melybe Mózes atya befolyásával kerültek, különös
                     állapotba jutatta őket, a ki éppen az ifjak értelmi fejlődése végett segitette
                     arra. Egyszerü, hadnagyi ranggal, fölötte állottak a törzstisztek nagy részének
                     is, kik nem látták a napot, azaz: a császárt; ők pedig minden nap vehették
                     parancsait.
               </p>
               <p>
                  A nagyravágyás lélektana vagy önzés, vagy eszményi; de minden
                     esetben titkos, elzárt helyzet, vagy állapot, mi az emberek vérét fölfelé
                     kergeti az alacsonyabb sorsból.
               </p>
               <p>
                  A nagyravágyó kezeiben a piszok igen sokszor müvészi tündöklésben
                     mutatkozik az emberek előtt; a ki megizleli, látja a nagyravágyás polczát, és
                     nem veszi észre árnyát, foltjait. Ez az oka, hogy szerencsés kezü, kegyetlen
                     vezérek, önző államférfiak, ha alacsony sorsból hágtak is föl, feledve végképp
                     fajt, hazát, sorsot és nemzetet: égve élve nagyravágyásuknak: a valóságban
                     alázatos, meghunyászkodó szolgák, durva eszközök maradnak.
               </p>
               <p>
                  Az embert meghamisitani nem lehet.
               </p>
               <p>
                  De a ki belát a nagyravágyás fényébe, annak hüsége nem a nyers
                     szolgáé, hanem a baráté, vagy a tisztultabb gondolkozóé, ki tudja, hogy a magas
                     körben is emberek az emberek, és megmarad embernek.
               </p>
               <p>
                  E lélektani helyzetet készitette el Mózes atya a két hadnagynak,
                     ha ezt nem teheti, bizonyosan hazaküldi őket falujokba.
               </p>
               <p>
                  A figyelő szakasz tagjai aztán ifjui könnyelmüséggel használták ki
                     az előnyt, mit irigyelt állásuk nyujtott, s legkevésbbé korlátozták magukat az
                     élvek és örömök meritésében, bár tavasz multával a városra nehéz napok
                     következtek.
               </p>
               <p>
                  Köztudomásuvá lőn, hogy a török hadsereg ostromolni fogja Bécset.
                     Mohamed szultán a magyar fővárossal birta a nyugat kulcsát, és a magyar faj
                     ereje bénulva tespedett nyomása alatt.
               </p>
               <p>
                  Őrült gondolata volt ez a török hatalomnak.
               </p>
               <p>
                  Az olajat egyesiteni akarta a vizzel. A mohamedán igy szólitotta a
                     keresztényt: - Te pogány! A keresztény a mohamedánt: - Te pogány! S mind a
                     ketten hivők valának.
               </p>
               <p>
                  Hanem a bécsiek keveset törődtek a prófétákkal s éppenséggel nem
                     féltek a bekövetkezhető veszedelemtől.
               </p>
               <p>
                  Legkedvesebb mulatóhelye volt a polgárságnak a Zöldfa nevü fogadó:
                     hosszu, gót ives pallásu keskeny szobákkal, falai hatalmas pillérekkel
                     támogatva. Ha a háztetőt beütötte valaha az ágyugolyó, mikor még Bécs,
                     császárjai ellen lázadt, az erős pallásról legurult az, mint valami
                     fateke.
               </p>
               <p>
                  Az udvar közepén állott a hatalmas platán, fehérbe törő zöld
                     kérgével. A fa régi volt, mint a fogadó. Az ültette, a ki a házat épitette és
                     fogadóvá alakitotta.
               </p>
               <p>
                  Az udvar tövében volt a szinpad, hol Hans Sachs verseit szavalták,
                     szindarabjait adták elő és vasárnap esténként a czéhek dalárdája énekelt.
               </p>
               <p>
                  Hétköznap esténként a polgárság munkás része nem igen járt a
                     fogadóba, a nap fáradalmai után posztó paplanaik alatt horkoltak. A hétköznapi
                     esték az uraké voltak és a katonatiszteké. Hans Sachs becsületes verseit
                     ilyenkor félretették: festett képü bohóczok, kurta szoknyáju énekesek és utczai
                     poéták, kik a költői rögtönzés mesterei valának a fogadó közönségének szemében,
                     állitották ki az esti műsort.
               </p>
               <p>
                  A költői rögtönzés műfaja a bevándorolt olaszok uszálya volt. Ők
                     hozták magukkal, azok pártfogolták, és a kik közül ekkorra számosan osztrák
                     főuri méltóságokhoz jutottak, sőt az osztrák uralkodóház politikáját jó részben
                     ők irányitották.
               </p>
               <p>
                  A fogadó hétköznapi közönségének kedvenczei ez énekesek valának.
                     Az urak és hölgyek először is azt kérdezték: mi lesz a müsor, és kik
                     énekelnek?
               </p>
               <p>
                  Közben tüzes magyar óborokat ittak. A magyar aszugerezdek
                     aranyleve gyöngyözött a poharakban, és a vigdalokat a vendégek együtt énekelték
                     már éjféltájban az énekesekkel.
               </p>
               <p>
                  A fogadós jó katolikus volt, mindennap imádkozott a törökökért.
                     Mióta kitudódott, hogy a török hadsereg megszállja Bécset, a Zöldfa fogadó
                     tömve volt vendégekkel, bár a bor árát ötszörösen fölemelték, a mely változást
                     ekképen magyarázott meg a fogadós feleségének:
               </p>
               <p>
                  - Fannikám! A török azért ostromolja Bécset, hogy mi gazdagodjunk.
                     Ha az ostrom sokáig tart, gazdagabbak leszünk a kincstárnál, mely üres és nem
                     cserélünk a török nagyvezérrel. Hogy mi győzünk, az bizonyos: a bécsi nép jól
                     verekszik.
               </p>
               <p>
                  - Azt mondják: a papok is fegyvert fognak.
               </p>
               <p>
                  - Igen. És te angyalom, miután ugy sem tudnál elfutni kövérséged
                     nagy sulyában, virágcsokrokat kötsz a győzők mellére, kik nálunk fogják
                     átdorbézolni az éjszakákat.
               </p>
               <p>
                  - Azt beszélik, segitségünkre fognak jönni a lengyelek.
               </p>
               <p>
                  - Igen, angyalom. Tegnap óta minden tisztnek a zsebében van Bécs,
                     és Bécs előhatárjának térképe. Észak felől, a Fehér-Kárpátok enyhében jön
                     Szobieszki János, a kit az Isten sokáig éltessen. A magyar Dunáról támad a mi
                     herczegünk, a kedves Lotharingi Károly a magyarokkal, kik sokkal nagyobb
                     bolondok, semhogy el ne felejtsék a szenvedéseket, melyeket a jött-ment olasz
                     tábornokok okoztak nekik, a kik tőlem is letagadnak rendesen egy üveg bor árát.
                     A bajorokkal? No azt nem tudom, ki jön; de szép hadsereg ez! És ha a mi kedves
                     herczegünk lemond az osztrák vezérek szokásáról, azaz: nem késik el, akkor a
                     töröknek kitörjük a fogát.
               </p>
               <p>
                  - Ha el talál késni?
               </p>
               <p>
                  - Ősi szokás szerint! Akarod mondani, angyalom. Akkor se félj
                     semmit. Magad mondtad, hogy a papok is fegyvert fognak. Menydörgős menykő!
                     Angyalom, te még nem láttál papot verekedni; de én láttam. Akkor még nem
                     szerettem, ha te a vendégek körül forgolódtál, sokan jártak hozzánk magyar
                     urak. Ezek furcsa hajlamokra csábitották a bécsi polgárok feleségeit, ha
                     kellett, eldöngették a férjeket.
               </p>
               <p>
                  - Ugyan! Albert. Volt okod engem gyanusitani?
               </p>
               <p>
                  - Vörös sapkámra mondom, a mit te himeztél, Fannikám: soha sem
                     tettem, mivel nem akartam a magyar urak ökle alá adni a hátamat. Azért ne itélj
                     meg. Itt minden fiatal férj magyargyülölő volt, csak ugy, mint én. Mit
                     tehettünk róla, ezek a magyar urak ugy néztek ki, mint ha mindnyájan született
                     királyok volnának. Finom bajuszuk alatt mindig mosolyog a szájok, fölötte
                     mindig nevet a szemök és tudod, Fannikám, az asszonyok szemevilága a férfiak
                     szemevilágának a sugártörése.
               </p>
               <p>
                  - E szerint te haragszol, ha én legjobb vendégeinkhez
                     közelitek.
               </p>
               <p>
                  - Oh dehogy! Eleinte képzelődtem. Azt hittem, megszöktetnek tőlem.
                     De ezek az urak nemes urak, királyok; menydörgös menykő! Egy sem lopott el.
                     Ezek az urak csak megizlelik a mézet, de a méhkast nem veszik a hátukra.
               </p>
               <p>
                  - A papokról akartál beszélni, Albert s ne feledd, hogy a Zöldfa
                     jóhirü fogadó.
               </p>
               <p>
                  - Ember vagy, asszony. Okos vagy Fannikám, de lásd, változnak a
                     nézetek. Ma már lelkesedem a magyarokért és menydörgős menykő! nem bánnám, ha
                     hitelbe innának, csak többet jönnének. Valóságos ünnepem, ha azok a fiatal
                     tisztek nálunk vannak.
               </p>
               <p>
                  - A papok? Albert.
               </p>
               <p>
                  - Igen, a papok jól verekednek. Hát... Tudod... Ezelőtt... Igazad
                     van, rég erről kellett volna beszélnem. No akkor, mikor még kényszeritettelek,
                     hogy a konyhában maradj, egy este sokan jöttek hozzám magyar urak. Egyet
                     ösmertem közülök. Ágoston szerzetes volt, a mi papunk. Éjfél után összevesztek
                     a magyar urak az osztrák főtisztekkel. Menydörgős menykő! Fannikám, ha ekkor
                     láttad volna őket. Istenemre, itt hagytad volna a Zöldfát s utánuk szököl vagy
                     a holdvilágnál sóhajtozol azóta.
               </p>
               <p>
                  - Ismét gyanusitás, Albert.
               </p>
               <p>
                  - Gyanusitás, igen! Én is elszöktem volna, más is elszökött volna,
                     ha Éva az őse! Mint a fák, ugy emelkedtek helyükről és megvallom, Fannikám: ma
                     is fülemben cseng az a zene, mit kardvasuk okozott, midőn hüvelyéből
                     kirántották.
               </p>
               <p>
                  - A papok? Albert.
               </p>
               <p>
                  - Mit papok! Ott csak egy pap volt: szép magyar ruhában, kard
                     nélkül. Ez szétnyitotta karjait, elébe állott a magyar uraknak s azt
                     mondá:
               </p>
               <p>
                  - Az én dolgom további folytatása ügyeteknek. Ti idegenek vagytok
                     s az én vendégeim. Tiszt urak! - szólott a négy mérgesebb főtiszthez -
                     sétáljunk el egy fordulóra a Zöldfa sarkához, ott keskeny az ut és lámpa
                     világit. - A tisztek megindultak, a mi papunk is.
               </p>
               <p>
                  - Kard nélkül?
               </p>
               <p>
                  - Igen, kard nélkül. A folyosón magához intett és megkérdé: van-e
                     kardom? Azt felelém: van. Volt is, van is. Ott lógott a falon ötödik öregapám
                     kardja, ki büszke, harczos bécsi polgár volt. Rohantam érte. Én soha sem láttam
                     a kard pengéjét s midőn harmadmagammal ki akartam huzni, nem jött ki
                     hüvelyéből. Szomoruan nyujtottam át s az kirántotta az első fogásra. Huh!
                     Fannikám, hogy füstölt a rozsdától a kardhüvely! - A tiszturak már ott vannak -
                     mondom neki. - Se baj! - felelé - hadd várjanak egy keveset, szép az élet,
                     ugy-e, fogadós? - Igen szép - gondolám - de csak ha bárányokkal, malaczokkal,
                     csirkékkel áll az ember hadilábon, mint a hogy az én mesterségem kivánja. A
                     kardhüvelyt visszaadta. - Hozza utánam - parancsolá.
               </p>
               <p>
                  - Csak nem mentél vele, Albert?
               </p>
               <p>
                  - Leróttam a bünömet ezzel, Fannikám. Nincs a világnak olyan
                     bucsujáró helye, a hová igazabb lélekkel indulnék vezekelni. A sarok nem volt
                     ötven lépésnyire és én már felénél magam előtt láttam kinyilni a menyországot
                     és a pokol kapuját. Brrr. Ma is fázom, ha erre a hosszu utra gondolok.
               </p>
               <p>
                  - Nekem soha sem mondtad, hogy ily veszedelemben forogtál?
               </p>
               <p>
                  - Csak a félelem nyavalyájában. Fáztam, mégis verejtékcsöppek
                     ültek orczámra s ha a verejték nyomot hagyna, ma szeplősebb volnék a ragyavert
                     dinnyénél.
               </p>
               <p>
                  - És mi történt a saroknál?
               </p>
               <p>
                  - Hm. Furcsa dolog történt ott. Én elbujtam a lámpaoszlop mögé s
                     nem vették észre, hogy ott vagyok. Hallottam, midőn a mi papunk mondá: - Urak,
                     készen vagyok, ki jön először? Kidugtam a fejemet az árnyékból s jól láttam,
                     hogy a katonák összenéztek s egyszerre rántották ki kardjukat. - Hallj meg hát
                     kutya! - orditák. El kell hinned Fannikám, a mit mondok: a félelem, nem tudom,
                     hová nyargalt belőlem; de kiállottam az oszlop mögül és a rozsdás kardtokkal
                     közéjük akartam rohanni. Négyen egy ellen! Segitségért akartam szaladni.
               </p>
               <p>
                  - Hát a magyar urak mit csináltak?
               </p>
               <p>
                  - Azok bent maradtak s azt hitték: fegyvertelen társuk beszél a
                     katonákkal, és másnap ők verekednek velük. Amazzal csak az időt és helyet
                     állapitják meg.
               </p>
               <p>
                  - A pap, tudom, meghalt, s te elnézted mint konczolják föl? Óh,
                     Albert!
               </p>
               <p>
                  - A pap? Fannikám! a pap nem halt meg. Tágas kört vágott ötödik
                     öregapám kardjával, és a kör szélén döfött, a kör közepébe vissza vágott. Két
                     tiszt bukott föl. Az egyik májába kapta a döfést, a másik torkára a vágást.
                     Azok némák lettek mindörökre.
               </p>
               <p>
                  - Borzasztókat beszélsz, Albert.
               </p>
               <p>
                  - Nem beszéltem el soha senkinek. A pap most már röviden végzett.
                     Kiverte a kardot a tisztek kezéből, s annyit mondott nekik: - szégyeljék
                     magukat, hogy négyen támadtak meg. Ez nem férfiasság, csak zsoldosokhoz méltó.
                     Azzal ott hagyta őket, nevét sem tudták meg soha, bár engem még a mult évben is
                     kérdeztek: mondanám meg, ha tudom. Nekem vissza adta a kardot, s odabent azt
                     mondta társainak: A tisztekkel barátságosan intéztem el az ügyet.
               </p>
               <p>
                  - Ki volt az a pap?
               </p>
               <p>
                  - Az volt, kihez gyónni mentem egy hét mulva, és midőn megmondtam,
                     hogy a két tiszten vettem meg az elesettek vacsorájának árát is, azt felelé: -
                     Egy gazdag emberhez olyan eljárás nem illik. Az volt Fannikám, a kinek
                     prédikáczióját hallgatni együtt járunk el az Ágostonok templomába és a kit te a
                     legszentebb embernek tartasz a világon.
               </p>
               <p>
                  - Mózes atya?
               </p>
               <p>
                  - Igen, Mózes atya. És ha minden pap ugy fog verekedni, a mint az
                     tud: akkor az őrség parancsnoka, Stahrenberg ur, nyugodt lehet győzelme
                     felől.
               </p>
               <p>
                  - A kardot hová tetted?
               </p>
               <p>
                  - Ott függ a falon, s mindennap látod, Fannikám. Fölötte őseimnek,
                     a nemes Korn-családnak a czimere. Meglásd, ha oldalomra kötöm és a polgári
                     őrséggel a falakra megyek, ugy fogok vele döfni, mint a mi papunk. Egy,
                     kettő!
               </p>
               <p>
                  - Még leütöd az orromat lelkesedésedben.
               </p>
               <p>
                  - A törököt támadtam hevülésemben és bizonynyal beállok a polgári
                     őrség soraiba. Eh, feleség! Ha a helyett a két leány helyett fiaink volnának,
                     fürgébbek, szilajabbak mint én, mi történnék most? Felcsillanna még egyszer a
                     nemes Kornok czimere!
               </p>
               <p>
                  - Még elérzékenyitesz.
               </p>
               <p>
                  - Nem. Csak eszedbe juttatom a csillagok mulasztását.
               </p>
               <p>
                  - És ha a török mégis beveszi Bécset, mi történik velünk?
               </p>
               <p>
                  - Nem fogják bevenni, mondom. Én hiszek az előérzetekben. A tehén
                     másképp bőg tavaszszal mint őszszel. A jászlon is megérzi a füvek ujulását,
                     friss széna után ásit, mindennap nyugtalanabb lesz, mig a legelőre nem
                     szabadul. Őszszel lemondással őrli foga között a csutkát, bánatosan kérődzik.
                     Ha valaki lábomfejére hág, boszorkánynyal álmodom. Ha nadrágomat éh’omra,
                     forditva veszem fel, aznap nem birok a szerencsével. Ha feldöntöm a szájvizes
                     poharat, akkor nap kifut a leves a konyhában; rostélyos szelet megpörkölődik, a
                     tejfeles vadgalamb kozmás lesz, a vendégek egymás fejéhez verik a boros
                     üvegeket, aztán kiszórják egymást, s engem megbirságol a rendőrség. Bécset nem
                     foglalják el a törökök: mert a mult őszön épittettem körül a Zöldfa udvarát,
                     pedig ha elfoglalnák, bizonyosan nem épittetem.
               </p>
               <p>
                  - Azt mondják: a császár mindennap misét hallgat és tizszer
                     imádkozik napjában? Én ebben bizom.
               </p>
               <p>
                  - Te csak bizzál abban. Imádkozzatok kénesőért a török fejére,
                     földindulásért talpuk alá. Én bizom Stahrenberg urban, Lotharingi Károlyban, a
                     lengyelekben, a bajorokban, szászokban, a németekben, osztrákokban,
                     magyarokban, a polgári őrségben, az ötödik öregapám kardjában és főleg abban:
                     hogy keritést épitettem. - A császár? A császár költözik a puskaporszag elől.
                     Az egész udvar hadilábon áll, hogy mielőbb tul lehessenek Bécs határán. A
                     császár tömjénfüst és ájtatos énekek kiséretében fog utazni, utána társzekerek
                     fogják vinni a bibliákat és imádságos könyveket. Jobb is igy, ha futnak. Csak
                     őket kellene őriznünk, és naponkint minden órában hirül hoznák: „Egy udvari
                     hölgy elájult.” „S. kisasszony görcsöket kapott.” „Q., a komornyik, elesett a
                     szőnyegen és belesántult.” Bumm! Ilyen rémhirekkel ne rémitsen minket senki,
                     Fannikám.
               </p>
               <p>
                  - Nem hittem, hogy oly bátor légy.
               </p>
               <p>
                  - A helyzetet föl kell használni. Mi az ostrom alatt iszonyuan
                     meggazdagodunk. Pinczém, kamrám tömve van, ez is a hadviselés ügyességéhez
                     tartozik. Az udvar hadd menjen az ő szentjeivel. A csapos legényeket, az
                     étekfogókat, mind behivják katonának, a polgári őrséghez; fogadtam helyettük
                     leányokat, ezeket nem hivják be katonának. A többi vendéglős hátrább van ezzel
                     a gondolattal, koppan az álla, mig utánam szalad és az én rendszerem csapásán
                     indul.
               </p>
               <p>
                  - A zenélők is mindnyájan elmennek?
               </p>
               <p>
                  - Az sem baj. Énekesnőket szerződtettem, a kik majd dalolni fognak
                     harczi nótákat.
               </p>
               <p>
                  - Én csak a papokat sajnálom.
               </p>
               <p>
                  - A papokat? Hm. Ne féltsd azokat; pinczéjük kincset rejt magában:
                     százesztendős óborokat és azok imádkozni is tudnak.
               </p>
               <p>
                  - Az őrség el van látva élelemmel?
               </p>
               <p>
                  - Bőven. A tanács maga gondoskodott, s ha egy évig tartana az
                     ostrom, akkor sem szorulnak a polgárok élelmére.
               </p>
               <p>
                  - De ha a papok elesnek, ki imádkozik?
               </p>
               <p>
                  - Magunk, Fannikám! Most pedig menjünk az udvarra. A vendégek
                     gyülekeznek s kezdődik az előadás.
               </p>
               <p>
                  
               </p>
            </div>
            <div type="chapter">
               <head>
                  Egy képzelt királyt ujra kiütnek.
               </head>
               <p>
                  - Majd elfelejtettem mondani, Fannikám: az a két fiatal hadnagy,
                     ki nem rég jár hozzánk, a mi papunk öcscsei.
               </p>
               <p>
                  - Az a magas és az a kisebb udvari tiszt?
               </p>
               <p>
                  - Igen. Az egyik, az a nagyobb, valami Isaiu, távolabbi rokona; a
                     kisebbik azzal a kemény nézéssel, testvérének fia.
               </p>
               <p>
                  - Leányainkkal sokat társalognak.
               </p>
               <p>
                  - De nem többet, mint kellene. Henrika leányom máris sohajtozik
                     Miklós ur után s Borbála, Isaiu, vagy hogy hivják - urat igen nagyra
                     becsüli.
               </p>
               <p>
                  - Menjünk, Albert. Vendégeink nem tudják, miért késünk.
               </p>
               <p>
                  - Menjünk, Fannikám, vörös sapkámat felteszem tarkómra.
               </p>
               <p>
                  A vendégek valóban türelmetlenkedtek; de nem a fogadós pár
                     távollétén; a műsor, mit a rendező kikiáltott, ujakat és érdekeseket
                     igért.
               </p>
               <p>
                  - Énekelni fog: Angela, az utólérhetetlen rögtönző. Bemutatja
                     müvészetét: két magyar hegedős, kik török fogságból szöktek s hazájukat
                     keresik. Az utczán fogtam el őket, éhesek voltak, még sem akartak kérni.
                     Elhivtam őket ide, hol utravalót szerezhetnek kérés nélkül.
               </p>
               <p>
                  Alig kiabálta el ezt a jelentést a rendező, a közönség egy része
                     azonnal felkiáltott:
               </p>
               <p>
                  - Halljuk a hegedősöket!
               </p>
               <p>
                  A középső asztalnál a császári figyelő szakasz tagjai foglaltak
                     helyet. Kéri Gottfried ott ült Iszály mellett, mig Miklós szomszédságában egy
                     hatalmas vállu, szép ifju ült: Zrinyi János.
               </p>
               <p>
                  Ezek követelték, hogy Angela előtt a hegedősök lépjenek föl.
               </p>
               <p>
                  - Én nem tudom, milyenek azok a hegedősök, mondá Iszály.
               </p>
               <p>
                  - Én sem, - ismétlé Miklós.
               </p>
               <p>
                  - Mi hozzánk jártak s várainkban mindig szivesen láttuk őket -
                     felelt Zrinyi János. - A magyar lantos költészetnek gerliczéi a magyar
                     hegedősök, ott búgnak, a hol megértik őket s énekükből megértik a keserü
                     igazságot, miben rab hazánk szenved.
               </p>
               <p>
                  A két kérdező kimeresztette szemeit a feleletre.
               </p>
               <p>
                  - Mi az? - kérdék. - Hát Magyarország szenved, s kinek a
                     rabja?
               </p>
               <p>
                  - Rabja a töröknek, nyakán ott tartja kését az osztrák s erről
                     dalolnak a magyar hegedősök, barátaim.
               </p>
               <p>
                  - Ugyan hagyjátok e hazafias buzdulásokat, - szólott közbe ajkát
                     pittyesztve Kéri Gottfried. - Nem tudom, miféle bolond gondolat volt ettől a
                     rendezőtől magyar hegedősöket fogni, kik mindig siralomról, szenvedésről
                     kornyikálnak.
               </p>
               <p>
                  - Nincs igazad Kéri - szólott hevesen Miklós. - Mi hallani akarjuk
                     őket; még pedig a te kedvencz Angelád előtt. Héj, rendező! a hegedősöket
                     előbb!
               </p>
               <p>
                  Iszály tapsolt.
               </p>
               <p>
                  A közönség nagyrésze pártjukra állott és lábával dobogott a
                     padlón.
               </p>
               <p>
                  Piaczi lárma fejlődött.
               </p>
               <p>
                  A két párt tul akarta kiabálni egymást; a hölgyek tapsoltak mind a
                     két részen, vagy a férfiak poharaival doboltak az asztalon.
               </p>
               <p>
                  A fogadós két leánya mosolygott s azt hitték, a mindennapi jelenet
                     ismétlődik; a nagy zaj után pedig az történik, mit a rendező akar.
               </p>
               <p>
                  Miklós fogát csikorgatta mérgében s kardkosarát verte az előtte
                     álló vastag üveghez.
               </p>
               <p>
                  A másik asztalnak a vendége, egy ezredes átkiáltott hozzá:
               </p>
               <p>
                  - Fiatal ember! csendesebben. Ön alig került ki az iskolából,
                     máris botrányt csinál.
               </p>
               <p>
                  Iszály felelt az ezredes szavára:
               </p>
               <p>
                  - Önnek, ezredes ur, a mi dolgunkhoz semmi köze.
               </p>
               <p>
                  - Vigyázzon, lurkó, bajuszt festek orra alá, ha igy beszél.
               </p>
               <p>
                  - Vagy én borotválom le az önét ezredes, a milyen igaz, hogy a
                     császár a közvetetlen parancsolónk.
               </p>
               <p>
                  - Buta! - kiáltotta Miklós - nem hallja, hogy Zrinyi János a mi
                     kivánságunkat helyesli.
               </p>
               <p>
                  Két ember sápadt el a vakmerő szavakra; Kéri Gottfried és Pumilló
                     Teobald ezredes, az elesett Pumilló Salvator öcscse, ki jól tudta az
                     eseményeket és ösmerte mind a négy tisztet az irigyelt figyelőszakaszból;
                     azonban ugy mutatta, mintha nem hallotta volna Miklós megjegyzéseit; de az
                     utolsó mondás, mely Zrinyi János tekintélyét emelé ki, a fülébe zugott.
               </p>
               <p>
                  A fogadós megérkezése elvonta a vitázó közönséget, mindenki hozzá
                     beszélt, saját álláspontját támogatva; ki azonban felelet helyett csak
                     szemöldökét, homlokát rángatta s vörös sapkáját igazgatta nyirott
                     tarkóján.
               </p>
               <p>
                  Miklós elébe ugrott.
               </p>
               <p>
                  - Hallja, Korn apó! Ha nem a hegedősök jönnek Angela előtt,
                     szavamra mondom, hogy kardommal nyársalom föl.
               </p>
               <p>
                  - Bocsánat, tiszt ur, az ellenpártiakon kezdje. Hátha azok is
                     efajta kedves ajánlattal lépnek elém.
               </p>
               <p>
                  Henrika rémülve szaladt a szinpad függönye mögé s néhány percz
                     mulva a rendező harsány hangon kiáltotta a vendégek közé a következőket:
               </p>
               <p>
                  - Uraim és hölgyeim! Angela kisasszony még nem készült el
                     öltözködésével, addig a hegedősök fogják bemutatni magukat.
               </p>
               <p>
                  Korn apó vörös sapkáját csóválva feje fölött, harsányan
                     kiáltá:
               </p>
               <p>
                  - Kezdődik!
               </p>
               <p>
                  A függöny alját kétfelé huzták a szolgák, s két, tizenötéves fiu
                     lépett a szinpadra.
               </p>
               <p>
                  Mindenki meglepetve nézett rájuk.
               </p>
               <p>
                  Kócsagtollas, nyalka legényeket várt a közönség, fényes nemzeti
                     ruhában, s helyette ott állott két napsütött orczáju, sovány fiu: foltos
                     zekében, térdig szakadozott rongyos nadrágban. Csak homloka volt mind a
                     kettőnek ólomszinü sápadt, hol kopott kucsmájok takarta.
               </p>
               <p>
                  Az egyik fiunál nem volt semmiféle hangszer, a másiknál egy három
                     arasztnyi nádsíp, baloldalán nyolcz kis lyukkal, mit ujjaival fogott be.
               </p>
               <p>
                  Hanem ez a nádsíp különös, idegen hangot adott, mintha sirna, s
                     bánatos rezgése a sziveket kereste. Mindenki bámulva hallgatá.
               </p>
               <p>
                  Az egyik fiu a sípot fujta társa énekéhez, ki csengő hangon
                     éneklé:
               </p>
               <p>
                  Nem hallszik sirása át.
               </p>
               <p>
                  Tolla sohsem fehérlik.
               </p>
               <p>
                  Itt elhallgatott az énekes. A nádsípos, törtfényü szemeit félve
                     veté a közönségre.
               </p>
               <p>
                  - Mondjad tovább, jó hegedős! Aranyakkal fizetjük éneked - kiáltá
                     Zrinyi János.
               </p>
               <p>
                  A síp ujra szólt, az énekes folytatá:
               </p>
               <p>
                  Nem épitik: pusztitják.
               </p>
               <p>
                  Furják az akasztófát.
               </p>
               <p>
                  Korn apó izzadt homlokát törülgeté, s veres sapkáját zsebébe
                     dugta.
               </p>
               <p>
                  - Az a síp, urak! az a síp! Az egy különös hangszer - beszélte
                     nagy hangon a körülötte levőknek. - Menydörgös menykő! Örülök, hogy kissé
                     beszélem nyelvöket és az a síp! olyan szomoruan beszélt. Uraim! szerződtetni
                     fogom a két fiut s eltanulom a síp fuvását. Őseim értettek a zenéhez:
                     ökörpásztorok voltak a Cseh-erdőben. Fiuk! szavaljatok még egy nótát. Mi hir
                     van Magyarországon?
               </p>
               <p>
                  A fölhivásra a rongyosabb fiu, kinek térdei kilátszottak
                     nadrágjának czafrangjai közül, szavalni kezdte:
               </p>
               <p>
                  Két szeméből sorsa könyet fakaszt.
               </p>
               <p>
                  Folydogál: mert másé a hazája!
               </p>
               <p>
                  - Kérdőre vonom Mózes bátyámat, a miért nem tanitott bennünket a
                     magyar történelemre, s hogy mi történik otthon, - csattant fel Beregi
                     Miklós.
               </p>
               <p>
                  - Jobb azt nem tudnotok soha barátaim - felelt Zrinyi János. -
                     Éljetek magatoknak, ugy lesztek boldogok.
               </p>
               <p>
                  - A fiuknak pedig adjuk oda minden pénzünket a mi van! - kiáltott
                     Iszály.
               </p>
               <p>
                  - Én, midőn kinevezésemet megkaptam, akkor lettem ura tizenkét
                     kettős aranynak Mózes bátyám szivességéből, azóta zsoldomból élek. Egy hiányzik
                     belőle, a többit oda adom.
               </p>
               <p>
                  - Nekem is ugyan annyim van, - mondá Iszály, - én is oda
                     adom.
               </p>
               <p>
                  - Nekem zsoldomból csörög néhány kis ezüst pénzem, - szólott
                     Zrinyi János, - hozzá adom. Nekem nincs Bécsben bátyám, barátaim.
               </p>
               <p>
                  - És te mit adsz Kéri? - kérdezék.
               </p>
               <p>
                  - Semmit. Higyjétek el, nem érdemes annyira elérzékenyülni azon,
                     mit ezek a rongyos ficzkók csacsognak. Barátaim, az aranyak vagyont érnek ma,
                     és egy fejedelem sem dobálódzik ugy az aranynyal, mint a hogy ti
                     dobálóztok.
               </p>
               <p>
                  - Nincs igazad Kéri. Minek becsüljük ezt az aranyat olyan nagyra?
                     Ha az ostrom megkezdődik, lehet, hogy az első nap elesünk, mert
                     tüzkeresztelőnket be akarjuk mutatni pompásan, s ha elesünk: a menyországba nem
                     kell kapupénzt fizetni, tehát minek becsüljük olyan sokra?
               </p>
               <p>
                  - De nem veszünk részt Bécs védelmében.
               </p>
               <p>
                  - Csak nem fognak bennünket valami zárdába küldeni?
               </p>
               <p>
                  - Abba nem, hanem az udvart kisérjük.
               </p>
               <p>
                  - Szoknyaőrök leszünk?
               </p>
               <p>
                  - Talán nem tetszik?
               </p>
               <p>
                  - Ha parancsolják, tenni kell; de hidd meg, Kéri, jobb szeretnék
                     részt venni a védelemben.
               </p>
               <p>
                  - Nagyon elégedetlen vagy sorsoddal.
               </p>
               <p>
                  - Nincs igazad. Mindennel meg vagyok elégedve; arról pedig semmit
                     sem tudok, mit ezek a fiuk beszéltek a szinpadon. Az enyimek otthon
                     egészségesek, őrzik helyettünk a nyájat.
               </p>
               <p>
                  - Mégis szoknyaőrségről beszélsz?
               </p>
               <p>
                  - Hát szó a mi szó. Jobb szeretnék verekedni a császárért, a ki jó
                     hozzánk. Éljen a császár.
               </p>
               <p>
                  - Ne veszekedjünk egymás között fiuk! - kiáltott Zrinyi János. -
                     Éljen a császár.
               </p>
               <p>
                  Kéri Gottfried összeharapta keskeny ajkait s kocczintott
                     velök.
               </p>
               <p>
                  A fiuk közeledtek az asztalhoz, süvegjét mindegyik kezében
                     tartá.
               </p>
               <p>
                  - Kérünk alamizsnát, érdemes uraim. Szegény futók vagyunk.
               </p>
               <p>
                  - Honnan jöttök? kérdék tőle.
               </p>
               <p>
                  - A Duna-Tiszaközből szöktünk meg a török elől.
               </p>
               <p>
                  - Hogy jöttetek ide?
               </p>
               <p>
                  - Eltévedtünk, azt mondták, nyomunkba jár a török.
               </p>
               <p>
                  - Honnan valók vagytok?
               </p>
               <p>
                  - Heves megyéből. Mi debreczeni diákok voltunk már; de jobbágy
                     apáinkat addig ütötték-verték az adóért, mig ki nem vallották, hogy mi is
                     élünk. Midőn hazakerültünk, lánczra füztek bennünket, aztán elhajtottak.
               </p>
               <p>
                  - Most hová mentek?
               </p>
               <p>
                  - Nem tudjuk. Itt akarunk maradni.
               </p>
               <p>
                  - Itt nem ismer benneteket senki és az idegeneket három nap alatt
                     kiutasitják.
               </p>
               <p>
                  - Oh érdemes uraim! - beszélt gyorsan az egyik fiu - mi el tudunk
                     bujni mindenütt. A fák lombosak s nappal ágai közé rejtőzünk; éjjel szedünk
                     annyi hulladékot, a miből megélünk. Ha eső hull, ázunk, ha dörög az ég, szeme
                     közé mosolygunk a villám aranyos pántlikájának, a mi olyan szépen hullámzik a
                     csillagok utján. Vagy elrejtőzünk valamely patak partján, ásunk magunknak
                     lyukat az oldalába. A patakok oldalában ültetett az Isten sürü cserjebokrokat,
                     talán éppen a mi számunkra. Addig bujkálunk, mig valaki szolgálatába nem fogad,
                     vagy ma, vagy egy év mulva; de nem megyünk el e nagy városból. Elférünk a fákon
                     a verebek között; a patak-árokban a patkányokkal. Leszünk madarak és férgek,
                     érdemes uraim! adjanak alamizsnát.
               </p>
               <p>
                  Iszály átnyujtotta a huszonkét kettős aranyat:
               </p>
               <p>
                  - Fogjátok fiuk, és ne kolduljatok, ezt Zrinyi János adja.
               </p>
               <p>
                  Kéri Gottfried ujra elsápadt és a szomszéd asztalnál ülő ezredes
                     is.
               </p>
               <p>
                  Zrinyi János tiltakozva kiáltott:
               </p>
               <p>
                  - Ne higyjétek fiuk! én csak azt a három, kis ezüst pénzt
                     adom.
               </p>
               <p>
                  A fiu a három ezüst pénzből fölvett egy darabot.
               </p>
               <p>
                  - Ez is sok érdemes uraim, ezt sem tudjuk fölváltani. Nem szoktunk
                     mi pénzt kérni; de az az ur parancsolta a kérést, ki ide hivott bennünket.
               </p>
               <p>
                  Korn apó jött az asztalhoz.
               </p>
               <p>
                  - A magyar tiszt urak kedvéért léptettük föl e fiukat. A magyar
                     urak, ezelőtt mindig kivánták, hogy magyarok énekeljenek a szinpadon, de soha
                     sem teljesithetém kivánságukat.
               </p>
               <p>
                  - Hallja, Korn apó! Fogadja szolgálatába a fiukat egy évig, mi
                     akkor szolgálatunkba fogadjuk, - kéré Zrinyi János Korn apót.
               </p>
               <p>
                  Kéri Gottfried gunyosan mosolygott a széke mögé.
               </p>
               <p>
                  - Mi önnek adjuk érte ez aranyakat.
               </p>
               <p>
                  - Isten ments, magas tiszt urak! A városi rendőrségtől ki van adva
                     a rendelet, hogy semmiféle idegennek nem szabad a városban maradni s a ki
                     elrejti, vagy eltitkolja, vagyona és feje nélkül marad. A Zöldfa, magas
                     tiszturak! ötödik öregapámról maradt rám s fejemet azért őrzöm, hogy a
                     feleségem által himzett sapkát elkoptassam rajta.
               </p>
               <p>
                  - Nem fogadja fel?
               </p>
               <p>
                  - Ne haragudjanak rám olyan hamar. Az előbb fel akart nyársalni,
                     mint valami pulykát a szakácsom. Az aranyakat nem veszem el, de őket
                     felfogadom, csak kérésemet teljesitsék.
               </p>
               <p>
                  - Mi légyen az?
               </p>
               <p>
                  - Tudathassam Mózes atyával, kit az Isten soká éltessen lelki
                     üdvösségem támogatójául: hogy e két fiut felfogadtam s adjon részökre ajánló
                     levelet a rendőrséghez.
               </p>
               <p>
                  - Helyes! Miként fogja bejelenteni őket.
               </p>
               <p>
                  - Mint unokaöcséimet, kik tanulni jöttek.
               </p>
               <p>
                  - Honnan?
               </p>
               <p>
                  - A Cseh-erdőből, a hol őseim tehénpásztorok valának.
               </p>
               <p>
                  - És a másik kérése?
               </p>
               <p>
                  Korn apó hunyoritott a balszemével.
               </p>
               <p>
                  - Csak mondja bátran.
               </p>
               <p>
                  - Adják nekem ajándékul azt a nádsípot.
               </p>
               <p>
                  A figyelő szakasz tagjai Kéri gróf kivételével némán nyujtották
                     kezöket Korn apónak.
               </p>
               <p>
                  A függöny ujra kitárult.
               </p>
               <p>
                  Korn apó pedig leült a figyelő szakasz tagjainak asztalához, mint
                     a ki ezentul hozzájuk tartozónak tartja magát.
               </p>
               <p>
                  A szinpadon, Angela, a kedvencz énekesnő lépett elő. A közönség
                     előre tapsolt kedvenczének, s Korn apó a katonákhoz mindig motyogott valami
                     megjegyzésféléket.
               </p>
               <p>
                  - Ez az Angela, magas urak! Ott született a stájer vashegyek
                     között, a hol sok a tehén s a hol a jó sajtot csinálják: azért olyan vastag. A
                     tehén, magas urak! őskérődző és a kik vele bánnak hijával vannak minden tűznek;
                     Angela azonban kivétel közöttük.
               </p>
               <p>
                  A közönség Angelához kiabált:
               </p>
               <p>
                  - Énekeljen Bécs ostromáról!
               </p>
               <p>
                  - Lotharingi Károlyról, a vitéz herczegről!
               </p>
               <p>
                  - Üres zsebü Frigyes álmát halljuk!
               </p>
               <p>
                  - A csavargó nótáját!
               </p>
               <p>
                  - A vértesek indulóját!
               </p>
               <p>
                  - A zsoldosok vecsernyéjét!
               </p>
               <p>
                  - A jezsuiták siralmát!
               </p>
               <p>
                  - A menyasszony beköszöntőjét!
               </p>
               <p>
                  - A hárem-sóhajokat!
               </p>
               <p>
                  - Az osztrák bánatot!
               </p>
               <p>
                  - A bárányfelhőket!
               </p>
               <p>
                  - A kék Dunát!
               </p>
               <p>
                  - A fekete erdőt!
               </p>
               <p>
                  A kiabálás folyton tartott. Angela megszokta, hogy mindenki
                     kedvencz énekét kiáltsa hozzá, kecses csókutánzásokat szórt a kiabálók közé s
                     nézte, mikor jön a rendező vezénylő botjával.
               </p>
               <p>
                  - Kérjük mi a „magyar tapsost” mondják az ifjak.
               </p>
               <p>
                  - Ah, dehogy! - beszélt a kivánságra Korn apó. - Minek az, magas
                     urak? Árnyékba ügyetlen kertész vet virágot. Síp kell a magyar nótához, nem
                     Angela. Akár gyorspolkát huzatnának a Szent István templom nagyharangjával. Síp
                     kell ahhoz, az én sípom. Igen!
               </p>
               <p>
                  Kéri Gottfried átnézett a szomszéd asztalnál ülő ezredeshez, ki
                     harsány hangon kiáltá:
               </p>
               <p>
                  - Rendező! ide hozzám!
               </p>
               <p>
                  Egy fiatal tisztecskét a rendezőért küldött.
               </p>
               <p>
                  A közönség polgári része látva, hogy a rendező a katonatisztekhez
                     tart, félvén a katonák befolyásától, mindenféle czimekkel illette a
                     boldogtalant.
               </p>
               <p>
                  - Érzi a török jövetelét és katonákra bizza magát - kiabáltak
                     feléje.
               </p>
               <p>
                  A rendező mély meghajlással közeledett Pumilló Teobald ezredeshez,
                     ki nehány szót mondott halkan, majd magasabb hangon folytatá:
               </p>
               <p>
                  - Megránczigálom a fülét, ha nem teszi!
               </p>
               <p>
                  Ezt többen hallották a polgárok közül s gunyosan mondá rá egy
                     fiatal ember:
               </p>
               <p>
                  - Ezek az olasz zsoldosok kiállhatatlanok, mindenütt
                     föltolakodnak.
               </p>
               <p>
                  Az ezredes mit sem hallott a rámondásokból s nagyot ivott az
                     előtte álló vörös borból.
               </p>
               <p>
                  Iszály jól hallott mindent, társaihoz fordulva mondá:
               </p>
               <p>
                  - A hegyes szakállu ezredes veszi át a vezényletet. Mit szól hozzá
                     Korn apó?
               </p>
               <p>
                  - Haragudnám érte, magas urak, ha korcsmárosnak meg volna engedve
                     a harag; de a korcsmárosnak czipellő helyett patát kellene viselni, vagy
                     legalább hasitott körmöt mint az ördögnek.
               </p>
               <p>
                  - Na, na, Korn apó. Mi jutott eszébe?
               </p>
               <p>
                  - A korcsmárosnak haragudni nem szabad. Annak barátságos pofát
                     kell vágni, ha feleségének udvarolnak, és a korcsmárosnék - miután jól
                     táplálkoznak - mutatósak is. Menydörgös menykő! Ha véletlenül valamelyik „jó”
                     vendégnek eszébe jut kotyogós fejjel, hogy tánczolni akar, első dolga
                     megtánczoltatni a korcsmárosnét, s ha a többi vendégnek ezen tetszik kaczagni,
                     a korcsmárosnak hahotázni kell! A vendégek mulatnak, magas urak! az öröm édes;
                     a korcsmáros férjek sorsa savanyu.
               </p>
               <p>
                  A figyelő szakasz tagjai nevettek Korn apó magyarázatán.
               </p>
               <p>
                  - Nem féltékeny talán a hegyes szakállura, Korn apó?
               </p>
               <p>
                  - Mégsem szeretem, ha rendezőmnek sugva adják tovább a szót. Ezek
                     a bevándorolt olaszok, kik nem akarnak élni narancstermő hazájukban és a ki
                     mind lovag czimmel toppan be hozzánk, olyanok, mint a fészketlen varjak, miket
                     társaik kiüznek az erdőbül és melyek a Szent István-templom gót tornyainak
                     csipkéiről kárognak le. Angelával, ugy látszik, bizalmas lábon áll, a miért
                     Angelát elcsapom, ugy is retteg a törököktől, valamelyik fekete máju udvarlója
                     azt mondá neki: „Kisasszony! Kara Musztafa nagyvezir megesküdött: hogy kegyed
                     leend háremének csillaga.” Elcsapom bizonyosan, inkább magam fogok
                     énekelni.
               </p>
               <p>
                  - Az szép lesz, Korn apó.
               </p>
               <p>
                  - Na, na, magas urak. Nem kell gunyolódni. Önök azt kérték tőlem,
                     fogadjam fel a két kóborgó fiut, s én a sípot kértem érte cserébe. Ezzel
                     tisztában vagyunk, most én kérek önöktől nagy szivességet.
               </p>
               <p>
                  - Halljuk.
               </p>
               <p>
                  - Két leányom van.
               </p>
               <p>
                  - Szépek és csinosak.
               </p>
               <p>
                  - És istenfélők, magas urak.
               </p>
               <p>
                  - Együtt imádkozzunk velök?
               </p>
               <p>
                  - Már megint enyelegnek? Nem ugy értem. Az önök védelmébe ajánlom
                     őket.
               </p>
               <p>
                  Iszály és Miklós összenéztek a nem várt kérésre.
               </p>
               <p>
                  - Becsületünkre, Korn apó. Elvállaljuk és teljesitjük
                     kérését.
               </p>
               <p>
                  - Ráadásul a nádsíp mellé, én is csatlakozom társaimhoz, - szólott
                     Zrinyi János.
               </p>
               <p>
                  Kéri ajkán ismét gunyos mosoly futott át.
               </p>
               <p>
                  Az ifjak ujra összeütötték poharaikat, Korn apó tovább csoszogott
                     vendégei sorában s igy gondolkozott:
               </p>
               <p>
                  - Más azt hinné: ebre biztam hájat; de tévedne. Ezek a magyar urak
                     a legvallástalanabbak a világon, vagy különös felekezethez tartoznak, a főeskü
                     náluk: „Becsületemre,” s hallottam, hogy volt köztük, a ki elfelejtkezett
                     becsületére tett fogadásáról, és várfaláról ugrott alá. Ilyen divatot még nem
                     sejtettem a bevándorolt lovag uraknál, bár elég piperkőczök.
               </p>
               <p>
                  A rendező botjával verte a szinpad deszkáját.
               </p>
               <p>
                  - Uraim! Tisztelt közönség! Angela kisasszony, miután nem tehet
                     eleget minden tisztelője kérésének...
               </p>
               <p>
                  - Akkor énekelje: A prágai kartácsot! - zugták a vendégek.
               </p>
               <p>
                  - ...Egy uj éneket fog énekelni.
               </p>
               <p>
                  - A czime!
               </p>
               <p>
                  - Mi a czime? - kiáltotta száz torok.
               </p>
               <p>
                  - Az ének czime uraim és tisztelt közönség: „A nagyravágyó ember
                     sorsa.”
               </p>
               <p>
                  Angela két ujjal fölemelé szoknyáját és énekelt:
               </p>
               <p>
                  Csitt!
               </p>
               <p>
                  - Angela csak Angela marad - volt a közönség itélete. - A dal
                     csinosan kezdődik.
               </p>
               <p>
                  Angela folytatá:
               </p>
               <p>
                  Csitt!
               </p>
               <p>
                  A közönség tapsolt Angelának és kedvencz virágából font, sárga
                     ibolya koszorut nyujtott föl néhány fiatal katonatiszt hódolója, mit Korn apó
                     egy zugolyból ugy látott: mintha Pumilló Teobald intésére adták volna át.
               </p>
               <p>
                  A polgárság ismét kemény hangokat küldött a hadsereg tagjaihoz,
                     kik megelőzték őket az ajándékozásban.
               </p>
               <p>
                  Angela átadta a rendezőnek a koszorut s tovább énekelt:
               </p>
               <p>
                  Csitt!
               </p>
               <p>
                  - Ki volt az? - kiabálá a közönség, mely szokva volt, hogy minden
                     ének élét valamely előkelő személyhez, vagy osztályhoz füzze.
               </p>
               <p>
                  - A kisasszony rejtett verset énekel!
               </p>
               <p>
                  - Miért nem mondja meg: kiről?
               </p>
               <p>
                  - Angela! nyilatkozzék!
               </p>
               <p>
                  A rendező jelt adott botjával, hogy az ének ismét kezdődik.
               </p>
               <p>
                  - Nem hallgatjuk meg, mig nem tudjuk, kiről énekel.
               </p>
               <p>
                  - Na még az volna szép, ha kivánságunkat ki sem elégítené - jegyzé
                     meg egy kövér polgár. Kedvesem! - szólott nejéhez - mit szólsz e
                     makacssághoz?
               </p>
               <p>
                  - Beteg leszek, türelmetlenségben.
               </p>
               <p>
                  Korn apó oda sem hallgatott a lármára, mit szeretett, mint
                     fülemüle a hangya fészket, sőt ilyenkor volt legjobban elemében: a lármában
                     fenhangon gondolkozhatott, senki sem ügyelt beszédjére.
               </p>
               <p>
                  - Ugy van. Örülök, hogy leányaim ilyen pártfogókra akadtak.
                     Hallottam, hogy a török sereg között valami gyomorgörcs pusztit. Az semmi!...
                     Hanem az én szegény, Schmerz Tóbiás, korcsmáros társam esete, ki gyomor-rákban
                     halt meg! Hm. Az a gyomor-rák. Megette Tóbiás barátomat, a ki keresztkomám vala
                     életében Okos dolog volt tőlem, biztositani leányaimat minden veszedelemtől,
                     ezek az olasz lovagok valóságos zseb-rákok: kipusztitják az erszényt, a
                     szekrényeket, a magtárakat, ha valakit cselszövéssel eltesznek az utból. Azon
                     hiznak fel. Lovag és zseb-rák! A Tóbiás rákja ehhez - fiók rák. Menydörgös
                     menykő! nagy lárma van most, szerencsés, a ki süket, nem hallja ezt a sok
                     szamárságot.
               </p>
               <p>
                  A közönség zajgása végre csendesedett, miután a rendező megigérte,
                     hogy az ének végén fogja kimondani, kiről szólt az ének.
               </p>
               <p>
                  Angela az utolsó verset éneklé:
               </p>
               <p>
                  Csitt!
               </p>
               <p>
                  A rendező előállott és hangosan kiáltá:
               </p>
               <p>
                  - Pumilló Teobald ezredes ur szivességéből tudatom a tisztelt
                     közönséggel: ez a Zrinyi Péter nótája.
               </p>
               <p>
                  
               </p>
            </div>
            <div type="chapter">
               <head>
                  A nóta vége.
               </head>
               <p>
                  Egyszerre három kard szökött ki hüvelyéből.
               </p>
               <p>
                  A figyelő szakasz tagjai, Kérit kivéve, villogó aczéllal fordultak
                     az ezredes felé, ki egykedvüen simogatá hegyes szakállát, mintha várta volna e
                     jelenetet.
               </p>
               <p>
                  - Ön szemtelen, Pumilló Teobald! - kiáltá feléje Zrinyi János, -
                     igaz embereket csufol meg, midőn képzelt királyokról csufondáros verseket
                     énekeltet.
               </p>
               <p>
                  - Talán az urfi is arról álmodozik? - veté vissza gunyosan az
                     ezredes és kardot rántott kiséretével együtt.
               </p>
               <p>
                  A közönség megszeppenve maradt helyén, a poharakhoz senki sem
                     nyult.
               </p>
               <p>
                  Miklós és Iszály annyit értett a lefolyt eseményből, hogy
                     bajtársuk apjáról könnyelmü nótát énekeltetett egy katona, kinek kard van az
                     oldalán. Az apród-iskolában társaiktól hallották a multak nagy eseményeit,
                     Pumilló Salvator esetét, és Zrinyi János iránt ösztönszerü szeretetet, Pumilló
                     Teobald iránt utálatot éreztek. Minden tétovázás nélkül rohanni akartak az
                     előttük álló katonákra.
               </p>
               <p>
                  E pillanatban egy igen elmés készülék más irányt adott a kitörni
                     készülő veszedelemnek.
               </p>
               <p>
                  Korn apó lépett közbe s ő biztos eszközzel tudta megakadályozni a
                     fogadójában történhető tettlegességeket.
               </p>
               <p>
                  Az egész udvart ólommécsekbe mélyedő olajos kancsók világitották,
                     fölöttük a lángot szabályosan szétteritő kerek koppantyuk voltak elhelyezve,
                     melyek egy központi rántásra ráestek az ólom-mécsek kanóczára. Ilyenkor mély
                     sötétség következett be a fogadó udvarán.
               </p>
               <p>
                  - A macska a sötétben is fog egeret, a bagoly sötétben udvarol a
                     másik bagolynak, de sötétben nem lehet verekedni! s nálam a lámpák kialudtak; -
                     szokta mondani másnap, a vizsgálóbirónak Korn apó, a ki irtózott a
                     tanuzástól.
               </p>
               <p>
                  „A fogadó jó hire minden módon föntartandó.” Ez volt elve, ebben
                     az irányban ügyes volt mindig, s azonkivül, Korn apó, kit mindenki e néven
                     szólitott harmincz éves kora óta, gyülölte az idegeneket, ma pedig szerződésre
                     lépett a figyelőszakasz tagjaival.
               </p>
               <p>
                  Jól látta a titkos szemintéseket, miket Kéri és Pumilló váltottak
                     egymással s miután látott, gyanakvó természete sejttette vele, hogy azok
                     terveznek valamit s ez a valami rossz.
               </p>
               <p>
                  Azt tartotta, hogy a korcsmáros különböző helyzetü vendégeitől
                     sokat hall és igy sokat tud a politikai, községi eseményekből, sokszor többet
                     is annál, a mit tudnia szabad. Egyszersmind azt is állitotta, hogy minden
                     korcsmáros koponyája egy nagy könyv, s a könyvnek lapjai tele vannak irva
                     titkos dolgokkal, miket mámorban jegyeznek föl, önfeledten. Feleségének sokszor
                     mondá szakgatott recsegő hangján:
               </p>
               <p>
                  - Fannikám. Az én könyvemnek van egy nagy csattja: a nyelvem.
                     Harminczkét fogam ép, mint valami pánczélverő tőr, ha a csat szátyárkodni
                     akarna, közé veszem s ijedtében hallgat.
               </p>
               <p>
                  A mécsek kialvása után a sötétségben az ő harsány szava
                     hangzott:
               </p>
               <p>
                  - Tisztelt közönség! A tiszturak távoznak békével; a mécsek pedig
                     azonnal kigyulnak.
               </p>
               <p>
                  Ugy történt. Az ezredes és kisérete megkezdte a kivonulást, a
                     három fiatal ember nyomon követé.
               </p>
               <p>
                  Korn apó egy ételhordó legényhez ugrott a sötétben és annak adta
                     az utasitásokat:
               </p>
               <p>
                  - Ha a katonák távoznak, huzzák föl a koppantyukat azonnal.
                     Gyujtsák föl a mécseket. Ha valami bolond még van a szinpadon: énekeljen,
                     tánczoljon; de a közönségből senkit ne bocsássanak az utczára.
               </p>
               <p>
                  A távozó katonák után rohant az asztalok, székek utvesztőjében,
                     kiket még az udvarban utólért.
               </p>
               <p>
                  Megösmerte Zrinyi Jánost s kardszijjába kapaszkodott.
               </p>
               <p>
                  - Apja halálának emlékére kérem, magas uraság, ne menjen
                     utánuk.
               </p>
               <p>
                  A meglepett fiatal embert berántotta egy szobaajtón, mely a
                     kaputorokba nyilott s valószinüleg a kapusé volt.
               </p>
               <p>
                  - Mit akar velem, Korn apó? Nekem mennem kell, bocsásson, vagy
                     magát is kiviszem ajtójával együtt.
               </p>
               <p>
                  - Üljön le uram és ne türelmetlenkedjék. A kapu be van csukva, mig
                     a kapust előkeritik, figyelmeztetnem kell valamire. A tiszt urak csak a kapun
                     kivül kezdik meg a verekedést, ha ugyan megkezdik, mert tudják: hogy az udvaron
                     történt verekedésekért rangvesztés és börtön jár, mit Lipót császár, a bibliás,
                     irgalom nélkül kioszt verekedő tisztjeinek, birodalmi székvárosában.
               </p>
               <p>
                  - Beszéljen, Korn apó; de gyorsan. Nem akarok elbujni az ezredes
                     elől.
               </p>
               <p>
                  - Én pedig azt tanácsolnám, bujjék el.
               </p>
               <p>
                  - Mint nyúl a róka elől.
               </p>
               <p>
                  - Igen. Mint a nyúl, vagy mint a leveli béka a napsugár elől,
                     magas uraság. Fülem nagy, fülem tölcsérje tág s jól hallok vele mindent.
                     Szemeim épek, mint a nemes gyöngy a kagylóburokban; egy arczfintoritásból
                     olvasok vele - és sokat hallottam az ön apjáról, arról a nagy emberről, kinek
                     vagyona fejedelmek vagyonát meghaladta. Sokat hallottam önről. Apját
                     lenyakazták: mert féltek tőle, hogy király akar lenni, hermelinnel nyakában,
                     aranyjogarral trónja asztalán, sulyos karddal kezében. Ön egyetlen fia, nem
                     akar az lenni, apja sem vágyott rá, mégis annak képzelték, önre is ráfogják.
                     Ellenségei vannak. Pinczém zugolyában gomba nő, ellenségek ösztönszerüleg
                     támadnak. Az emberi érzelem rózsáskert és fertő, salak és mézpatak friss vize
                     és méreg. Ne menjen ön verekedni, hanem szökjék meg, fusson országokon tul. Itt
                     lépre csalják, cselt szőnek ellene, s kár eldobni ifju életét. Én láttam ma
                     este, midőn Kéri gróf az olasz ezredessel titkos szempillantásokat váltott, s
                     ha nem fut előlük, halál menyegzőjére ér lassu lépteivel is.
               </p>
               <p>
                  - Meg van bolondulva, fogadós ur? Ki bánthatna engemet? Nincs
                     nekem ellenségem.
               </p>
               <p>
                  Korn apó összerántotta magát, mint valami sün, és szeretett volna
                     a kezében tartott vörös sapkába bujni.
               </p>
               <p>
                  - Elmondtam, uram.
               </p>
               <p>
                  - Hozzám mindenki jó, és sok jó barátom van.
               </p>
               <p>
                  - Senkije sincs.
               </p>
               <p>
                  Az ifju összerezzent ez utóbbi szavakra, valami fagyasztó igazság
                     volt abban a mondásban.
               </p>
               <p>
                  Valóban nem volt senkije.
               </p>
               <p>
                  Egyedül állott a világon.
               </p>
               <p>
                  Apja nagy vagyonát elkobozták, egyetlen öröksége: a neve, félelmes
                     volt sok hatalmas előtt, mert egy nemzet füzte hozzá reményeit.
               </p>
               <p>
                  Erre nem is gondolt ez ideig. Azt tudta, hogy idegenek környezik;
                     de az idegenek barátságos arczot mutattak.
               </p>
               <p>
                  Nem vétett senki ellen.
               </p>
               <p>
                  Hazáját sem ösmerte jól.
               </p>
               <p>
                  Megsajnálta, hogy a fogadósnak azt mondá: meg van bolondulva?
               </p>
               <p>
                  E perczben tünt föl előtte, mennyire egyedül van, s csaknem
                     elfelejtette az ezredes sértését.
               </p>
               <p>
                  A szoba sötét volt, csak Korn apó parázsszemeit látta villogni.
                     Megszólitá:
               </p>
               <p>
                  - Csakugyan oly sok ellenségem van?
               </p>
               <p>
                  - Hajh, de mennyi!
               </p>
               <p>
                  - Nos, ha oly sok ellenségem van, akkor szemükbe kell néznem
                     azoknak, kell tudnom: mit akarnak velem, miért ellenségeim - Két jó barátom
                     van: Miklós és Iszály! Három ilyen fiatal ember, mint mi vagyunk, kivágja magát
                     minden veszedelemből, Korn apó!
               </p>
               <p>
                  - Ha verekedni kell.
               </p>
               <p>
                  - Más mi kellene hozzá?
               </p>
               <p>
                  - A mit fiatal emberek nem tudnak: kétszinüsködés, alázat. Azonban
                     ez is kevés. A kétszinüsködésre százszinüvé válnak ellenségei, alázatukkal
                     árulójává.
               </p>
               <p>
                  - Mit kellene tennem?
               </p>
               <p>
                  - Itt hagyni Bécset, hol fogoly volt mindig.
               </p>
               <p>
                  - Ha fogoly volnék, szöknöm kellene.
               </p>
               <p>
                  - Hát szökjék! A fürjet hiába tartják buzaszemmel, friss vizzel a
                     kalitkában; a fekete rigónak hiába rakják elébe a nádmézet, mindegyik kivágyik
                     a fogságból. Az első a buza tövéhez buvik s ott várja, mig a kalász szemet
                     perget a barázdák szinére. A másik berkek sűrüjében csattog, napi élelme egy
                     sovány hernyó, egy kemény bogár; de nézze örömét ott, tolla fényét, hangja
                     tisztaságát s eszébe jut, hogy azért van ez, mert szabad! Menjen uram e
                     városból, még ez éjjel, szökjék! Kéri gróf és Pumilló ezredes csere-szemvágása
                     alatt valami lappang, mi vesztét okozhatja.
               </p>
               <p>
                  - Ha megyek, sem történhetik oly gyorsan s nem hiszem, hogy
                     annyira sietős volna.
               </p>
               <p>
                  - Attól tartok, most is késő, uram. Ha a támadás megkezdődik, az
                     már a harcz.
               </p>
               <p>
                  - De miként szökjem? A városba már katonai őrség szolgál minden
                     éjjel, a kapuk őrizve vannak?
               </p>
               <p>
                  - Óh, jó uram, ez a legkisebb baj. Van önnek egy öreg szolgája:
                     Korn apó. Én, a ki gyülölök minden igazságtalanságot s kész volnék a császárhoz
                     menni panaszra, ha valamiért megbirságolna a rendőrség. Én mindennap kijárok
                     vajat, füstölt húst venni a falusi piaczokra. Kocsisom vigan hajt az őrség
                     között el, kiviszem virradóra és ön fogja hajtani szürkéimet, melyek elég
                     gyorsan futnak. A madár kirepül kalitkájából, a párducz átugorja a tőrt. Menjen
                     lóhalálába haza. Ott már régen folyik a harcz, ön tudhatja miért, én nem tudom,
                     nem értem, egyszerü fogadós vagyok, ki a felesége által himzett vörös sapkában
                     jár, borait és szakácsa főztét dicséri vendégeinek.
               </p>
               <p>
                  - Barátaimtól el sem bucsuzzam?
               </p>
               <p>
                  - Átadom én a bucsuszót.
               </p>
               <p>
                  - De azok most életöket veszithetik?
               </p>
               <p>
                  - Ne tartsunk attól, nem féltem barátjait. Ha kilyukasztják az
                     olasz bőrét, akkor sem lesz semmi bajuk, azoknak hatalmas pártfogója van!
               </p>
               <p>
                  - Ki volna az a hatalmas pártfogó?
               </p>
               <p>
                  - Mózes atya.
               </p>
               <p>
                  - Az egyszerü pap.
               </p>
               <p>
                  - Igen, de a császár nála tartja a jobbik eszét s annak
                     társalgásánál melegszik fel.
               </p>
               <p>
                  - És ön, Korn apó, azt hitte: megszökném, midőn barátaim bajba
                     vannak? Köszönöm jóakaratát, elégedjék azzal, hogy meghallgattam; de ha
                     csillagokkal volna kirakva az ut, melyen indulnom kell, akkor sem megyek, jó
                     Korn apó. Hah! A kardok csattognak az ablak alatt. Sikoltást hallok. Ki az
                     utczára!
               </p>
               <p>
                  Az ajtónak ugrott, mit Korn apó, egy gyors szökéssel kiugorva,
                     visszacsapott és bezárt.
               </p>
               <p>
                  Zrinyi János verhette a nehéz ajtót, nem mozdult sarkából; Korn
                     apó pedig sietett a kapu elébe, honnan a kardok csattogása hallatszott.
               </p>
               <p>
                  Midőn Pumilló és kisérete a kapuhoz értek, meglepetve látták, hogy
                     az be van csukva.
               </p>
               <p>
                  - A kapust elő kell keriteni, itt nem verekedhetünk - sugá Pumilló
                     egyik társa fülébe. - A játék különben jól indul, az urfi lépre hág.
                     Mindenesetre az utczára kell vinni bőrét. Ha megöljük, az is érdemül
                     számitódik, ha botrányt csinál, az ő kárára megy. Hej! kapus, - elő a
                     kapukulcsokkal!
               </p>
               <p>
                  Kiséretéből két tiszt és Iszály elrohantak a kapust keresni,
                     Miklós maga maradt.
               </p>
               <p>
                  Makacs fejével elhatározá, hogy minden esetre verekedni fog velök.
                     Mit bánta, hogy magasabb rangu tiszt volt ellenfele! Tanulták ugyan, hogy
                     vannak kisebb és nagyobb rangu emberek; de ők abból a levegőből léptek át, mely
                     alatt nem volt rang az emberek között, és midőn az iskolából kiléptek, azonnal
                     ott találták magukat a legmagasabb rangu emberek körében.
               </p>
               <p>
                  A két véglet rokonnak tünt fel előttük, az emberek ott is emberek
                     voltak, itt is. A báránykaczagány alatt otthon senki sem didergett, itt fütött
                     kályhák mellett is köhögtek az aranynyal diszitett bársony kelmékben. Otthon is
                     megéheztek és jóllaktak, itt is megéheztek és jóllaktak: ennyiből állott
                     itélkezésök sorsuk változásán. A két véglet között nem vették észre a roppant
                     mélységet, mi annyira veti azokat egymástól. Még nem tudták fölfogni nagyságát
                     a helynek, hová jutottak s szerették Zrinyi Jánost mint jó barátjukat; nem
                     ösmerték a születés esélyét, sorsuk szeszélyét, mely káprázatos magasra dobta
                     őket oly korán.
               </p>
               <p>
                  Verekedni akart s dühösen kiáltott az ezredesre:
               </p>
               <p>
                  - Fölösleges időtöltés várni a kapust, a kardok szeme sötétben is
                     jól lát, itt elfutni sem lehet, ezredes ur!
               </p>
               <p>
                  Pumilló nem válaszolt a dühösködőnek, hanem folytatá előbbi
                     beszédjét:
               </p>
               <p>
                  - Zrinyi János már odabent elvesztette magát, midőn kardot rántott
                     ránk a gunyoló énekért. Mi az utczán következik, az csak folytatás leend.
               </p>
               <p>
                  - Hátha védeni fogják s azt mondják róla: felháborodása jogos
                     volt? - szólott a kapu árnyékába huzódott katona.
               </p>
               <p>
                  - Ne féljen attól, kedvesem. Egy ember, ki félelmes volt a
                     hatalmasok előtt, félelmes annak maradéka is. Benne van ez a véröröklésben, s
                     ha a véröröklés mást mutat a valóságban, nem mutat mást a képzeletben. A
                     képzelet nem szereti nézni a valót, nem mérlegeli az állapotot, de itél, és ha
                     gyülöl, attól nem fog eltérni soha! A hatalmasoknak mi vagyunk harczeszközeik,
                     és ha jól müködünk, kifényesül sorsunk jövője.
               </p>
               <p>
                  - Ön szellemes férfiu, ezredes. Barátjai azonban el fogják mondani
                     a valót.
               </p>
               <p>
                  - Eh! ne féljen azoktól. Vannak ebek, kik medvebőrtakarón hálnak s
                     gazdájuk teritő nélkül fekszik le, nehogy zavarja azok alvását. Azonban ki
                     hallotta valaha, hogy ebek tanácsát követnék? Mindenkinek az a zene költ
                     lelkében viszhangot, a melyet ért. A gyülöletnek csak gyülölet a testvérje,
                     szeretetnek a szeretet. Gyülölet szeretete az: ha rokon hangon, viszonyló
                     érzéssel segitjük a gyülölet czélját s legszebb vonása, becses fegyvere e
                     tulajdonságok egybefolyásának, az árulkodás.
               </p>
               <p>
                  Miklós közbe kiáltott:
               </p>
               <p>
                  - Talán megsüketült? ezredes ur!
               </p>
               <p>
                  - Aligha, fiatal ember - felelt Pumilló.
               </p>
               <p>
                  - Azt hiszem, igen nehezen is menne önnél: fülei óriás
                     példányok.
               </p>
               <p>
                  Pumilló ezredest hidegvérüsége elhagyta, Miklós felé rohant, ki
                     teljes dühvel várta a verekedés kezdését.
               </p>
               <p>
                  A kapus ekkor érkezett meg a kulcsokkal, ez vissza adta Pumilló
                     nyugodtságát és a kapu felé indult.
               </p>
               <p>
                  Miklós melléje ugrott.
               </p>
               <p>
                  - Szökik, ezredes ur?
               </p>
               <p>
                  Pumilló ajkaiba harapva sziszegé vissza.
               </p>
               <p>
                  - Elpusztitom a föld szinéről fiatal ember, csak várjon idejére.
                     Bátyám haláláért füleiből készittetek taplómnak erszényt.
               </p>
               <p>
                  Miklós vissza sziszegett:
               </p>
               <p>
                  - Én pedig nem adok arra időt, hogy taplóba üsse a szikrát; hanem
                     átütöm vértjét és testvérbátyja után küldöm, hogy ne unatkozzék rokonok
                     hiányában, s füleimbe arany csüngőt hordok emlékül.
               </p>
               <p>
                  Nem távozott az ezredes mellől, kardját erősen szoritá
                     öklében.
               </p>
               <p>
                  A kapu kinyillott és az utcza közepére futottak. Pumilló kénytelen
                     volt védő állást foglalni, Miklós előre nyujtott karddal rohant rá.
               </p>
               <p>
                  - Csak egy percznyi időt kérek, fiatal ember, mig egyik barátommal
                     beszélek, azután viszem el füleit, és köszönje meg, ha addig élni hagyom.
               </p>
               <p>
                  Miklós leereszté kardját, s Pumilló az utcza tulsó oldalára
                     futott, hol köpenyegébe huzódva Kéri állott. Mástól észre sem véve, azt szólitá
                     meg:
               </p>
               <p>
                  - Zrinyi János nem jött velünk, ez változtat dolgunkon. Ugy
                     látszik óvatos.
               </p>
               <p>
                  - Valószinüleg haza menekült.
               </p>
               <p>
                  - Akkor előzze meg. Beszélje el, hogy a császár egyik leghivebb
                     tisztjére nyilvános helyen kardot rántott. Itt az idő, hogy ártalmatlanná
                     tétessék örökre.
               </p>
               <p>
                  - Sietni fogok a hirrel.
               </p>
               <p>
                  - És küldjön katonai őrséget, a ficzkók verekedni akarnak, legyen,
                     a ki fölszedje őket.
               </p>
               <p>
                  - Kemény dolog lesz itt, ezredes. E fiatal emberek a hadapród
                     iskola kitünő növendékei voltak és gondtalanul vakmerők.
               </p>
               <p>
                  - Nekem különben Zrinyi Jánossal van dolgom csupán és ha valami
                     történnék itt, az ő terhére jelentse be.
               </p>
               <p>
                  - Helyes, azonnal indulok.
               </p>
               <p>
                  Pumilló visszatért kiséretéhez és harsányan kiáltá:
               </p>
               <p>
                  - Menjünk, urak!
               </p>
               <p>
                  - Füleimmel mi történik, ezredes? - kérdé Miklós.
               </p>
               <p>
                  - Az ön bátorságától szijjfüggőt tüznek bele a tatárok, ha
                     valamikor elébük kerül, fiatal ember.
               </p>
               <p>
                  Most már nemcsak Miklós, de Iszály is dühösen rohanta meg
                     Pumillót, ki e szavakkal fordult két lovastiszthez:
               </p>
               <p>
                  - Végezzenek az urakkal, aztán jőjjenek utánunk sietve, hajnalban
                     indulunk.
               </p>
               <p>
                  A két tiszt összeütötte kardját velük s néhány forduló után az
                     egyik lovastiszt fölsikoltott, Iszály kardjának hegye hónaljába furódott.
               </p>
               <p>
                  Korn apó erre a sikoltásra ugrott ki a szobából és szerencséje
                     volt még látni, mint ütötte át Miklós ellenfelének vértjét.
               </p>
               <p>
                  Ugyanekkor fordult be az utcza sarkára egy polgári őrjárat, a
                     verekedők felé tartva.
               </p>
               <p>
                  Korn apó Zrinyi János ajtajához rohant vissza s felnyitotta.
               </p>
               <p>
                  - Tévedésből csukódott be, uram. Siessen az utczára
                     barátjaihoz.
               </p>
               <p>
                  - Ah! Korn apó, furcsa tévedés volt az, s minden jó intései
                     daczára szeretném keresztül ütni aczélommal.
               </p>
               <p>
                  - Higyje meg, magas uraság, semmi rossz szándék nem vezetett; de
                     most már siessen, ott találja őket az út közepén, én is követem.
               </p>
               <p>
                  Az őrjárat ekkorra a verekedés szinhelyére ért, hol a két
                     holttestet találta a földön és a két hadnagyot, hüvelybe dugott kardokkal.
               </p>
               <p>
                  A polgári őrség vezetőjének éles szeme azonban egy harmadik alakot
                     is fedezett föl, ki a fal mellé huzódva, igen gyanus mozdulatokat tett a tovább
                     illanásra.
               </p>
               <p>
                  A nádsipos fiu volt, ki jóakaróinak sorsát leste.
               </p>
               <p>
                  Az őrség vezetője nyakon fogta.
               </p>
               <p>
                  A fiu keservesen sikoltott fel a szoritás alatt és sápadt arczára
                     könycseppek görögtek.
               </p>
               <p>
                  De fogsága nem soká tartott.
               </p>
               <p>
                  Az őrség vezetője elé lépett Zrinyi János, e szavakkal:
               </p>
               <p>
                  - Széthasitom fejét, ha el nem bocsátja a fiut.
               </p>
               <p>
                  A jámbor polgártiszt rémülten bocsájtá el rabját: a polgárőrök már
                     futni akartak, Korn apó harsány szava hangzott:
               </p>
               <p>
                  - Ah, magas uraság - mondá Zrinyi Jánosnak - tegye helyére azt a
                     jó vasat, szelid polgárok ezek, s az ostrom hirére kötöttek kardot.
               </p>
               <p>
                  - Ha a fiunak nem lesz semmi baja.
               </p>
               <p>
                  - Semmi baja nem lesz, hiszen szolgálatomba szegődtették és nálam
                     nem történik semmi baja. A polgárőrség tisztje keresztfiam: fia boldogult
                     Schmerz Tóbiás barátomnak: Schmerz Ajax. Miért kereszteltetett Ajax névre, csak
                     Tóbiás barátom tudná megmondani, mert életében soha sem mondta meg és Ajax fiam
                     nem vérengző ember, bár tulajdonosa a Szakállas ágyugolyónak, mely igen előkelő
                     fogadó.
               </p>
               <p>
                  Aztán a polgárőrséghez fordulva szónokolá:
               </p>
               <p>
                  - Polgártársak! A török hadsereg közeleg. Minden fegyverfogható
                     emberre szükség van, s előttünk, két férfiu hullája fekszik a porban. A
                     tettesek eltávoztak és a katonai őrség azt fogja mondani: a polgárőrséggel
                     tüztek össze, kiknek vitézsége messze földön hires. Ez babért hoz a
                     polgárőrségre és rátok, kik elviszitek kapum elől.
               </p>
               <p>
                  Távolról hallatszott a katonai őrség dobogása, és a polgárőrség,
                     Schmerz Ajax vezetőjükkel együtt elrohantak, mintha őket üznék.
               </p>
               <p>
                  A figyelő szakasz tagjai ámulva nézték Korn apót.
               </p>
               <p>
                  - Se baj, urak - mondá ez - a polgárőrség tagjai nem fognak tudni
                     az itt történt esetekről semmit, még ha kínpadra vonnák is őket. Azokat
                     földicsértem és megtalálták elég gyorsan az elvezető utat, önök is menjenek
                     haza, a katonai őrséggel csak részegek bajlódnak.
               </p>
               <p>
                  Korn apó a fogadó udvarába lépett, becsukta maga után a kaput.
                     Bent folyt a bohózás s mindenki a szinpadra ügyelt, senki sem gondolt azzal, a
                     mi kint történt. Korn apó pedig ott járkált közöttük, élénken figyelve
                     mindenkire s fogait csikorgatva suttogá:
               </p>
               <p>
                  - A nádsipos gyerek künn maradt s ilyen nagy szamár mint én,
                     aligha van bibliás Lipót birodalmában; de nem mehetek ki, mig a vendégek nem
                     oszlanak, oda künt baj van.
               </p>
               <p>
                  A három jó barát nyugodtan indult hazafelé, kardjukat hónuk alá
                     fogva csevegtek.
               </p>
               <p>
                  - Barátaim - mondá Zrinyi János - Korn apó mindenfélét beszélt
                     össze-vissza. Azt állitá: veszedelem fenyeget s kért, szökjem előle. Az öreg
                     alighanem hizelgett s jót nevettem rajta. Mi baj érhetne? Holnap indulunk a
                     császárral, mi együtt leszünk s ha észreveszünk valami veszélyt, megforditjuk
                     lovaink fejét Magyarország felé. Azt hiszem, nem hagytok el? Hárman keresztül
                     törünk ellenségeinken.
               </p>
               <p>
                  A három fiatal ember kezet fogott. E kézfogás volt a frigykötés.
                     Azután szobáikba siettek, mely a császári testőrök szobái mellett volt.
               </p>
               <p>
                  Félóra mulva Kéri Gottfried rontott be hozzájuk e szavakkal:
               </p>
               <p>
                  - Miklós és Iszály! ő felsége a császár hivat benneteket,
                     öltözzetek át és jelentkezzetek nála.
               </p>
               <p>
                  A két hadnagy legkevésbé félt a császártól, kiről hitték, hogy
                     igazságos és nem fogja őket keményen büntetni a két lovastiszt haláláért, ha
                     már ezért hivatná őket. Néhány percz mulva díszruhájukba öltözve, siettek a
                     császár elé.
               </p>
               <p>
                  Midőn eltávoztak, a testőrök kapitánya lépett be Zrinyi
                     Jánoshoz.
               </p>
               <p>
                  - Éppen jó, hogy itt találom az urakat. Parancsom van tudatni,
                     hogy indulni fognak Pumilló csapatjával még ez órában. Az udvar holnap reggel
                     indul Bécsből s távol marad, mig az ostrom tart. Pumilló ezredes az udvari
                     kiséret előcsapatát vezeti s önök ahhoz osztattak be.
               </p>
               <p>
                  Zrinyi János és Kéri Gottfried utra készen voltak és a
                     testőrkapitány indulásra szólitotta fel őket.
               </p>
               <p>
                  - Társaink nem jönnek velünk? kérdé Zrinyi János.
               </p>
               <p>
                  - Valószinüleg a császár kiséretében utaznak, majd az uton
                     találkoznak velük.
               </p>
               <p>
                  - Kapitány ur még itt marad?
               </p>
               <p>
                  - Itt maradok. Bevárom társaikat.
               </p>
               <p>
                  - Helyes! Mondja meg nekik, hogy köszöntöm.
               </p>
               <p>
                  A kapitánynak jó darab ideig kellett várnia, mig amazok
                     megérkeztek s kiváncsian kérdezé:
               </p>
               <p>
                  - Nos, mi hirt hoznak a figyelő szakasz tagjai a császártól?
               </p>
               <p>
                  - Kapitány ur, a császár rendkivül kegyes hozzánk, felelé Miklós.
                     Megbizott bennünket, hogy Bécs ostroma alatt a várost védő parancsnoksággal és
                     a künnlevő hadak vezéreivel tartsuk fönn az összeköttetést.
               </p>
               <p>
                  - Ah, uraim, ne tréfáljanak, hiszen az egyértelmü száz
                     halállal.
               </p>
               <p>
                  - S mi örülünk rajta, kedves kapitány. Már el is osztottuk
                     magunkat. Én Sobiesky János lengyel király hadához indulok, onnan annyiszor
                     jövök vissza, a hányszor szükséges leend. Iszály Lotharingi Károly herczeghez
                     megyen. Elvégezzük a ránk bizottakat emberül és az ostrom után ismét
                     találkozunk önnel is, kedves kapitány.
               </p>
               <p>
                  - Ugy legyen urak. Ha megnősülök, falujukból hozom
                     menyasszonyomnak a Boldogasszony képét: akkor ott születnek az igaz védszentek,
                     Isten velünk.
               </p>
               <p>
                  - Hahó, kapitány ur! Hol vannak a társaink?
               </p>
               <p>
                  - Az előcsapattal indultak meg, jőjjenek az udvarra, még hallják a
                     patkók csattogását.
               </p>
               <p>
                  A patkók csattogását valóban hallották. A két fiatal ember az
                     udvaron maradt sokáig, füleiket a földhöz nyomva hallgatták a távolodó
                     csattogást. Iszály egyszerre felugrott:
               </p>
               <p>
                  - Mintha lövést hallottam volna a patkók hangjának veszte után,
                     Miklós.
               </p>
               <p>
                  - Lehet, valami vadász les vadra, a pagonyokban.
               </p>
               <p>
                  Nem gondolták, hogy a lövést megelőzőleg lefolyt egy rövid,
                     szomoru játék.
               </p>
               <p>
                  A lovas csapat alig hogy elhagyta a várost, Pumilló ezredes
                     „állj”-t vezényelt és gúnyosan tette kezét a Kéri mellett lovagló Zrinyi János
                     kardjára.
               </p>
               <p>
                  - Zrinyi Péter fia: Zrinyi János, felsőbb parancs folytán foglyom,
                     s parancsom van a tiroli Rottenburg börtönébe vinni.
               </p>
               <p>
                  Zrinyi János kardjához kapott s Kéri Gottfriedre nézett.
               </p>
               <p>
                  Kéri gúnyosan kaczagott szeme közé, mintha mulattatná ama jelenet,
                     midőn Zrinyi János kardját elveszik.
               </p>
               <p>
                  - Ez pompásan sikerűlt, ezredes ur, mondá Pumillónak.
               </p>
               <p>
                  - Egy királylyal kevesebb van a birodalomban, gróf úr. Jó lenne,
                     ha szétnézne a csapat körűl, nem szeretném, ha valaki korábban vinné meg a hírt
                     nálam.
               </p>
               <p>
                  Kéri a bokrok közé ugratott s egy guggoló alakot vett észre, ki
                     egy bokor mellől nézte a lefolyt eseményt.
               </p>
               <p>
                  A nádsípos fiu volt.
               </p>
               <p>
                  Meg akarta köszönni Zrinyi János jóságát, hogy kimentette a
                     polgári őrség kezéből, azért futott utána.
               </p>
               <p>
                  Kéri fölemelte pisztolyát és lőtt.
               </p>
               <p>
                  A fiu hanyatt bukott a lövés után, kiömlő piros vérét a száraz
                     homok szívta föl.
               </p>
               <p>
                  Ott porladt. Az erdőkből fölkanyarodó hollósereg siettette
                     enyészetét.
               </p>
               <p>
                  Zrinyi János pedig nehéz börtönben sínylett ezután, hozzá nem
                     jutottak a természet vad madarai.
               </p>
               <p>
                  
               </p>
            </div>
            <div type="chapter">
               <head>
                  Férfikorban.
               </head>
               <p>
                  Forditsunk az idő lapjain s odább leszünk tizenöt
                     esztendővel.
               </p>
               <p>
                  Bécs ostrománál kezdődött az élet-halálküzdelem a hatalmas hóditó
                     nép és ősi fészkét védő régi nemzetek között.
               </p>
               <p>
                  Két eszme választotta el ezeket egymástól, de elválasztotta, mint
                     a tüzet a víztől.
               </p>
               <p>
                  Egyik eszme Mohamed tanában, másik eszme Jézus hitében élt,
                     mindegyiknél tisztán, mindegyik a maga hit-hőseitől várva üdvét.
               </p>
               <p>
                  A keleti félhold hóditani akart, a Jézushivők védték magukat és
                     ezek győztek.
               </p>
               <p>
                  A Habsburg-háznak sohasem voltak fényesebb napjai a tizenöt évnél,
                     Magyarország földje volt a csaták nyilt piacza már kétszáz éven keresztül s
                     ennek dicsőségét is ő aratta.
               </p>
               <p>
                  Bár a csatatér ellene kiált minden hitnek, melyben emberszeretet
                     van, a lelki eszmék utjain haladó reménység szövevénye mégis ott szerzi jövő
                     hite zománczát s olyan kétszáz év, egy kisebb nemzet történetében, mint a mily
                     kétszáz évet akkor élt a nemzet, ha van nagy kor s annak a szenvedésekben
                     dicsőülése: ugy a dicsőülésen a magyarság dicsősége ragyog.
               </p>
               <p>
                  S benne van az örök erő, mely intve bátoritja, példázza e nemzet
                     fiait az állhatatosságra, a mit megkíván tőlük minden kor, mely az időnek
                     világutján rohan tovább, tovább.
               </p>
               <p>
                  A figyelő szakasz tagjait élve találjuk, szobájuk ugyanaz, a
                     melyik akkor volt, midőn az udvarhoz kerültek, és Lipót késett tervének
                     keresztülvitelével, számuk e miatt nem szaporodott.
               </p>
               <p>
                  Ez ok várakozó helyzetüket kiváltságos szinüvé tette a testőrök
                     előtt, s nem egyszer voltak a guny és irigység tárgyai.
               </p>
               <p>
                  Hanem erről nem tudtak semmit, azt sem tudták, hogy lakásukat
                     „Medve-odu”-nak nevezték el.
               </p>
               <p>
                  A Medve-oduban kiteritett térképet vizsgálva találjuk Beregi
                     Miklós és Dragan Iszály őrnagyot.
               </p>
               <p>
                  Ide emelkedtek az elmult tizenöt év alatt rangban, s ha
                     táborozásokban résztvettek, ott a katonai fizetést, itthon testőrszázados
                     fizetést huztak. Hanem az egykor oly szép, selymes ifju arczok ijesztően
                     megváltoztak.
               </p>
               <p>
                  Iszály magas alakján ma is pompásan festett az egyenruha.
               </p>
               <p>
                  Szögletes, középmagas homloka; fekete ábrándos tüzü szeme; horgas
                     román orra; gúnyos, élczelődésre minden pillanatban kész ajkai egyikévé tették
                     ama szép embereknek, kik veszedelmesek a férjekre, a kiknek szép feleségök
                     van.
               </p>
               <p>
                  Beregi Miklós csaknem egész fejjel volt alacsonyabb társánál,
                     mindazáltal nagyobbnak látszott a középmagas embereknél.
               </p>
               <p>
                  Szépen domborult redőtlen homloka alatt mélyen benn ülő barna
                     szemei, előretörő magas sasorra, inkább széles arczcsontjai a merész emberre
                     vallottak, és vastag, a szem végétől erősen felhajló sűrü szemöldöke csak
                     növelte merészsége látszatát, mit a rövid, barna bajuszszal árnyékolt, kedves
                     metszésü száj szeliditett.
               </p>
               <p>
                  Hatalmas vállai, előre domborodott széles melle szinte sulyosnak
                     látszottak; pedig birt patkány fürgeségével, fürkésző szilajsággal, támadó
                     hévvel, czövek-állhatatossággal.
               </p>
               <p>
                  Az akkori idők osztrák katonai szokása ellenére, szakált egyik sem
                     viselt.
               </p>
               <p>
                  És a két férfiu arcza annyira tele volt sebhelyekkel, hogy a
                     forradások egymást keresztező vonalai az előttük fekvő térképnek pókháló-forma
                     vonalszálaihoz hasonlitottak.
               </p>
               <p>
                  A sebhelyek az arczon nem voltak mélyek, de a fejtetőn alig
                     takarta sűrü hajuk a mély vágások barázdáit.
               </p>
               <p>
                  Bécs ostromának nyomai voltak azok, hol hihetetlen bátorsággal
                     kilenczszer tették meg az utat a szabaditó hadseregből Bécs parancsnokához, az
                     ostromló hadseregen keresztül.
               </p>
               <p>
                  Ez utak a mennyire hasznosak voltak a Bécset védő seregekre,
                     annyira kiélesedett látszata, hogy e két fiatal katonát vesztökbe űzik. Bátyjuk
                     első kiküldetésük idejében észrevette, de okát nem találta meg.
               </p>
               <p>
                  Mit ezenkivül a csatatéreken végbevittek, csak tetőzése volt
                     hősiességöknek, s Lipót egy izben azt mondá róluk: „Ennek a két embernek
                     arczára van irva a lefolyt csaták történelme.”
               </p>
               <p>
                  A térkép, melynek nézésébe annyira el voltak merülve,
                     Közép-Európát ábrázolta s ugy látszott: nem éppen hadi czélok végett
                     vizsgálják, legalább Iszály szavaiból nem az tünt ki, midőn mondá:
               </p>
               <p>
                  - Nem hiszem, hogy a császár megkegyelmezne, Miklós. Csodálom,
                     hogy szabadok vagyunk.
               </p>
               <p>
                  - És ha ő elrendeli elfogatásomat?
               </p>
               <p>
                  - Akkor nem hagylak elfogni.
               </p>
               <p>
                  - De miért rántanád magad is veszedelembe?
               </p>
               <p>
                  - Ördögöt, veszedelembe! Csak nézd te a térképet, Iszály. Keresd
                     ki a helyet, hol szivesen látnak két tanult katonát. Legrosszabb esetben oda
                     megyünk, mégsem hagylak elfogni mint valami egeret. Az én szobám nem
                     csapda.
               </p>
               <p>
                  - Dühösek rám a miniszterek.
               </p>
               <p>
                  - Oh, ezek az urak, kedves barátom jól értenek az utasitásokhoz, a
                     parancsok kiadásához, de elfelejtik, hogy a magunkféle emberek kardhegygyel
                     adják a bókot s nem tehetünk róla, ha nem engedjük leszúrni magunkat.
               </p>
               <p>
                  - De az ő kezökben van a hatalom, s mi, a katonák, csak a
                     birodalom kalapácsai vagyunk.
               </p>
               <p>
                  - Azt hiszem, a miniszter urak meg lehetnek elégedve a mi
                     kalapálásunkkal; ha nincsenek, odább megyünk.
               </p>
               <p>
                  - Ej, Miklós aligha eresztenek bennünket.
               </p>
               <p>
                  Miklós jó izüt kaczagott Iszály utóbbi mondásán, s ebben a
                     kaczagásban benne volt megvetése ellenségeinek.
               </p>
               <p>
                  - Ki fogja bejelenteni bünödet a császárnak? - kérdé.
               </p>
               <p>
                  - S... tábornok.
               </p>
               <p>
                  - S... tábornok igazságos ember, híven adja elő az eseményt.
               </p>
               <p>
                  - Éppen az a baj.
               </p>
               <p>
                  - Ha neked minden baj, édes Iszályom, nézzük tovább a
                     térképet.
               </p>
               <p>
                  Az Iszály ujjai között tartott tű a Francziaországot jelző
                     területen állott meg.
               </p>
               <p>
                  - Megvan! - szólott halkan. - Átmegyek a franczia királyhoz.
               </p>
               <p>
                  - Oda nem mégy!
               </p>
               <p>
                  - Miért ne mehetnék oda?
               </p>
               <p>
                  - Lipót ellen nem huzunk kardot; a franczia király pedig
                     ellensége.
               </p>
               <p>
                  - Akkor várjuk be, a mi történik.
               </p>
               <p>
                  - És addig tölts a pohárba bort, Iszály! Pohárcsengéssel
                     harangozzuk el pályafutásunkat.
               </p>
               <p>
                  A két bajtárs ivott, alig vették észre midőn S... tábornok lépett
                     be hozzájuk.
               </p>
               <p>
                  - Ah! kedves S..., ugy-e elfogatásunkat hozza hírül? - kérdé
                     Iszály a tábornoktól.
               </p>
               <p>
                  - Még nem, őrnagy ur. A császár minisztereit fogadta előbb, és
                     csak azután rendelt maga elé.
               </p>
               <p>
                  - A miniszterek akkorra kikészitik a császár haragját
                     ellenem.
               </p>
               <p>
                  - Megkisértem majd eloszlatni, a miniszterek nem értenek a katonák
                     dolgához. Ha visszajövök a császártól, itt találom önöket?
               </p>
               <p>
                  - Várjuk, kedves tábornok ur.
               </p>
               <p>
                  A tábornok a császárhoz sietett, hová azonnal bebocsájtották.
               </p>
               <p>
                  A császár elfogadótermében a falfestés, szőnyegékités, a butor,
                     mind a rokokó-styl szeszélyesen kanyargó díszitésével volt ékitve, magának
                     Lipótnak az alakjában is alig volt egyenesség, s bátran nevezhették testőrei:
                     rokokó-császárnak.
               </p>
               <p>
                  Keskeny homlokát sűrü ráncz boritotta s egész lényéből hiányzott
                     az ellenálló tetterő, csak tág, világoskék szemeiben ült a jóság pislogó
                     ere.
               </p>
               <p>
                  Testőrein és a figyelő-szakasz tagjain kivül alig ösmert
                     hadseregéből személyesen valakit. Ez utóbbiak hűségére, bátorságára szeretett
                     hivatkozni. Azok a korszakalkotó hadjáratok, melyek uralkodása alatt oly
                     szerencsével folytak, hidegen hagyták: hagyta intézkedni, jutalmazni, büntetni
                     kormánytanácsát, mely félt Lipót környezetétől, az éles szemü papok hatalmától,
                     kiknek akaratát sokszor irányadónak vették intézkedéseiknél.
               </p>
               <p>
                  Ritka eset volt az, hogy a császárnak tudtára adják, mit e két
                     hatalom közül az egyik vagy másik hatalomnak nem tetsző személy ellen keresztül
                     akartak vinni s jelen esetben azért kellett a császár itéletét kikérni, mert a
                     vádlott ott lakott, hol a császár és erőszakkal elfogni botrányt okozhatott
                     volna.
               </p>
               <p>
                  Lipót szomoruan mondá S... tábornoknak:
               </p>
               <p>
                  - Pumilló Julián meghalt.
               </p>
               <p>
                  A tábornok, ki ős osztrák volt és éppen nem szerette az olasz
                     bevándoroltakat, még szomorubb hangon válaszolt:
               </p>
               <p>
                  - Megtért őseihez, felség, kik között kilencz plebános és püspök
                     vala. Azt hiszem, e rokonok rendbehozzák lelke üdvét.
               </p>
               <p>
                  Lipót leült egy karosszékbe, a válasz kizökkentette utjából hideg
                     czélját.
               </p>
               <p>
                  - Mit gondol tábornok? - Hasznára van az emberek lelki üdvének, ha
                     rokonai között papok vannak?
               </p>
               <p>
                  A tábornok nagyot csuklott a kérdésre, nem volt bátorsága előadni
                     véleményét, s némi habozás után, katonás hűséggel felelte:
               </p>
               <p>
                  - A mint felséged parancsolja.
               </p>
               <p>
                  Lipót elmosolyodott a furcsa válaszon; fáradt szempillái
                     gyorsabban rezegtek a szemtekéken, mit a vidámabb érzelmek közeledésének vett a
                     jó tábornok, ki egyformán ösmerte a rideg katonai szokásokat, és Lipót hideg
                     természetét.
               </p>
               <p>
                  - Volt az utczában, hol Pumilló Julián elesett?
               </p>
               <p>
                  - Voltam, felség.
               </p>
               <p>
                  - Megvizsgálta a környéket?
               </p>
               <p>
                  - Pontosan, mindenfelül.
               </p>
               <p>
                  - Kikérdezett mindenkit, ki jelen volt?
               </p>
               <p>
                  - Mindenkit és mindent tudok, mi ez eseményt előidézte.
               </p>
               <p>
                  - Beszélje el nekem az esetet ugy, mintha valamelyik bajtársának
                     beszélné el.
               </p>
               <p>
                  - De, felség!
               </p>
               <p>
                  - Akarom tudni a valót, és igaz szót akarok hallani.
               </p>
               <p>
                  - Felség! én parancsot venni jöttem, s előadásom nem valami
                     folyékony: a csapat vezénylése között nem tanultam meg a jó előadást.
               </p>
               <p>
                  - De a való elmondását nem felejtette el vezénylés közben?
               </p>
               <p>
                  - Nem, felség. És katonai szavamra, mindent igazán fogok
                     elmondani.
               </p>
               <p>
                  - Miként kezdődött?
               </p>
               <p>
                  - A Retek-utczában van a Zöldfa-fogadó.
               </p>
               <p>
                  - Tudom. Magam is voltam ezelőtt farsangon, talárban
                     álarczoskodtunk a polgárok között.
               </p>
               <p>
                  - A fogadó tulajdonosát mindenki „Korn apó”-nak hivja.
               </p>
               <p>
                  - Emlékszem rá, az nem viselt álorczát akkor sem.
               </p>
               <p>
                  - Hűséges alattvalója felségednek, kihez magasabb ranguak is
                     ellátogatnak.
               </p>
               <p>
                  - Talán én is azért látogattam meg.
               </p>
               <p>
                  - Tegnap este igen sokan voltak nála a katonatisztek közül.
               </p>
               <p>
                  - Ön is ott volt, a mint tudom.
               </p>
               <p>
                  - Ott voltam. A fogadós kitünő tokajhegyaljai borokat szerzett be
                     s miután a Hegyalján már évek óta nem volt szüret, mindnyájan a borkirály
                     tiszteletére siettünk.
               </p>
               <p>
                  - Ez katonadolog.
               </p>
               <p>
                  - Pumilló Julián tábornok, ki a franczia nagykövetség tagja, régi
                     barátjaival szintén megjelent.
               </p>
               <p>
                  - A borkirály tiszteletére.
               </p>
               <p>
                  - Igen, annak tiszteletére; mert becsületemre mondom, felség, a
                     tábornok sokat ivott.
               </p>
               <p>
                  - Dragan Iszály őrnagy kivel volt ott?
               </p>
               <p>
                  - Egyedül jött s megszokott asztalánál foglalt helyet, hol akkor
                     már többen ültek ösmerősei közül.
               </p>
               <p>
                  - Neki megszokott asztala van ott?
               </p>
               <p>
                  - Régi ösmerőse Korn apónak.
               </p>
               <p>
                  - A figyelő-szakasz másik két tagja nem volt jelen?
               </p>
               <p>
                  - Nem volt. Mint mondám: régi ösmerőse Korn apónak és a legjobb
                     borokból szolgált részére.
               </p>
               <p>
                  - Honnan ered az ösmeretség?
               </p>
               <p>
                  - Ezelőtt tizenöt évvel szóbeli szerződésre lépett Korn apó Beregi
                     Miklós és Dragan Iszály hadnagyokkal, hogy leányait megvédik a csábitók ellen
                     és ő két árva fiut ezért magához vesz. A hadnagy urak, bár abban az évben
                     kapták sebeiket, becsülettel megtartották szavukat s nem egy tolakodónak verték
                     be a fejét.
               </p>
               <p>
                  - Igy ők két gazdát szolgáltak; császárt és fogadóst.
               </p>
               <p>
                  - De csak az egyik szolgálatban szerezték a sebeket, felség.
               </p>
               <p>
                  - És a leányait még mindig őrizteti Korn?
               </p>
               <p>
                  - Nem.
               </p>
               <p>
                  - Mi történt velök?
               </p>
               <p>
                  - Az egyik férjhez ment Schmerz Ajaxhoz, ki gazdag bécsi
                     polgár.
               </p>
               <p>
                  - A másik?
               </p>
               <p>
                  - Az meghalt, most már angyalok őrzik.
               </p>
               <p>
                  - Mint Pumilló Juliánt.
               </p>
               <p>
                  - Azt nem tudom: mert Julián tábornok káromkodva köpte ki
                     lelkét.
               </p>
               <p>
                  Lipót keresztet vetett magára és intett a tábornoknak, folytassa
                     beszédjét.
               </p>
               <p>
                  - Julián tábornoknak, felség, izlett a magyar aszu-bor és a magas
                     politikáról beszélgetett, midőn egyszer felcsattanva kiáltá: - Nem értem, minek
                     rozsdásitja magát testvérem Erdélyben. A császár a föltétlen birtoklás helyett
                     Erdélynek jogokat biztosit, holott egyedüli biztos kormányzási módszer a vér és
                     vas. Legyőzött ellennek nem elég a nyakára tenni lábunkat: a torkát kell
                     elmetszeni.
               </p>
               <p>
                  - Ön haragszik a magyarokra, tábornok! - mondá a mellette ülő
                     tiszt. - Haragszom és kaczagom őket. Ott van a kurucz-király, Tököli Imre
                     példája, ki más küszöbe előtt tengeti életét.
               </p>
               <p>
                  - Ezt állitotta róla? - kérdé élénken Lipót.
               </p>
               <p>
                  - Igen, sőt többet és végre azt mondá, csodálkozik azon, hogy
                     felséged megtür előszobájában olyan két magyarországi tisztet, kinek bátyja
                     képmutató.
               </p>
               <p>
                  - Kiket értett a tisztek alatt?
               </p>
               <p>
                  - Dragan Iszály és Beregi Miklós őrnagyokat, kik felségednek hű
                     szolgái voltak mindenkoron. Dragan őrnagy ezt elértette. És Julián tábornokhoz
                     átszólva, kérdé:
               </p>
               <p>
                  - Talán engem értett az egyik magyarországi tiszt alatt?
               </p>
               <p>
                  Julián tábornok dühösen felelt:
               </p>
               <p>
                  - Ha ön az, akkor önt értettem.
               </p>
               <p>
                  És ekkor a következő párbeszéd folyt le közöttük:
               </p>
               <p>
                  - Erre nem szolgáltam ez ideig.
               </p>
               <p>
                  - Az nekem mindegy.
               </p>
               <p>
                  - E szerint ön minden igaz ok nélkül sérteget?
               </p>
               <p>
                  Pumilló gúnyosan kérdé:
               </p>
               <p>
                  - Talán a szavaktól is félnek a magyarok?
               </p>
               <p>
                  - Ha a szó, hazug.
               </p>
               <p>
                  - Én nem hazudtam.
               </p>
               <p>
                  - Akkor ön gyáva is, ha visszaszivja állitásait.
               </p>
               <p>
                  - E szaváért ön nem fogja látni többé a reggelt, tiszt ur.
               </p>
               <p>
                  - Azaz, hogy ön nem fog visszatérni a szép franczia hölgyekhez,
                     tábornok.
               </p>
               <p>
                  - Lássuk.
               </p>
               <p>
                  - Menjünk.
               </p>
               <p>
                  S... tábornok szünetet tartott s Lipót kiváncsian sietteté
                     előadásában.
               </p>
               <p>
                  - Eltávoztak a korcsmából?
               </p>
               <p>
                  - Igen. A korcsma előtt szurta át Julián tábornokot Dragan Iszály
                     őrnagy.
               </p>
               <p>
                  - Volt kiséretökben valaki?
               </p>
               <p>
                  - Mindegyik részről három tiszt.
               </p>
               <p>
                  - Azoktól tudta meg a szomoru hirt?
               </p>
               <p>
                  - Nem, a korcsmáros is végig nézte a párviadalt s tőle kérdeztem:
                     mi történt?
               </p>
               <p>
                  - S mit felelt?
               </p>
               <p>
                  - Azt mondá: A patkány erősebb az egérnél, a sas a csókánál, az
                     erősebb mindig legyőzi a gyávábbat.
               </p>
               <p>
                  - Ebből a feleletből tudta meg, ki győzött?
               </p>
               <p>
                  - Ebből, mert Korn apó, ha valami különös esetről van szó,
                     bölcselkedik és képletekben beszél; továbbá elvitte az asztalról Julián
                     tábornok borát e szavakkal: Szegény bor, nem egyesül az elfogyott cseppekkel,
                     melynek árával Pumilló tábornok örökre adós maradt.
               </p>
               <p>
                  - Ön mit tett volna Dragan Iszály helyében?
               </p>
               <p>
                  - Nem tudom.
               </p>
               <p>
                  - De elismeri, hogy nagy bűn Julián tábornok megölése?
               </p>
               <p>
                  - Elismerem.
               </p>
               <p>
                  - Elitélné Dragan őrnagyot?
               </p>
               <p>
                  - El.
               </p>
               <p>
                  - Nem tudná védeni?
               </p>
               <p>
                  - Nem értek ahhoz, felség. Egyszerü, nyers katonák azok
                     mindaketten, s Dragan Iszálynak nem bátyja volt, kit Julián tábornok
                     képmutatónak nevezett; de barátjának, fegyvertársának a bátyja. Ez önzetlen
                     barátságban látom azt a tisztaságot, mely enyhiti Dragan Iszály tettét és nem
                     érdemel súlyos büntetést.
               </p>
               <p>
                  Lipót fanyarul mosolygott fakó ajkaival, tört fényü szemében tüz
                     gyulladt ki. Felállott üléséből s haraggal mondá:
               </p>
               <p>
                  - Én nem itélem el! Ön nem tudja megitélni, mit érez az, kinek
                     nemzetét sértik. Az egyén türhet, a honfi nem! Számtalan sebei mutatják, mily
                     hű katona; nemes fölgerjedése, milyen hazafi: merész kötelességében, bátor
                     érzelmeiben.
               </p>
               <p>
                  - De, felség, ugy tudom, hogy Dragan őrnagy egy másik népcsaládhoz
                     tartozik, nem a magyarhoz.
               </p>
               <p>
                  - Más népcsaládhoz; de a magyar nemzethez. Magyar földön
                     született, ott éltek ősei századok óta és magyarnak tekintendők. Julián
                     tábornok sértőleg nyilatkozott a magyarokról s Dragan őrnagyot ez menti.
               </p>
               <p>
                  - Felség, nagylelkü...
               </p>
               <p>
                  - Csak az érzelmeket méltányolom, és akaratommal többé nem
                     történik büntetés, melyek képzelt bűnökön alapulnak. Tekintem két férfiu
                     viadalát, a szerencsés győzőt nem tiprom el. Minisztereimnek mondja meg
                     tábornok: Ha olyan fontos az az állás, mit Julián tábornok a franczia
                     nagykövetségnél betöltött, helyébe Dragan Iszály őrnagyot nevezem, s Pumilló
                     Teobaldot, testvére halála fölött érzett fájdalma enyhitéseül, gróffá.
               </p>
               <p>
                  - Megvihetem a hirt Dragan őrnagynak, felség?
               </p>
               <p>
                  - Vigye meg, s holnap induljon Julián tábornok helyére.
               </p>
               <p>
                  S... tábornok kipirult arczczal beszélte el a császár itéletét a
                     két jó barátnak s Iszály, Miklós nyakába borulva mondá:
               </p>
               <p>
                  - Bármennyire legyek tőled, soha sem szünöm ápolni
                     barátságunkat.
               </p>
               <p>
                  Azon napon Beregi Miklóst a császár magához hivatta és titkos
                     megbizással küldte el a délmagyarországi hadsereghez.
               </p>
               <p>
                  A két barát utja itt elvált egymástól. A testvéri szeretet, mely
                     őket egybe füzte, kettőjök barátságából táplálkozott. Az együtt müködés a
                     kettős érzést összeolvasztotta, s közös érzelmeik olyanok voltak, mint két
                     hurja a hegedünek, melynek a hangja egymásba ömlik.
               </p>
               <p>
                  A hosszabb elválás idegenségét nem ösmerték. Egységök, bizonyos
                     fásultságot osztott el gondolataikban; a barátság próbakövét pedig az egymástól
                     való messzeség edzi, és a jövő mutatja meg, megtalálják-e az emlékezetben a
                     próbakő edző szikráit, együtt kezdődő sorsuk lánczszemeinek folytatását?
               </p>
               <p>
                  Rekkenő augusztusi nap volt. Beregi Miklós néhány futárral, a
                     titkos megbizás teljesitése végett haladt a Duna mentén. A zöld gyepen, mit a
                     Dunának tavaszi kiöntése gyengén öntözött, vágtatva suhantak át. Sokszor, a
                     sötét éjszakák barnálló ködében csak a folyó fodros hullámai csillámlottak, a
                     holdat, a csillagokat fekete fátyol takarta, s néhol, a szél pihenésében: a
                     viznek ezüstös lapja tükrözé.
               </p>
               <p>
                  Beregi Miklós az uton, mindig Iszályról gondolkozott, fájt neki a
                     magánosság.
               </p>
               <p>
                  A Telecskai dombok agyagos völgyein sokszor ugy tünt föl a kis
                     csapat, mint valami szálló madár, mely akadályra nem találva hullámos
                     enyelgéssel szeli utjait.
               </p>
               <p>
                  Itt találta hadserege közepén, Lipót jeles hadvezérét, Savójai
                     Jenő herczeget s közlé vele a császár üzenetét.
               </p>
               <p>
                  A herczeget meglepte a parancs, hosszan elgondolkozott.
               </p>
               <p>
                  - Mindennap ellenkező utasitást kapok a hadügyminisztériumtól, -
                     szólott végre Miklóshoz.
               </p>
               <p>
                  - Azt hiszem, fenség, ez a parancs nem változik: mert utasitásom
                     van az eredmény hirét bárkinél előbb megvinni, s kérem a legnehezebb
                     küldetésekkel lásson el, annak kivitelében.
               </p>
               <p>
                  A herczeg az asztalán kiteritett térképhez lépett, a két férfi
                     sokáig beszélt az éj csendjében a teendőkről.
               </p>
               <p>
                  A herczeg táborának helyzete nem a legjobb volt, a török szultán,
                     II. Musztafa személyesen vezette az Aldunához nagyszámu seregét, sem czéljait,
                     sem utjának irányát nem sejtette a herczeg, és igy, az ütközés parancsa, mit
                     Beregi Miklós hozott a császártól, nem kis zavarba hozta.
               </p>
               <p>
                  - Ki fogja nekem az ellenség czélját földeriteni? - kérdé
                     töprenkedve Beregi Miklóstól.
               </p>
               <p>
                  - Magam, néhány bátor katonával.
               </p>
               <p>
                  A kora reggel már ujra utban találta, és a herczeg parancsot adott
                     serege összevonására.
               </p>
               <p>
                  Hét nap mulva tért vissza a kis csapat. Beregi Miklós elhozta az
                     ellenség vezérének terveit és előkelő foglyokat, kik állitásait
                     megerősitették.
               </p>
               <p>
                  Ugyan ekkor érkezett meg Kéri Gottfried is, ki a
                     hadügyminiszterium egyik utasitását hozta el.
               </p>
               <p>
                  Ebben pedig az foglaltatott: a herczeg kerüljön minden
                     összeütközést az ellenféllel.
               </p>
               <p>
                  Beregi Miklós soha sem vette komolyan Kérit. Türte rossz
                     indulatát, ösmerte szolgai természetét, de az ő irányában nyiltan, semmi
                     cselszövést nem kisérlett meg.
               </p>
               <p>
                  Az alattomos ellenségről nem birt kellő tapasztalattal, sötétben
                     látott mint a hiuz; de az emberi jellem alakoskodásába emberösmerete nem látott
                     be.
               </p>
               <p>
                  Az udvaronczból nem ragadt rá a képmutatás. Szolgát látott az
                     alázatosban s többre becsülte a tetteket, a hüséget.
               </p>
               <p>
                  De az egyedüliség - elszakadva Iszálytól, ki birt a kigyó
                     fürgeségével a kutatásban - gondolkodóvá tette s Kéri megjelenése kellemetlen
                     hatással volt rá.
               </p>
               <p>
                  A herczeg fiatal korában XIV. Lajos udvarában élt s papnak
                     nevelték. XIV. Lajos udvara a szerelem tanyája volt: hol nem hittek a papoknak,
                     nem hittek a férfiaknak, de szeretni divat volt. A herczeg levetette a papi
                     ruhát, nem ostromolta a szerelem-áhitókat; azonban hitt csillagában, merész
                     szive nehezebb dolgok felé vonzotta.
               </p>
               <p>
                  A Tiszához vezette seregét és támadott, támadásának eredménye volt
                     a dicső, zentai diadal.
               </p>
               <p>
                  Beregi Miklós ott volt a csata hevében, hova csak utána rohantak a
                     harczolók. A csata még folyt, a győzelem azonban ki volt víva és Savójai Jenő
                     megölelte.
               </p>
               <p>
                  - Kettőnké a borostyán - szólott hozzá. - Az enyimet a hir
                     szárnyára veszi, az ön tollait nem veszik észre. A vándor, a sik közepén látja
                     a tornyot, a nyüzsgő népet, mely a tornyot emelte, nem. Az ön szerepe e
                     csatában rugója volt a győzelemnek.
               </p>
               <p>
                  - Örülök, hogy szolgálhattam, fenség.
               </p>
               <p>
                  - És én kérem, szolgáljon máskor is. Helyzete az udvarnál,
                     érthetetlen. A császárnak titkos vágyait vinni tovább s igaz hirt vinni
                     azokról, miről mindenki hazudik előtte, veszedelmes játék, az ember csak
                     ellenségeket szerez magának vele. Őrnagy ur, csak önről nem merik mondani: hogy
                     szoknyahős; a császár előszobájában lebzselőkről, azt mondják. Én meghivom:
                     jöjjön velem. Sok szép dolgokat viszünk keresztül.
               </p>
               <p>
                  - Fenség, köszönöm hivását; de a császárt nem hagyom.
               </p>
               <p>
                  - Ha nem hagyja, ne felejtse el, hogy hivtam, mindenkor szivesen
                     látom. Most pedig vágtasson a császárhoz, mondja el dicsőségünket, mondja el,
                     hogy terhelve lesz a kincstár a gazdag zsákmánytól, fényben fürödhetik a korona
                     diadalunktól.
               </p>
               <p>
                  - Mindezeket elmondom.
               </p>
               <p>
                  - Siessen is. A futárok nem soká indulnak jelentésemmel, s előzze
                     meg őket, nekem is vannak ellenségeim. Aztán jöjjön vissza a császár
                     válaszával, megtalál ott, a hol leszek. Hozza el boldogságomat, ha császáromnak
                     örömet szereztem.
               </p>
               <p>
                  Beregi Miklós elvágtatott. Szolgája alig birta annyira hajtani
                     lovát, hogy ne téveszsze szeme elől.
               </p>
               <p>
                  A zentai hős a Tisza szigetéről nézte át a csatatért, s csendesen
                     mormogá:
               </p>
               <p>
                  - Minden eset esélyeken alapszik.
               </p>
               <p>
                  - Mi az? - kérdék tőle kisérői.
               </p>
               <p>
                  - Semmi. Egy vágtató lovast látok. Ha az nem jött volna hozzám,
                     ezek most nem volnának olyan csendes emberek...
               </p>
               <p>
                  Beregi Miklós meghozta a császár köszönetét, s a mi azután
                     történik, azt már nyiltan mondják följebbvalóitól a zentai győzőnek.
               </p>
               <p>
                  Mert a vezéreknek is van följebbvalójuk, azt jól tudta Beregi
                     Miklós, ki háromnapi mulatás után a tiszántuli részeken haladva, császárjának
                     igaz hirt akart vinni Magyarországnak a Tisza folyótól szegélyzett virágos
                     völgyéről.
               </p>
               <p>
                  
               </p>
            </div>
            <div type="chapter">
               <head>
                  Magyarország szive.
               </head>
               <p>
                  A császár utasitása annyiból állott: lovagoljon föl Beregi Miklós
                     a Tisza derekáig, nézze át a tájat, melyen keresztül vonul az utolsó török
                     sereg Magyarországból, mert annak végleges kiüzését elhatározta.
               </p>
               <p>
                  Megbizását könnyen teljesitheté; a szem messze látott a rónán, az
                     itt lakó emberek érzelmeit kiösmerhette, nyilt volt itt mindenki, mint a
                     szétpattant kagyló; egyenes, mint a sík.
               </p>
               <p>
                  A Nagy-Kunság határához érve, önkénytelenül rántotta fel a füvet
                     harapdáló lova száját, a kép, mely eléje tárult, meglepte.
               </p>
               <p>
                  A nyár perzselő heve ekkorra elmult, olyan őszi éledése volt a
                     tájnak, mely gazdag, mint a tavasz: de mig az jeget oszlat, ezt a jég töri le.
                     A tavaszt, ha kiszikkasztja a nyár; a másik, még rövid élettel kivirul télelőre
                     s neve magyarázza meg magát: az ősz.
               </p>
               <p>
                  Tiszta sík ez, mit apróbb folyók szeszélyes kanyargásai
                     barázdálnak. A kövér fekete földnek virágtól tarka zöld gyepén, messze hangzik
                     a méla kolompszó.
               </p>
               <p>
                  Az itt lakó nép pásztoréletet él. A faluk sürün vannak s
                     templomaiknak tornyát mocsártengerek szinén, őszi verőfényen is játszva
                     ringatja a pusztai fény csalóka árnyéka.
               </p>
               <p>
                  A határok közösek; a szántást, vetést, aratást végezni haza járnak
                     határaikból az emberek, s ezeket elvégezve, künt laknak a pusztákon, hegyes,
                     süvegalaku nádkunyhókban. Télben, a kiszáradt erek aljában legeltetnek, mig a
                     legelőt vastag hó nem takarja, egyedüli meleg ruhájuk a juhbőrkaczagány, mely
                     első lábaival van nyakukba kötve; égető nyári napokon egyedüli árnyékolója,
                     kalapjának széles karimája.
               </p>
               <p>
                  A füvek tövénél találnak különös idomu hegyes kövecskéket, a mit
                     kova helyett tüzvetésre használnak a gyékény pelyhéből készült taplóhoz. E
                     kövecskék, melyekből tüzszikrát vet a pásztor aczélja: régi nyilhegyek s ki
                     tudja biztosan, melyik nemzet ezreinek volt véres csatája e síkon? Hiszen a
                     föld örök oszlop, csak vendégei, az emberek változnak óriás kérgén.
               </p>
               <p>
                  Karámok, cserények, eszteringák, gulyák, ménesek, nyájak népesitik
                     a pusztákat. A nép künt és a falukban olyan magyar, mely alig tudja, hogy mások
                     is vannak a világon rajtuk kivül. A kit idegennek ismer, mint ellenségét
                     ismeri.
               </p>
               <p>
                  E kánaáni bőségü föld szemlélésében merült el s bámult maga elé,
                     mintha földi paradicsomot látna.
               </p>
               <p>
                  Előtte hatalmas laponyag, gyengén magasodó dombjaival. Sehol
                     országut. A fű mindenütt vastag szőnyeggel teríti, a csapások nyoma elsimul
                     rajta. A keskeny dombokon, költöző darusereg rendezi csőrével hónalj-tollait,
                     kitépi belőle a fölösleget, hogy messze utján könnyebben lengjen szárnya. Az
                     őrdaru meglátja a lovast, megismeri, hogy nem az, ki vele a pusztákon él, s
                     nagyot kurjant. Karcsu testét kinyujtja, szárnyait repülésre emeli. A másik
                     perczben levegőben uszik a darusereg, kurjantásaikat veri a puszta
                     viszhangja.
               </p>
               <p>
                  A dombok tövében magas, kiszáradt vén nyárfa ágai merednek a
                     fellegek alá. Száraz ágain szoros sorokban csicseregnek a füsti fecskék, villás
                     farkuk remeg a zajos csevegésben, - ezek is költöznek; bucsuórájukat töltik a
                     rónaság vázán.
               </p>
               <p>
                  A folyók berkeiből előtör a csalogány édes éneke, mintha leány
                     ajka susogná reszketve a szerelem bűvös ébredését. A kökényfa árnyékában néhol
                     még virit az őszi pipacs s a kökényfa sürü levelei közül a pipacs piros
                     csuprába bámul a zöldleveli béka: puszták, erdők időjósa.
               </p>
               <p>
                  Beregi Miklóst egy hangos: „jónapot kivánok!” köszöntés rezzenté
                     föl.
               </p>
               <p>
                  A dombok alól fiatal, olajbőrü legény léptetett lovával halkan
                     melléje.
               </p>
               <p>
                  - Ki vagy?
               </p>
               <p>
                  - Cselédje vagyok Sie Lőrincz uramnak - felelt a legény.
               </p>
               <p>
                  - Ki az? Hol lakik?
               </p>
               <p>
                  A legény balra mutatott s Beregi Miklós egy magas tanyát látott a
                     távolban, körül kisebb épületekkel, a mi e tájon nagy ritkaság volt. Megkérdé a
                     legénytől:
               </p>
               <p>
                  - Hogy hivják e földet?
               </p>
               <p>
                  - Kun-lapos.
               </p>
               <p>
                  Beregi Miklós hosszan nézett az előtte levő legényre, ki soha sem
                     látott urat és éppen nem érzett ki hangjából a meglepetés, sem a fegyverek, sem
                     az utasok szép ruhája nem költöttek benne különösebb kiváncsiságot.
               </p>
               <p>
                  E vidék népe soha sem volt szolga, előtte az ember soha sem volt
                     ur - csak ember.
               </p>
               <p>
                  Csaknem minden nemzettestben találunk szabados néptörzseket. E
                     néptörzs nem tudta, mi a rendi uralom, nem szolgált a hazán kivül senkit,
                     kiváltságos törvényekkel kormányozták őket, a milyen természetüknek
                     megfelelt.
               </p>
               <p>
                  A legény egykedvü föllépését ez magyarázza meg. Szolgafaj nincs és
                     nem volt, csak emberek voltak a szolgák. Az ember csak idomul szolgává, a
                     ritkábban előforduló született szolgavér fönt és alant egyenlő, soha sem
                     férfiu, soha sem hiv; tulajdonságai émelyitők.
               </p>
               <p>
                  Beregi Miklósnak eszébe jutott ifjusága, kedves megelégedéssel
                     szemlélte a legényt és fölelevenedtek emlékében az ondódi napok.
               </p>
               <p>
                  Talán a táj szépsége, talán lelkének hirtelen változása okozta,
                     hogy ez emléknél édes anyja is eszébe jutott?
               </p>
               <p>
                  Mert ez ideig a szülőföld képe alig tünt föl szemei előtt. Immár
                     egy ifjuság röppent el mellőle és soha sem látogatta meg testvérjét, édes
                     anyját. A helyzet változásával apránként mosódtak el lelkéből az emlékek s
                     bátyja, ki nagy hatással volt rá mindig, az első évek multával soha sem emlité
                     előtte. Ő nagygyá akarta tenni öcscsét s az reményén fölül megállva a helyet,
                     hová segitette, az udvarnál az egykori ifju katonát már „vasember”-nek
                     nevezték.
               </p>
               <p>
                  A természet szépsége volt talán, mely lelkéből érzékenyebb
                     megnyilatkozásokat tépett e helyen? Lehet, vagy inkább mindenkire száll egy
                     pillanatban átható erő, mely változtat az élet szekerének irányán és az egyes
                     sorsában, e pillanat az élet tengelye.
               </p>
               <p>
                  Azt mondá a legénynek:
               </p>
               <p>
                  - Fiu, elmegyek ahhoz a tanyához.
               </p>
               <p>
                  A fiunak ez a kijelentés nem nagy örömet okozhatott. Ahhoz a fehér
                     házhoz, kardos aranyos ruhájú lovag, idegen öltözetü csatlós nem szokott járni;
                     az ismeretlenség ellen a köznép bizalmatlansággal vértezi magát.
               </p>
               <p>
                  A legény röviden válaszolt:
               </p>
               <p>
                  - Én a nádasba megyek.
               </p>
               <p>
                  Otthagyta őket s belovagolt a nádas sürüjébe, melynek minden
                     részét ugy ismeré, mint a réti szárcsa és kigyószerü hajlások között átlovagolt
                     tulsó oldalára, hol födve lévén a náderdőtűl, elvágtatott a fehér tanyához,
                     megelőzve az oda szándékozókat.
               </p>
               <p>
                  Mikorra Beregi Miklós a tanyához érkezett, már ott várta Sie
                     Lőrincz, egy széles vállu zömök alak.
               </p>
               <p>
                  Negyven-ötven éves ember lehetett.
               </p>
               <p>
                  Beregi Miklós leugrott lováról, kezet fogott az egyszerü
                     emberrel.
               </p>
               <p>
                  - Eljöttem magához, Sie Lőrincz gazda s időzöm, mig a szolgám
                     eteti, itatja lovamat.
               </p>
               <p>
                  - Isten hozta kegyelmedet a házamhoz, lovag ur. Szivesen
                     látjuk.
               </p>
               <p>
                  Sie Lőrincz a válasz után házába hivta vendégét.
               </p>
               <p>
                  - Elragadó szép ez a vidék, maradjunk künt.
               </p>
               <p>
                  - Nekünk, a kik lakjuk - legszebb, lovag ur.
               </p>
               <p>
                  A ház előtt, fehér macska játszott a farkával, forgott sebesen,
                     még sem tudta elfogni.
               </p>
               <p>
                  Beregi Miklós leült a ház elébe, melynek udvarát a küszöbig
                     boritotta a fodros porcsinfü s kardját leoldta oldaláról.
               </p>
               <p>
                  Az ülések, ugy bent a házban, mint künt: száraz lófejek;
                     kiszáradt, évtizedeken egymásba fonódott zsombik-torzsák valának és e
                     természetes zsámolylyal szolgáltak a vendégnek.
               </p>
               <p>
                  Sie Lőrincznek négy éves fia szaladgált hajlós nádszál paripán a
                     ház körül, s midőn az idegen kardját meglátta a füvön, abban hagyta
                     paripázását, oda sompolygott a kardhoz és félénk örömmel simogatta. Majd egyet
                     gondolt s elfutott, az árvatövis bugókon pillangót ütni süvegével, midőn egyet
                     ütött, visszasompolygott a vendéghez és gyöngén megérinté kezét.
               </p>
               <p>
                  - Bácsi! Adja nekem a kardot, én magának adom e lepkét.
               </p>
               <p>
                  Az édes anyja, egy kerek arczu, erős, szép asszony, ijedten
                     kiáltott rá a pitvarajtóból:
               </p>
               <p>
                  - Ne alkalmatlankodj, lurkó!
               </p>
               <p>
                  Beregi Miklós felugrott üléséből a hangra, köszönt és bemutatta
                     magát az asszonynak, ki ijedten csapta össze két tenyerét.
               </p>
               <p>
                  - Istenem! vitéz ur. Mennyire össze van darabolva az orczája.
               </p>
               <p>
                  Beregi Miklós mosolygott a felkiáltásra, nem válaszolt az
                     asszonynak, hanem a sirni akaró fiunak oda adta kardját a kezébe, ki alig birta
                     a sulyos kardot, mégis örült.
               </p>
               <p>
                  Aztán beszélgetett Sie Lőrinczczel mindenféle dologról, mely
                     legkevésbbé érdekelt katonákat. Beszédközben végig nézett a tanya udvaránál
                     kezdődő szőlőtőkesorokon, melynek sárgás-piros szinü levelei már hullottak,
                     tőlük barnára süthette az őszi nap a venyigéjén függő, kövér bogyóju
                     gerezdeket.
               </p>
               <p>
                  A szőlősorok között füzfaágból font méhköpükből rajzottak a méhek,
                     a rétek virágai felé. Itatóra indult a fehér gulya, s bornyaik vidám bőgéssel
                     ugrándozták körül anyjukat.
               </p>
               <p>
                  Tej, méz, bor hazája volt e néptörzs által lakott rónaterület;
                     televénynyel boritott fekete földjén, kalásztenger ontott magot, s a nagy költő
                     maga igy énekelt róla egykor:
               </p>
               <p>
                  Ért kalászt lengettél...
               </p>
               <p>
                  Beregi Miklóst elbüvölte a táj szépsége, hol az ellenség
                     pusztitásának nyoma sem volt.
               </p>
               <p>
                  Indulni készült.
               </p>
               <p>
                  Sie Lőrincz marasztá vendégét, kitől ez ideig meg sem kérdé:
                     kicsoda?
               </p>
               <p>
                  A szolga a lovakat vezette, midőn a szőlőskert mellől gyönyörü
                     leány-sereg jött dalolva a tanya felé.
               </p>
               <p>
                  A leányok sarjuszénát gyüjtöttek, hazatérőben voltak a
                     munkából.
               </p>
               <p>
                  Egy leány jött elül, olyan tizennégy éves forma. Magas, nyulánk
                     termete a korai fejlődés egyik legszebb sarját mutatá. Fehér arczbőre volt:
                     fekete, kissé tágra nyilt szeme, mit hosszu pillák sötétitettek. A gyermek
                     ártatlansága simult homlokára, s telt, piros ajkával, kedves ellenszinét
                     mutatta fehér arczának.
               </p>
               <p>
                  A természet vadvirága volt; de olyan virág, mely kedvencze annak,
                     ki ezrek közül egynek sokat nyujthat a szépségből.
               </p>
               <p>
                  Vállán a széna gereblye jelezte, hogy ő is dolgozott. A leányokkal
                     együtt dalolt valami nótát, mi mindenütt terem, a hol rét, kanyargó folyó, zöld
                     lombos cserjebokor, vadvirág és leánysereg van:
               </p>
               <p>
                  Az a régi baj.
               </p>
               <p>
                  - A leányom, Ágnes, lovag ur, - mondá Sie Lőrincz - ki bámulva
                     nézte, mily szótlanná vált a vendége.
               </p>
               <p>
                  Annak a huga jutott eszébe, Ricza.
               </p>
               <p>
                  Sie Lőrincz oda vezeté leányát vendégéhez, s az kipirulva
                     köszönt.
               </p>
               <p>
                  Beregi Miklós kezébe vette a leány kezét s köszönés helyett azt
                     mondá neki:
               </p>
               <p>
                  - Mily szép! Mintha hugomat látnám szemének tükrében.
               </p>
               <p>
                  A leány erre a megszólitásra oda szaladt az anyja háta mögé s mig
                     anyja bátoritotta, a többi leányok nevettek félénkségén.
               </p>
               <p>
                  Sie Lőrincz maga is kaczagott.
               </p>
               <p>
                  - Tudja, lovag ur, az én leányom soha sem beszélt idegen emberrel
                     és a Szent Iván tüze megjósolta neki: hogy idegen jön a házunkhoz.
               </p>
               <p>
                  A társalgás kedélyesebbé vált, Beregi Miklós nem sietett az
                     indulással, ujra elfoglalta ülését; a gazdasszony pedig készült a vendéglátó
                     ebédhez.
               </p>
               <p>
                  Szegény asszony, azzal sem volt tisztában: ki jött tanyájukra és
                     miféle fajtáju uri ember az.
               </p>
               <p>
                  Beregi Miklós mosolyogva kérdezte a gazdától:
               </p>
               <p>
                  - Mi az a Szent Iván tüze?
               </p>
               <p>
                  - Az egy tüz, mit Szent Iván napjának előestéjén a király-ágas
                     kórójából raknak öreg asszonyok a folyó partján, s olyan leány gyujtja meg,
                     kinek négy fővonal van a baltenyerében. Az ilyen leányról azt tartják, soha sem
                     tudja menyasszonyi ágyát megvetni, akkorra meghal; de előbb egymást ölik érte
                     az emberek.
               </p>
               <p>
                  - Van aztán ilyen tenyerü lány sok?
               </p>
               <p>
                  - Dehogy van, nagyon is ritka.
               </p>
               <p>
                  - Ha nincs, ki gyujtja föl a tüzet?
               </p>
               <p>
                  - Akkor senki; hanem egyszerüen parazsat tesznek alája és maga
                     gyujtja föl, a Szent Iván esti szél.
               </p>
               <p>
                  - Most is ez a szél gyujtotta?
               </p>
               <p>
                  - Nem. Az én lyányom gyujtotta öt éves kora óta minden
                     esztendőben, neki négy vonal van a baltenyerén.
               </p>
               <p>
                  - Elhiszik a babonát?
               </p>
               <p>
                  - Magam világot járt ember vagyok, lovag ur, s nem hiszem el;
                     feleségemnek pedig azt kell hinnie, a mit én hiszek; a lyányok, vén asszonyok
                     elhiszik, hadd higyjék, senkinek sem ártanak vele.
               </p>
               <p>
                  - Mire való az a tüz?
               </p>
               <p>
                  - Az a jóstüz. A legények először kalapos konkurját járnak
                     körülötte: tizenháromszor kerülik meg a tüzet, kalapjukat a tüz fölött
                     csóválják. Ha aztán a kalapon rengő darutoll meg nem pörkölődik, azt jelenti:
                     hogy a felesége mindig hű marad hozzá, tartós lesz a szerelme: mert a szerelem
                     tüze sem égeti el.
               </p>
               <p>
                  - S ha a tüz megégeti a darutollat?
               </p>
               <p>
                  - Akkor a legény előre tudja, hogy az ő felesége: csapodár,
                     veszekedős, száznyelvü asszony lesz, ki bekormozza házas életét.
               </p>
               <p>
                  - A lányok is játszanak a tüzzel?
               </p>
               <p>
                  - Érdekli e haszontalanság a lovag urat?
               </p>
               <p>
                  - Nem hallottam soha hirét.
               </p>
               <p>
                  Sie Lőrincz egyet köszörült torkán.
               </p>
               <p>
                  - Pedig nem igen érdekelheti a nagy urakat, azok boldogabbak, mint
                     a szegények.
               </p>
               <p>
                  - Én nem vagyok nagy ur, s nem árt a tudása.
               </p>
               <p>
                  - Dehogy árt, lovag ur. Mikor a legények elvégezik a kalapos
                     konkurját, és a leányok jól kinevetik, akkor ők állanak a tüz elé, másik
                     oldalon állanak a leányok, hátuk mögött az asszonyok pletykázó csomója. - A
                     legények Szent-Iván-almát raknak kalapjukba, borizü, koránérő alma ez; a
                     leányok ekkor kezdik a Szent-Iván tüz ugrálását. Minden leány háromszor ugor át
                     a lobogó tüzön s látni a csillagok alatt: a hold borongó fátyolánál, a mint
                     szép, ifju leányok szöknek át komoly, vagy kaczagó orczával a tüzön hófehér
                     ruhában, kibontott hajerdővel, mely az ugrás alatt, mint valami felhőszárny
                     hullámzik utána - bóditóan szép! és sok legény vesziti el eszét ilyenkor, mert
                     a tündérek repüléséről álmodik utána. - A legények Szent-Iván almát dobálnak.
                     Magasra hajitják és a leányok szökésökben jobb kézzel kapják el. Ha az első
                     ugráson már egy almát elkap a leány, azt mondják: - Még ez évben férjhez megy.
                     Ha másodikon: másik évben, ha harmadikon: harmadik évben. A mely leány alma
                     nélkül marad, az lesheti ujra másik Szent-Iván estéjén az ugrásokat, akkor
                     szerencsésebb lehet. - Az én leányom most ugrott először. Szép fehér ruhát
                     varrt neki az anyja, maga fonta-szőtte len-csalánból. Minden ugráson két almát
                     kapott el, a milyen még nem történt soha.
               </p>
               <p>
                  - Erre mit mond a babona?
               </p>
               <p>
                  - Elfelejtkezett az ilyen szerencsés eredményről; hanem a
                     vénasszonyok tovább magyarázzák, hogy az ilyen nagy szerencse azt jelenti:
                     királyfi jön a leányért, aranyos csatlósok kisérik, öt fehér paripa huzza a
                     hintót, ezüst liliomkoszorut hoznak, gyémánt szemkő csillog a bodrában, budai
                     ötvös remekel a pártán, ruháját selyem-pókhálóból szövik, végre a királyfi
                     beülteti az aranyos hintóba s elviszi messze földre, élnek boldogul, mig meg
                     nem halnak.
               </p>
               <p>
                  - Maguk azt elhitték?
               </p>
               <p>
                  - Látta lovag ur a gereblyét a vállán?
               </p>
               <p>
                  - Láttam.
               </p>
               <p>
                  - Az a felelet a királyfivárásra, hiszen tenyeréről meg mást mond
                     a babona.
               </p>
               <p>
                  - Igaz.
               </p>
               <p>
                  - Nos hát, lovag ur! üritsünk vedret vitéz személyére, s mondja
                     meg: mi légyen kegyelmed?
               </p>
               <p>
                  A leány hatalmas két veder bort állitott a beszélgetők elé.
               </p>
               <p>
                  - Tiszt vagyok Bécsben, a császárnál.
               </p>
               <p>
                  Rangját föl sem emlitette.
               </p>
               <p>
                  - Ott lakik nála?
               </p>
               <p>
                  -
                  
                     Őtet
                  
                  szolgálom.
               </p>
               <p>
                  Sie Lőrincz elkomorodott.
               </p>
               <p>
                  - Kezdek hinni a babonának, lovag ur.
               </p>
               <p>
                  - Mennyiben?
               </p>
               <p>
                  - Hát nálunk sem király, sem császár nem szokott megfordulni, sik
                     itt a föld, szemeivel sokat látna. Egy király jött hozzánk hajdanában: László
                     király. A kun leányok szeménél melegedett az, s megölték érte apáink. Olyan
                     ember sem járt itt, a ki a császárnál lakik és
                  
                     őtet
                  
                  szolgálja. A babona királyfiról beszélt és császár lovagja jött,
                     csak az a különbség, nem a lányomért, nem én hozzám. Nevessünk rajta, lovag
                     ur.
               </p>
               <p>
                  - Én egyszerü tiszt vagyok.
               </p>
               <p>
                  - Egyszerü alig. Ösmerem én az osztrák tiszteket. Minden évben
                     járok Bécsben.
               </p>
               <p>
                  - Mit csinál ott?
               </p>
               <p>
                  - Tulkokat hajtunk. Van ott egy becsületes Korn nevü ur,
                     ismerősöm; fogadója van, s ez szokta megvenni.
               </p>
               <p>
                  - Sok tulok van a környéken?
               </p>
               <p>
                  - Van és nincs. Veszedelmes állapotok vannak országunkban, az
                     rabol, kit védelmünkre küldenek s védekeznünk kell ellenök, a hogy tudunk.
                     Határainkon lovas őrök vannak felállitva a lakosokból, lovaik gyorsak mint a
                     szél, egy fél nappal megelőzik az idegenek érkezését.
               </p>
               <p>
                  - Jövetelemet is tudták?
               </p>
               <p>
                  - Még tegnap, lovag ur; de az őrök azt jelentették: becsületes
                     magyar ábrázata van, és szivesen vártuk.
               </p>
               <p>
                  - Hátha katonaság jön?
               </p>
               <p>
                  - Ha azok jönnek, ismerjük a módját, mint bánjunk velök. A török
                     parancsol és követel, tehát adunk neki a fölöslegből s megelégszik vele; ha
                     osztrák zsoldosok jönnek, elhajtunk mindenféle jószágot a nagy Kunlaposba,
                     melynek vége tul van az Ecsedi lápokon. Ezért tartunk tinókat. Az ökör nehézkes
                     jószág, a tinó gulya gyors, mint a ménes és vágtatunk vele. A falukban a vén
                     asszonyok maradnak; lánynak, szemrevaló asszony cselédnek szinét sem látják:
                     mert zsarolók, pusztitók és fajtalanok. - A vén asszonyok aztán elmondják
                     nekik: hogy oda vagyunk Egerbe, dézsmát vittünk a káptalannak. Azok aztán, a
                     mit találnak, mindent felprédálnak, a vénasszonyokat korbácsolják. Mikor
                     eltávoznak s mi visszakerülünk, templomainkban az első helyre ültetjük az öreg
                     asszonyokat, s kezet csókolunk nekik alázattal, mert ők a mi házunk
                     becsületének hősei.
               </p>
               <p>
                  - Miért nem jelentik fel a zsaroló csapatokat?
               </p>
               <p>
                  - Minek jelentsük fel, lovag ur? Van nekem egy bölcs tanácsadóm,
                     az a Korn ur. Mikor őszszel cserevásárra megyünk a Mátraaljára, hol a hegyi
                     lakók nehéz, elhizott ökreit cseréljük ki fürge, szilaj tinókkal, magam
                     hajtatom azokat Bécsbe száz és száz veszedelem között, ezerféle furfanggal. Az
                     a jó ur mindig azt mondja, ha panaszkodom: „Hallgass és tégy, barátom. A fejős
                     tehén jámbor állat módjára tejet szolgáltat gazdájának. A pór, fejős tehén s ha
                     rug: taglóval ütik agyon. Ne panaszkodj, de élj eszeddel, fuss, ha üznek, szökj
                     előlök, ha észrevesznek, csak ott verekedj, a hol senki nem látja;
                     ellenségeidből pedig egy se távozzon élve.
               </p>
               <p>
                  - Korn apó okos ember.
               </p>
               <p>
                  - Ismeri lovag úr?
               </p>
               <p>
                  - Járok hozzá, mikor otthon vagyok.
               </p>
               <p>
                  - Nagyon jól teszi. Ármányos ember az a jóban. Megtörtént rajtam.
                     A nagyszombati őrség észrevette a völgyek cserjéi közt bukdácsoló gulyámat s
                     midőn a veszedelem miatt vissza akartunk usztatni a Vágon, rajtunk ütött.
                     Elvették marháinkat, csak a megtépett szürrel állithattunk fel Bécsbe Korn
                     urhoz, ki nagy lármát ütött végettünk. Bejelentette a községtanácsnál, hogy az
                     elrabolt gulya az övé volt, az egri és gyöngyösi vásárokon vette és ha három
                     nap alatt a katonai kincstár nem tériti vissza kárát, elmondja az esetet
                     nyilvános helyen: a fogadósok czéhgyülésén; fölmegy a császárhoz egy bibliával,
                     a császár alaposan ismeri a bibliát, testőrsége van a papokból s megkérdi tőle:
                     van-e abban olyan hittétel, a mely jogot adna az osztrák zsoldosnak, hogy egy
                     bécsi fogadós tulkait elvihetik kártérités nélkül? A tanács ismerte Korn ur
                     szivósságát, még aznap bejelentette a katonai kincstárnak, az pedig meggondolta
                     a dolgot és fizetett bőven: másfél árt egy jószágért.
               </p>
               <p>
                  - Derék dolog volt Korn apótól, ha fölmegyek, megköszönöm.
               </p>
               <p>
                  - Jól teszi, lovag ur; népünknek tesz ezzel szolgálatot. A nagy
                     magyar Alföldön ez a nép még erős, mert módos és egyszerü. Ha az elpusztitottak
                     sorsára jut, száz évet veszit vele a nemzet növéséből.
               </p>
               <p>
                  Mindketten elhallgattak.
               </p>
               <p>
                  Az őszi nap melegen sütött a tanya elébe. A nagy csendességbe
                     néha-néha a tanya előtt játszó kezesbárány csengőjének hangja csillingelt.
               </p>
               <p>
                  A házbeliek nem tudták tovább füzni a szót, nem tudták, mit
                     csináljanak vendégükkel, kinek megjelenése maga az erjedő bizalom,
                     összedarabolt arczáról lesugárzik a férfi hóditó nagysága, ajkai körül pereg a
                     szives baráti szó. Egy embert láttak maguk előtt, ki külső megjelenésében olyan
                     volt, mint a hómezőn föllobbanó parázs, mihez örömtől repdeső szivvel huzódik
                     fagyát üzni, a fázó vándor; egy oszlopot, mely védne széltől, vihar erejétől;
                     egy gátat, melynek árnyékába huzódva egy paizs óvná az üldözöttet; egy vezért,
                     ki lángot volna képes osztani szellemével s riadó kürtök rivalgását vélné
                     hallani az elnyomott, szabadságát sirató nemzet.
               </p>
               <p>
                  A képzeletnek szivárvány szinein futó játszi remény oda volt
                     szárnyalva minden magyar ház küszöbéhez. Szállott a vágy, de röptének utját nem
                     találta; az őrtüzek még nem gyulladtak ki, hivogató fényük még nem világitott!
                     S e néptörzs, mely bölcsőjében szivta magába anyjának emlőjéből a szabadság
                     tejét, értette a rabság durva sötétségét, érezte édes bájálmait; földje, fája,
                     hazája szabadságának bus temetője fölött soha nem szünő reményeiben, hogy ujra
                     kél.
               </p>
               <p>
                  Mert a mit Sie Lőrincz beszélt vendégének, csak burkolása volt
                     szive panaszának. Sie Lőrincz nem magáról szokott beszélni vendégei előtt, nem
                     a Szent Iván tüzről, hanem hazájáról, annak rabságáról.
               </p>
               <p>
                  Ő végzett magával, magát védni szerencsés vala. A magyar pór
                     azonban jobban szerette hazáját boldogságánál, gyermekei halálát nem könyezte
                     meg; de hazája állapotán sírt, a mezőn, az erdőben, a templomban, a havasok
                     csucsán, a völgyek mélyében.
               </p>
               <p>
                  És minden érheti, csak az nem soha, hogy hazája nagy jövőjébe
                     vetett hite gyengüljön.
               </p>
               <p>
                  Sie Lőrincznek nyája, gulyája legelt esthajnalon. Evett friss
                     füvet jámborul, szomját oltotta a füre szálló harmat, de ő nézte a csillagok
                     járását a többi pórral együtt s várták, mikor jön fel az ő csillaguk.
               </p>
               <p>
                  Minden idegen fegyveresben ellenséget látott, és most nem tudta
                     megmagyarázni, mit érez Beregi Miklós mellett.
               </p>
               <p>
                  Vannak emberek, kiket idegen eb sem ugat meg. Az ember egy
                     ösmerősét véli benne, s ösztönszerüleg vonul megjelenésének hatása alá.
               </p>
               <p>
                  Sie Lőrincz kétkedő lelke, mig vendégével társalgott, fürkészett,
                     kutatott annak szándékában. A lovas őrök fel voltak állitva minden ponton a
                     határ körül és ha ellenséges czéljai volnának az utasoknak: a farkas e karám
                     közepébe szorult - gondolták és a pásztorok résen állnak.
               </p>
               <p>
                  Azon egykedvü érintkezés hozta zavarba Sie Lőrinczet, melyet
                     Beregi Miklós, velük szemben tanusitott. Mintha otthon volna.
               </p>
               <p>
                  Nem kérdezte tőle, hová való és az igézet, mit rá gyakorolt,
                     áthatott minden családtagjára.
               </p>
               <p>
                  Az asszony abba hagyta a főzést, a pitvar ajtóba állt és onnan
                     nézte a vendéget. A kis fiu leült a nehéz karddal, bámulta az idegen kabátján
                     az aranyos zsinórokat. A leány oda állt háta mögé s talán kiváncsiság vonzotta
                     a ritka látványhoz, mit egy tiszt megjelenése idéz elő egy egyszerü tanya
                     udvarán? A paripák halkan ropogtatták az elibök öntött zabot, a szolga álmosan
                     bóbiskolt.
               </p>
               <p>
                  Az sem tudta, mit érez az egyszerü emberek között, hová őt nem
                     vitte sorsa sok évek óta. Az ő sorsa más utat tárt elé, mely nem egyszerü pórok
                     tanyájának indul s nem azok szive felé vezet.
               </p>
               <p>
                  Sie Lőrincz erősnek találta a verőfényt és megszólalt:
               </p>
               <p>
                  - Lovag ur, térjen be házamba a verőfényről.
               </p>
               <p>
                  - Szeretem a hevét, jó ember, élvezzük.
               </p>
               <p>
                  Tollas lovagkalapját levette fejéről.
               </p>
               <p>
                  A másik pillanatban a háta mögött álló leány elsápadt,
                     önkénytelenül szivére szoritotta kezét.
               </p>
               <p>
                  Sie Lőrincz ajkaiból vissza szökött a vér, kimeredt szemtekéinek
                     mozgása megszünt.
               </p>
               <p>
                  Iszonyu, mély forradást látott vendége fején, átárkolva a
                     fejtetőt.
               </p>
               <p>
                  - Bocsásson meg uram, hogy lelkem kétkedett - rebegé. - Ilyen élő
                     koronát nem láttam senki vállán.
               </p>
               <p>
                  
               </p>
            </div>
            <div type="chapter">
               <head>
                  Idők folyása.
               </head>
               <p>
                  Beregi Miklós egy mély sóhajt hallott s villámgyorsan ugrott föl
                     helyéből, karjai közé fogva az aléltan hanyatló leányt.
               </p>
               <p>
                  Nem értette az általános meglepődés okát, nem sejtette, mi baja a
                     leánynak.
               </p>
               <p>
                  Sie Lőrincz ugy állott ott feleségestől, mint egy czövek, bennük
                     ujabb bámulatot keltett, hogy az idegen ur kezébe veszi az elalélt leányt,
                     ringatja karjain, mig szemét fölnyitja és szüz tiszta lelkéből arczára ül a
                     ragyogó pirosság, mely a leányarczok tünő híme, s mit csók lop le onnan, szivet
                     vonzó, szerelmet fakasztó örömében.
               </p>
               <p>
                  Aztán beviszi erős karján a fehér tanyába, lefekteti dagadó pehely
                     párnák tetejébe, hol édes anyja ijedten kérdi tőle:
               </p>
               <p>
                  - Mi bajod leányom?
               </p>
               <p>
                  Apja is utánuk bandukol, oda áll az ágy elébe és mintha félne
                     megkérdezni leányától: mi ütötte meg szivét? halkan szólitja meg:
               </p>
               <p>
                  - Megijedtél valamitől, szép cselédem?
               </p>
               <p>
                  A leány nem felelt egyik kérdésre sem; de midőn Beregi Miklós
                     kérdi tőle:
               </p>
               <p>
                  - Beteg?
               </p>
               <p>
                  Akkor már felelt:
               </p>
               <p>
                  - Ugy e nagy uram, fájhatott az a roppant seb-árok a fején?
               </p>
               <p>
                  Erre a kérdésre Beregi Miklós szivébe látott az egyszerü
                     pórcsaládnak. Jól esett a részvét, oda ült a leány ágyának szélére, beszélt
                     hozzá, olyan dolgokat, miket azok, vén regéket mesélőktől hallhattak téli
                     estén, pattogó tüz melegénél.
               </p>
               <p>
                  - Ettől ijedt meg? Rút vágás. Az udvarnál jogom van e seb miatt
                     föltett kalappal járni mindenütt. Budavár bevételénél ajándékozott meg vele egy
                     török csajkás, kik csatabárdjukkal sok kárt tettek az ostromlókban. Mi csak
                     mükedvelők voltunk ott egy barátommal: hirt hordtunk az ostrom előmeneteléről a
                     császárnak. - Az utolsó rohamnál mi mentünk elül. Sokan voltak földieink közül,
                     kik lenéztek bennünket, hogy osztrák katonák vagyunk s megakartuk mutatni,
                     mennyire maradtunk magyarok. Ösmertük a halált osztó rohamot, tudtuk, hol
                     közeledik biztosan felénk; de szerettük, mint béka a mocsárt és egy negyedóra
                     elmult, mikor utánunk feltüzték az első zászlót. - Nekünk nem lehetett végét
                     várni az ostromnak, lovaink nyergelve vártak a tábor törzsnél, s midőn vissza
                     fordultam, hogy a ledöntött várfalon kimenjünk, akkor vágott hozzám teljes
                     erejéből a csajkás s megajándékozott e rút sebbel.
               </p>
               <p>
                  - Ugy-e arczát is akkor szabdalták össze?
               </p>
               <p>
                  - Dehogy akkor. Össze volt már az szabdalva. Azok szelid dolgok:
                     egyszerű kardhegy-rajzolások. Mi akkor is elsők voltunk, kik a hirt megvittük a
                     győzelemről. Barátom levitt a várból, kimosta sebemet, ölébe vett, ugy nyargalt
                     velem. Lovam velünk jött, és ha lova fáradt a kettős teher alatt, az enyim vitt
                     tovább bennünket; aztán ez a ketté szelt kéreg szépen összenőtt, s vezet
                     tovább.
               </p>
               <p>
                  A leány eltakarta szemeit kezével a beszéd alatt, nem mert a
                     szemébe nézni annak a férfiunak, kit ő nagyobbnak képzelt minden embernél. Az
                     apja beszélt helyette:
               </p>
               <p>
                  - Oh, nagy jó uram, minek áll szóba egy pórleánynyal, ki azt sem
                     tudja, mit kérdez? Egy semmi az: féreg, mely lent született a nyüzsgő nép
                     sorában, a ki nem érti soha, a mit most hallott. Én megértettem. - Az a korona
                     ott a vállán, azzal a beszélő sebbel, ránk mutat, férfiakra. Ne higyje, hogy
                     játékot üzünk, én meglepődésemmel, ez a leány kóros ijedésével: az alázat tör
                     ki belőlünk mély szeretetünkben, s áldott az én házam, hogy meglátogatta.
               </p>
               <p>
                  Beregi Miklós végigsimitotta a leány homlokát, kezét adta apjának,
                     s ott hagyta a házat, melyben ugy találta: hogy nem érti tisztán a megtörtént
                     jeleneteket.
               </p>
               <p>
                  Visszagondolt gyermekkori multjára s itt kezdve, multján
                     végignézett; de nem találta gyermekkorából sem magában ama mély tisztelet
                     forrását, melylyel itt körülövezték.
               </p>
               <p>
                  Inkább daczos, önfejü gyermek volt, s midőn sorsa magasra
                     helyezte, ugy értve ez állitást: hogy a legnagyobbakat látta egyszerü
                     embereknek, s mig ezekről a távol lakó nép fölmagasult képeket alkot magának -
                     ő sohasem érezte az alázat őszinteségét bensőjében.
               </p>
               <p>
                  Lova lépésben haladt, lovasa gondolkozhatott. Egy izben a lovas
                     hevesen emelte föl fejét s mély dörmögéssel mormolá:
               </p>
               <p>
                  - „De igenis! Alázat lakozott szivemben, valamikor apámra
                     gondoltam, az ő emlékénél gyuladt ki bennem a daczos tüz, mindig előttem
                     lebegett alakja s mindig hittem, hogy apám volt a csaták legbátrabb férfia.
                     Soha sem láttam őt képzeletemben kicsinynek. Ezek láthatták bennem az embert,
                     ki ott volt nehéz helyeken, melyekről ők lelkesülten beszélnek. Akár mi volt a
                     meglepődés oka, ez egyszerü pór-család nem képmutató.”
               </p>
               <p>
                  Beregi Miklós a tettek mezején nem birt töprengő elmével, a
                     katonai élet, mely tőle tetteket kivánt, ennek ellenkezőjét fejlesztette és
                     gyors, semmi veszedelemmel nem törődő határozottsága emelte kiválóvá.
               </p>
               <p>
                  De most töprengett. Tépelődött a tanyai jeleneten s nem tudta, mi
                     az oka.
               </p>
               <p>
                  - Babonáról beszéltek előttem, én is hiszek abban. Minálunk azt
                     állitja a nép: hogy a kinek apja csaták mezején vész, annak fiát csatákban nem
                     fogja megölni senki. Én hiszem azt, azok hiszik a Szent Iván tüzének babonáját
                     és a leány arra gondolt, mikor meglátott.
               </p>
               <p>
                  Valljuk meg: Beregi Miklós a katonai müveken kivül alig ösmert
                     könyveket és midőn Petrarka dalait, vagy Balassa Bálint szerelemtől sajgó
                     verseit Iszály barátja elragadtatással emlegeté előtte, róla lepattogtak azok
                     hatásai s boszusan mondá Iszálynak:
               </p>
               <p>
                  - A szerelemhez nem kell holdvilág és sóhajtások, nyilik az minden
                     nő kebelén s férfi csókot szomjaz, mely leszakitsa onnan.
               </p>
               <p>
                  Merengésében egy falevél ütődött nyergéhez, a koppanás
                     fölriasztotta. Egy magányos rezgőnyárfa hatalmas gallyain himbálództak a
                     sárguló levelek: a közül való volt, s ő nem dobta el.
               </p>
               <p>
                  - Emléket viszek Magyarországból, - mondá.
               </p>
               <p>
                  Aztán ujra a régi ember lett, ki küldetésének köteles tevője.
               </p>
               <p>
                  Azt hitte: többé eszébe sem jutnak, kikről oly mélyen
                     elgondolkozott.
               </p>
               <p>
                  Bécsben a zentai diadal mámorát élvezték mindenfelé. Ő pedig ujra
                     teljesité mindennapi szolgálatát. A nagy diadal az osztrák császári ház
                     hatalmát biztositotta a keleti hóditó fölött, apróbb várak, kisebb török
                     csapatok még ugyan voltak Magyarországon; de azok kiüzése a hosszas hadjárat
                     könnyü befejezésének volt föntartva.
               </p>
               <p>
                  A győzelmek, a magyarság hallatlan erőkifejtésével voltak véghez
                     vihetők; de ezt Bécsben csak a nép ösmerte el, s Korn apó, ki egy száj volt a
                     népből, igy nyilatkozott:
               </p>
               <p>
                  - Ez a savójai egyetlen az olaszok közül, a kit el tudok türni.
                     Teljességgel nem szeretem az idegeneket, kik a mi nemzetfánk leveleit eleszik
                     elölünk; de ez jó kovács, a nehéz magyar kalapács segitségével.
               </p>
               <p>
                  Beregi Miklós eljárt Korn apóhoz rendesen. A császár tiz órán tul
                     ritkán vette igénybe szolgálatát, és a vig testőrök észre sem vették a vas
                     embernek naponként növekedő szótalanságát.
               </p>
               <p>
                  - Unatkozik. Szórakozás végett megy, - mondák egymás között.
               </p>
               <p>
                  - Kitüntetését várja.
               </p>
               <p>
                  - Jól dolgozott legutóbb is.
               </p>
               <p>
                  - A császár nem méltányolja szolgálatát eléggé.
               </p>
               <p>
                  - Pedig sok olyan levelet vitt a császár második menyasszonyának,
                     a miért a főudvarmester kincseket adott volna.
               </p>
               <p>
                  - Vagy a magyar elégületlenek panaszai bántják.
               </p>
               <p>
                  - Azokkal nem törődik.
               </p>
               <p>
                  - Talán rossz bort mér, Korn apó?
               </p>
               <p>
                  - Vagy a bécsi szép nők csókja lett savanyu?
               </p>
               <p>
                  - Ezelőtt sokat mulatott, a bort is mindig legyőzte.
               </p>
               <p>
                  - Sok szép asszony bolondult érte, s egy sem tudta magához
                     kötni.
               </p>
               <p>
                  - Talán beteg?
               </p>
               <p>
                  - Számtalan sebet kapott, ő az udvar legdicsőbb katonája.
               </p>
               <p>
                  - Ha a katonák lelke menybe száll, Beregi őrnagy lelkét az Uristen
                     őrangyalává teszi bizonyosan.
               </p>
               <p>
                  - Nem csalódik választásában.
               </p>
               <p>
                  - Bizonyosan barátját sajnálja, kit a császár Francziaországba
                     küldött.
               </p>
               <p>
                  - És most már egyedül maradt a figyelő szakasz tagjai közül.
               </p>
               <p>
                  - Minden kötelesség rá szállott.
               </p>
               <p>
                  - A császár pedig sokszor szeszélyes, és emberfölötti
                     küldetésekkel bizza meg.
               </p>
               <p>
                  - De mindig elvégzi a rábizottakat.
               </p>
               <p>
                  - Sőt azt is, a mivel megbizva nincs.
               </p>
               <p>
                  - Például: az ütközetben részt vesz.
               </p>
               <p>
                  - Beregi őrnagy ugy van azzal, mint a muzsika részege, ha zenét
                     hall: mindjárt tánczol.
               </p>
               <p>
                  - A mint beszélik, a császár erősen megtiltotta, hogy ezután reszt
                     vegyen valami ütközetben.
               </p>
               <p>
                  - Ez régen meg volt tiltva.
               </p>
               <p>
                  - De az őrnagy ebben javithatatlan.
               </p>
               <p>
                  - Annak is marad.
               </p>
               <p>
                  - Mig egyszer ott vész a csatában.
               </p>
               <p>
                  - Azt mondják: valami büvösség védi?
               </p>
               <p>
                  - Az lehetséges.
               </p>
               <p>
                  - Mi az a büvösség?
               </p>
               <p>
                  - Például.
               </p>
               <p>
                  - Ha édes anyja van?
               </p>
               <p>
                  - Nem hiszem, hogy volna.
               </p>
               <p>
                  - Legalább nem hallotta tőle senki emlegetni.
               </p>
               <p>
                  - Sem az apját?
               </p>
               <p>
                  - Az apákról nem szeret beszélgetni Zrinyi János esete óta.
               </p>
               <p>
                  - De azért lehet édes anyja.
               </p>
               <p>
                  - És ha van?
               </p>
               <p>
                  - És ha él?
               </p>
               <p>
                  - Akkor onnan ered a büvösség.
               </p>
               <p>
                  - Miként?
               </p>
               <p>
                  - Az mindennap tizszer imádkozik érte.
               </p>
               <p>
                  - És jó szentje van.
               </p>
               <p>
                  - Hátha ujitott vallást követő?
               </p>
               <p>
                  - A szentek mindenütt hallják az imádságot.
               </p>
               <p>
                  - S ha valakit szeretnek, segitségére vannak.
               </p>
               <p>
                  - Akkor Beregi őrnagyon a védő szent mindig rajta ül.
               </p>
               <p>
                  - Aligha megtürné.
               </p>
               <p>
                  - Akkor oda imádkozza az anyja.
               </p>
               <p>
                  - Nekem is van édes anyám, a ki mindennap imádkozik érettem.
               </p>
               <p>
                  - Önre, bajtárs ur, rá is fér, elég vallástalan.
               </p>
               <p>
                  - Csak külsőleg látszom annak.
               </p>
               <p>
                  - Belsőleg egy szerzetes.
               </p>
               <p>
                  - Azt hiszem, ön nem is született.
               </p>
               <p>
                  - Hogyan?
               </p>
               <p>
                  - Csak ugy: hogy egyenesen a testőrök közé lépett s arra ideje sem
                     volt.
               </p>
               <p>
                  - Családi jogon vagyok testőr.
               </p>
               <p>
                  - Beregi őrnagy meg családi alapon büvös.
               </p>
               <p>
                  - Igen büvös...
               </p>
               <p>
                  - Valóban! mitől?
               </p>
               <p>
                  - Ne szakitsa félbe szavaimat.
               </p>
               <p>
                  - Hallgatom.
               </p>
               <p>
                  - Ha egyébtől nem, édes anyja tejétől.
               </p>
               <p>
                  - Igaza van, a kit az büvöl meg, azon nem fog semmi baj.
               </p>
               <p>
                  - Tehát éljen az őrnagy.
               </p>
               <p>
                  - Sokáig.
               </p>
               <p>
                  - És ha mennybe jut, vegyen pártfogásába bennünket.
               </p>
               <p>
                  A vig testőrök igy beszélgettek a vasember szomoruságáról.
                     Szeretetökre az rászolgált sokban. Jó bajtárs volt, ki sohasem keresett
                     ellenséget magának azok között, kikkel együtt élt; de azok érdeklődése folyton
                     fokozódott iránta, mert ha példa kellett hüségről, odaadásról, ügyességről,
                     bátorságról, jó, baráti szivről: őt állitották maguk elé és kész lettek volna
                     pokolba rohanni utána.
               </p>
               <p>
                  A vasember pedig nem szomorkodott, ez a homályos érzés futott
                     előle.
               </p>
               <p>
                  Korn apó tiszti asztalánál - mint a hogy ott nevezték - a szokott
                     társaság összegyült, s egyik-másik tisztnek feltünt, hogy Beregi Miklós a
                     hozzáintézett kérdést sokszor nem érti meg, néha a társalgásnak ha közé szól,
                     egészen más tárgyról beszél, mint a miről a társalgás folyik.
               </p>
               <p>
                  - Valami mély gond nyomja, - jegyzék meg rá.
               </p>
               <p>
                  - Dragan Iszály őrnagy távolléte miatt búsul, hiszen iker lelke
                     volt e két embernek.
               </p>
               <p>
                  Korn apó is észrevette szótlanságát, figyelt és fürkészett, de nem
                     talált nyomot, melyen itéletét épithette volna.
               </p>
               <p>
                  Az a mély gond észrevétlenül szállt a vasemberre. Midőn ott hagyta
                     a fehér tanyát, és lova mellett akarta átaludni az első éjet, sehogysem jött
                     álom szemére. A tanya, ködfátyol képben vonult előtte és a leány, ki
                     sajnálkozott sebjein.
               </p>
               <p>
                  - Nem vagyok fáradt, azért nem tudok aludni, mondá szolgájának, ki
                     három éji és három napi lovaglás után azt hitte: ura örökre elvesztette
                     álmát.
               </p>
               <p>
                  Hazaérve, mikor az első reggel szobájában fölébredt, ott volt a
                     leány képe ismét s többé attól szabadulni nem tudott.
               </p>
               <p>
                  A sárgult nyárfalevelet megtalálta, eltevé jó helyre, mint első
                     emlékét.
               </p>
               <p>
                  Napok multak, a kór nem mult, s olyat ütött öklével asztalára,
                     ajtója majd kiugrott sarkából.
               </p>
               <p>
                  - Ha igy tart ez a dolog, főkötőt veszek, fejemre huzom: a guny
                     majd észre térit.
               </p>
               <p>
                  Akkor télen, három izben is vett magának szabadságot a távozásra.
                     Hómezőkön nyargalt, jeges, zajló folyókon járt keresztül, farkasok futottak
                     vele versenyt; ólmos esők jégpánczélt tapasztottak hátára, mégis fölkereste a
                     tanyát: égő fájdalmát, háborgó vérét csillapitani annál a két szemnél, mely
                     fölélesztette benne alvó szerelmének szikrázó lélegzését.
               </p>
               <p>
                  Kemény szivébe lopta fulánkját a nagy szerelem.
               </p>
               <p>
                  Azelőtt selyemruhák suhogását hallotta a márványlépcsőkön, pazar
                     fényü termek felé, ifjabb korában csintalan, pajkos vér volt: most
                     vászonszoknya után szalad s talán versenytársa lehet egy pórfiunak.
               </p>
               <p>
                  Csintalanságát kettévágta az első feladat teljesitése. A nagy
                     tettek meghozták a maguk zordságát s letürülték ifjusága himét.
               </p>
               <p>
                  Midőn utóljára vált meg a tanyától, a jégtörő nap erősebben nézett
                     rájuk, a tél szökőben volt.
               </p>
               <p>
                  Azt kérdezte a leánytól:
               </p>
               <p>
                  - Mikor leszel nagy lány, Ágnes?
               </p>
               <p>
                  - Miért e kérdés, nagyuram?
               </p>
               <p>
                  - Mert szeretlek - sugta a vasember - nagyon szeretlek.
               </p>
               <p>
                  S elvágtatott, nem nézve, mint hull a leány könye feleletül.
               </p>
               <p>
                  Korn apó még mindig foglalkozott kedvenczének változásával:
               </p>
               <p>
                  - Ah én, vén szakácslegény! hogy erre nem gondoltam! - kiáltott -
                     hiszen ez pompás dolog: Miklós ur szerelmes.
               </p>
               <p>
                  Örömében földhöz csapta sapkáját.
               </p>
               <p>
                  - Ez pompás! - folytatá. - Hogy én erre nem gondoltam! Vén ember
                     vagyok s ma már nem oly piros a leányok ajka, nem vetem meg a szőkét, nem
                     kacsintom szárát a topánnak: izlést, mestermunkát látok a csónak-forma
                     faczipőkben is. - Derék dolog! Miklós ur nem valami tejképü ficzkó, kiben
                     fölgyul és rövid pislogás után hamvat ver a szerelem. Képzelem, milyen lehet az
                     ő szerelme? Mint mécsnek álmos pislogása mellett, a lobogó erdő. Ezt szeretem.
                     Kinek jó étvágya van: igazán él. Ki szerelmes lesz, az megtalálja az élet mézes
                     ösvényét s rajta áll, az ösvényből merre lépjen. Azt hiszem, Miklós ur meg
                     tudja választani a rózsás kertet az avartól.
               </p>
               <p>
                  Igy folyt le egy év. Miklós többször kelt utra. Korn apó pedig
                     hizott felfedezésétől. Ez sejtette, amaz azt hivé, a mit tesz, rajta kivül
                     senki nem tudja.
               </p>
               <p>
                  Erős emberek módjára megvetette a bosszuállást, s nem tudta, hogy
                     ellenségei vannak.
               </p>
               <p>
                  Ha valaki kérdte volna: „Hol volt?”, vagy ezt a kérdést intézte
                     volna hozzá: „Szereti-e Sie Ágnest?” megmondja a valót, miután ez magánügye
                     volt, s ebben sohasem titkolódzott.
               </p>
               <p>
                  Nem kérdezte senki sem, a vasembert szerették és féltek tőle.
               </p>
               <p>
                  Különben mindenki áradozott a hadsereg nagyszerü sikeréről, és
                     Korn apó tiszti asztalánál leginkább az utolsó török csapatok kiüzéséről
                     beszéltek, mely a magyarországi ezredeknek utolsó erőfeszitése leend a keleti
                     uralom ellen.
               </p>
               <p>
                  A kiüzés végrehajtása már el volt rendelve, a kétszázados drámának
                     utolsó jelenete következett.
               </p>
               <p>
                  - A török csapatok elvonulásának utiránya ösmeretes a hadsereg
                     előtt, - mondá egy éltes tábornok, - ki az asztalfőn ült s koránál fogva első
                     helyre tartott jogot.
               </p>
               <p>
                  - Helyes, legalább nyugalom következik e részről.
               </p>
               <p>
                  - A török csapatok két uton fognak kivonulni, az ellenök küldendő
                     ezredektől, ugy látszik, nem tartanak.
               </p>
               <p>
                  - Mely uton vonulnak? - kérdé egy sovány helyőrségi tiszt.
               </p>
               <p>
                  - Egyik a Tisza-Duna között, másik a tiszántuli részeken, a két
                     csapat a délmagyarországi római sánczoknál egyesül.
               </p>
               <p>
                  - Tábornok, irigylem Pumilló és Kéri grófok szerepét. Az ember a
                     helyőrségi szolgálattal ugy van, mint a kalitkába zárt bagoly, csak füleit
                     hegyezi; de karmait nem használhatja.
               </p>
               <p>
                  - Kéri gróf most fog először szerepelni, mint segédparancsnok,
                     Pumilló gróf oldalán.
               </p>
               <p>
                  - A figyelő szakasz vitéz tagjai eltávoznak körünkből, még Beregi
                     őrnagy van közöttünk, egyszer ön is elmegy vezérnek.
               </p>
               <p>
                  - Itt sem rozsdásodom meg, - válaszolt Beregi Miklós, - a
                     vezérséghez más tulajdonságok kellenek, mint a mivel én birok.
               </p>
               <p>
                  - Mi az, mit nem tud?
               </p>
               <p>
                  - Nem tudnék falvakat perzselni, népet pusztitani, én csak
                     katonákkal szemben találom jól magamat.
               </p>
               <p>
                  - Igaza van az őrnagynak, - szólt közbe a tábornok. - Sokan
                     emlékeznek még az almát áruló vén kofára.
               </p>
               <p>
                  - Mi történt azzal? - kérdé néhány fiatalabb tiszt.
               </p>
               <p>
                  - Engedelmével, őrnagy ur, elbeszélem a fiuknak. Azzal nem történt
                     más, minthogy almát árult földreteritett gyékényen s egy részeg helyőrségi
                     katona el akarta venni almáját.
               </p>
               <p>
                  - Milyen inyenczek ezek a katonák!
               </p>
               <p>
                  - Hallgassanak a helyőrségi tisztek! - dörgött vissza a tábornok -
                     az ő szégyenök, ha a katona részeg. A mint mondám, a katona részeg volt; a
                  kofa pedig vén, mint a Szent István torony, s két, sárga foga
                     mutatta hajdani rágóképességét. A kofa védte az almáját erősen, a katona
                     ábrázatát összecsikargatta és az dühében oldalfegyverét rántotta elő, biztosan
                     megöli, ha Beregi őrnagy oda nem érkezik, ő eldobta a katonát a vén asszonytól,
                     mint valami piszkos köpönyeget.
               </p>
               <p>
                  A társaság jót kaczagott a tábornok előadásán.
               </p>
               <p>
                  - Azt hiszszük, a kofa hálás leend az őrnagy iránt.
               </p>
               <p>
                  - Igen, fiuk. Ma is árulja az almát s keresetéből minden este
                     félre tesz két kisebb pénzt, hálája jeléül.
               </p>
               <p>
                  - Hogy egyszer, ha az őrnagy adósságokat csinál, kifizesse
                     vele?
               </p>
               <p>
                  - Korántsem. Arra gyüjti, ha az őrnagynak valaha menyasszonya
                     lesz, azokból a pénzekből vesz részére tölgylevél-koszorut - ezüstből s mindig
                     mondogatja ismerőseinek: „Az én tisztecském a legszebb lovag, szép menyasszonya
                     lesz.”
               </p>
               <p>
                  A tábornok elbeszélése a legvidámabb kedvre hangolta a társaságot,
                     a vasember arczának barázdáin piros szin futott át a menyasszony
                     emlitésénél.
               </p>
               <p>
                  Korn apó, a ki rendesen közbeszólott, előre nyujtott nyakkal
                     kiáltott:
               </p>
               <p>
                  - Az őrnagy ur engedelmével, magas uraim, azt a vén kofát karomon
                     vezetem, mikor a várt menyasszony megérkezik, s piros szegfücsokorral
                     kedveskedem neki.
               </p>
               <p>
                  Egy tisztet, ki a magyarországi hadsereg müködési irányát jól
                     ösmerte, midőn a Zöldfa-fogadóból távoztak, karon fogott Beregi Miklós.
               </p>
               <p>
                  - Bajtárs, meg tudja mondani a tiszántuli török csapatok biztos
                     elvonulási utját?
               </p>
               <p>
                  - Az apró részletekig, ha térkép van előttem.
               </p>
               <p>
                  - Térkép van szobámban, ha szerencsés leszek, hogy feljön
                     velem.
               </p>
               <p>
                  - De őrnagy ur, az udvar területére?
               </p>
               <p>
                  - Ej mit! Ön kedves vendégem, a ki meglátogat, különben
                     szabadságom ma kezdődik és senki sem kérdi: mit teszek.
               </p>
               <p>
                  A két katona néhány percz mulva a térképet vizsgálta.
               </p>
               <p>
                  - Itt van, őrnagy ur. A kiindulás a Mátra aljától kezdődik, az
                     átkelés Derzsnél.
               </p>
               <p>
                  - Tovább uram! - biztatá a tisztet sápadtan a vasember.
               </p>
               <p>
                  - Egy mocsártengert találnak az átkelés után, melynek vége az
                     Aldunába vész.
               </p>
               <p>
                  - Tehát erre nem mehetnek?
               </p>
               <p>
                  - De éppen itt mennek el. Tiszántul a Hármas-Kunhalomnál egy
                     elrejtett töltés vonul végig a római sánczokig, állitólag a kitünő mérnök:
                     Traján római czezár készitette. A nép e töltést Ördög-ároknak hivja, mert a
                     náderdőtől sehol sem látszik. A mi hadseregünk, ha jó vezetővel nem bir,
                     elvesztheti ez irányt, a török csapatok elszöknek előle: mert a töltés több
                     helyen, és tiz mértföldnyire is elvész a mocsár magasabb hátjain s ellenkező
                     irányban buvik elő. Nézetem: hogy Pumilló serege az első nap elvesziti a
                     töltést, többé meg sem találja, hanem bukdácsolni fog a nyáron át a nélkül,
                     hogy ellenséget látna.
               </p>
               <p>
                  A vasember az előzékeny tiszt mellett csaknem összeroskadt, és
                     elfojtott hangon kérdezé tovább:
               </p>
               <p>
                  - Mit gondol, hol lehetnek most?
               </p>
               <p>
                  - A török csapat ekkorra átkelt a Dunán komolyabb baj nélkül;
                     Pumilló seregei pedig ott küzködnek a Tiszának valamelyik oldalán.
               </p>
               <p>
                  A tiszt eltávozott, Beregi Miklós szaladt lováért.
               </p>
               <p>
                  - Óh, én őrült, a ki sohasem késtem el, ha ide későn érkezem!
               </p>
               <p>
                  Az éj sötét volt; de a vágtató lovagot a kapu őrsége sem
                     tartóztathatá föl rohanásában. Futott az, mint a kit rossz szellemek üznek, az
                     éj sötétjében ugy látszott távolról, mintha nagy, fekete szárnyai
                     volnának.
               </p>
               <p>
                  A tiszt gyanuja betölt. A kivonuló török csapatok ösmerték az utat
                     és a Dunához értek minden ütközet nélkül.
               </p>
               <p>
                  Pumilló serege, melyből teljesen hiányoztak a magyar századok, még
                     azzal sem volt tisztában: nem utána jönnek-e a menekülő csapatok.
               </p>
               <p>
                  De midőn tudomására jutott, hogy hátulról semmi veszedelem nem
                     fenyegeti, ekkor megkezdte pribék munkáját: a tiszántuli alföld ugyanis a
                     töröknek adózott, s Pumilló foglalni akart, királyának országában.
               </p>
               <p>
                  A legelső falut, melynek határába lépett, lakatlanul találta,
                     felbőszülve dulatta föl.
               </p>
               <p>
                  A Kunság őrei jókor meghozták a hirt, a tanácskozó halmon
                     összegyültek a lakosok.
               </p>
               <p>
                  Negyvenkét faluból jöttek össze a nép legszebb alakjai. Közös
                     vajdájuk: Sie Lőrincz tudatta velük, hogy többé nem kell félteni a gyöngébb
                     népet, nem szükséges elhajtani ménest, gulyát, nyájakat. Jön az uj gazda:
                     legyen ellátása bőven, mindenből.
               </p>
               <p>
                  Maga, minden kisérő nélkül ment Pumilló elébe s elmondta: hogy e
                     törzs békés és a százados török rabság alatt magasodtak föl a kis faluk
                     templomainak tornyai.
               </p>
               <p>
                  Két hosszu varkocs nyult le füle előtt, mely természetes csigákban
                     göndörödött. Két hosszu varkocs lógott széles hátán s ez volt a vajda pompája a
                     többiek fölött, kik a két első varkocson kivül, csak egyet fontak
                     hátulról.
               </p>
               <p>
                  Hogyne mert volna odamenni! Karjaiban erő, szívében bátorság ült s
                     oly mély alázattal szerette a magyar király hü emberét, Beregi Miklóst.
               </p>
               <p>
                  Pumilló dühösen ragadta meg a vajda varkocsát és ráorditott:
               </p>
               <p>
                  - Gazember! ösmerlek benneteket, alázattal jöttök elém, hogy
                     hátunk mögött megtámadhassatok.
               </p>
               <p>
                  Az erős ember nyögött, a gyalázó szavakra szeliden válaszolt:
               </p>
               <p>
                  - Nem, uram. Mi sohasem támadunk háta mögött senkit.
               </p>
               <p>
                  - Elpusztitalak benneteket a föld szinéről.
               </p>
               <p>
                  - Uram, faluinkban nők, gyermekek vannak.
               </p>
               <p>
                  - Ebfajzat mind!
               </p>
               <p>
                  Sie Lőrincz e durvaságra kevélyen szeme közé nézett a
                     káromkodónak.
               </p>
               <p>
                  - Ez a föld mienk, te magad vagy a bitang!
               </p>
               <p>
                  Pumilló gróf kevésnek tartotta, hogy ez embert azonnal megölesse,
                     hiénai boszut akart rajta állni.
               </p>
               <p>
                  De Sie Lőrincz az éjjel kiszabaditotta magát a kötelékből s
                     megszökött.
               </p>
               <p>
                  Késő volt már.
               </p>
               <p>
                  A falvak lakosai nem számitottak csatára, s Pumilló serege
                     dühödten csapott le rájuk.
               </p>
               <p>
                  A férfiak egy része, nagyobbára vén emberek, Sie Lőrincz szavára
                     egy halmon összegyültek, föltartóztatni a pusztitókat.
               </p>
               <p>
                  Nem katonák voltak, csak egyszerü pórok, kiknek ősi bátorságuk
                     adta meg a merészséget szembeszállani Pumilló seregével.
               </p>
               <p>
                  Nem várták be a támadást, ők maguk kezdték meg. Kardja nem volt
                     egynek sem, de nehéz csákányuk, sulyos buzogányuk, rémitő fegyver volt kemény
                     markukban.
               </p>
               <p>
                  Kevesen voltak.
               </p>
               <p>
                  Őrültség számba ment ellenállásuk; de ő náluk a gazda védte
                     tüzhelyét, apa a fiát, feleségét, lányát, a házat, mely szél ellen, eső ellen,
                     hó ellen védte mindnyájukat, a bölcsőt, mit ősük szőtt gyékényből, a családi
                     boldogságot, mit gyönyörrel élvezének, azt a földet, mely a magyar nemzeté
                     volt, és ezzel a gondolattal mindent: világot, virágot, életet, becsületet,
                     reménységet, jövője feslő álmait.
               </p>
               <p>
                  Nem védték magukat.
               </p>
               <p>
                  Támadtak, mig izmaik össze nem voltak vágva.
               </p>
               <p>
                  Fél napig tartott a harcz.
               </p>
               <p>
                  Hősök csatája zsoldosokkal.
               </p>
               <p>
                  A halomnak „Jajhalom” neve az oltárkő emlékezetükön.
               </p>
               <p>
                  Kigyultak a falvak, a templomok tornyai lobogtak, mint az átok
                     rémes fáklyái. Nem sirt senki: mellét tárta ki a borzalomnak. Sodoma és Gomora
                     égése messze példa a jövőnek. Azok rosszak voltak: ezek jók és áldott volt
                     előttük a föld.
               </p>
               <p>
                  Egy falu, egyetlen ház sem maradt, lángolt mind. Tüzben volt a
                     rét, a nyárfa erdő. A forró fényben a napsugarak nem törtek le a földre: ott
                     birkóztak a levegőbe rohanó lángnyelvekkel, mely gunyolta a felhőt, s piszkos
                     felleget szőtt rá a mértföldeken keresztül szállongó füst.
               </p>
               <p>
                  (Vége az első kötetnek.)
               </p>
               <p>
                  
               </p>
            </div>
         </div>
         <div type="group">
            <head>
               II. kötet.
               
            </head>
            <div type="chapter">
               <head>
                  A magyar szivacs.
               </head>
               <p>
                  Égett az Alföld szive, volt mi eltüntesse a reá hullott vércseppek
                     nyomát.
               </p>
               <p>
                  Égett a Kunság.
               </p>
               <p>
                  Hetek, hónapok multak. A falvak omladékain egy-egy gazdátlan eb
                     csavargott, nagyokat vonitva, s ha a házhoz ért, melynek pitvar ajtója előtt
                     lakott, talpa forrónak érezte a földet s szőrét borzalva ugatott a
                     levegőbe.
               </p>
               <p>
                  Minden más élő lény elhagyta a tájat, csak az eb nem, az örök
                     hüség földi férge.
               </p>
               <p>
                  Lomha tuzokok, gágározó vadludak, játszó gémek, szélsebes
                     sirályok, sikkongó bibiczek, a vizek madárcsaládjai; az éneklők barátságos
                     tábora, a halász-gődény, a gázlók, mind eltávoztak s utánuk fülsiketitő
                     krákogással rohantak a varjak, hollók.
               </p>
               <p>
                  A mocsár kloákájában huzódott minden olyan állat, mely él földön,
                     él vizben, s táplálkoztak egymásból: az erősebb fölfalta a gyöngébbet, a béka a
                     pióczát, a békát a kigyó.
               </p>
               <p>
                  Eljött a tél, elhozta szálló virágát, a havat, takaró bundáját a
                     növényi élet álmának.
               </p>
               <p>
                  De minden leesett hópehely azonnal felszikkadt a földről; itt-ott,
                     halmok, gerinczek, dombok tetején maradt rövid ideig, másutt fekete volt a
                     föld, mint a szén és a fekete szinben olvadó hócsíkok ugy mutattak a tájképen,
                     mintha hajnal nézne vissza sötét éjszakába.
               </p>
               <p>
                  Mert nem csak az égett, mi a földszinén volt, de égett maga a
                     föld.
               </p>
               <p>
                  A mindenség számlálhatatlan tüneményei között a természet
                     kincsesháza minden ponton rejt magában csodát. E csodák ezer évekig rejtőznek,
                     mig az ember kutató elméje előtt feltárulnak. Ámulva, hálaadó, vagy rettegő
                     szivvel érzi, látja fenséges megnyilatkozását, keresi, melyik a nagyobb: az
                     ismert elemek-e, vagy az ujak szépsége, vésze, nagysága? Aztán ráborul elméjére
                     a világosság, egy tiszta kép rajzolódik előtte, óriás vonásokkal; megérti, hogy
                     a füszál oly csoda, mint a tengerek háborgása, az óriás öleli a parányt, mert
                     mindnyájan testvérek s együtt állott elő az áldott egész.
               </p>
               <p>
                  Ha a képet tovább nézi s elmereng, soha ki nem tudható teljes
                     nagyságában: észreveszi magában a kicsinyt; de gondolatainak magasra törő
                     sugárszálai fölött sejti az Istent s megnyugodva nyul kapanyeléhez, előveszi
                     szerszámait, él rendeltetésének, végzi müvészetét munkájában.
               </p>
               <p>
                  Azonban hol a föld ég: ott megszünt az élet, az ember kezéből
                     kiesik a szerszám, fut a madarakkal s homlokára vésődik a keserv.
               </p>
               <p>
                  Az Alföldnek ez a része egy ős tőzegkéreg volt a föld felett. A
                     Tisza, a Túr, a Kőrös vizek áradásainak pázsit-ágya. A buja, rétinövény-élet,
                     mely háboritlanul élt a földdel, az áradások salakjaiból apró emeleteket
                     csinált magának. Ez apró emeletek nőttek s meglehet: egy ilyen emelet
                     kiépitésére egy század volt szükséges; de a növényerdő talajt csinált magának
                     belőle s e talajt minden őszszel a növények roskadásával hizlalta. S mi egy
                     század az őshöz?!
               </p>
               <p>
                  A leroskadt, erősebb növények töveinek, az emeletek között egy uj
                     növényi élet kezdődött. Ez élet olyan volt, mint a halál; mindazáltal csak
                     szunyadt az élet s ha feltörték, friss hajtásai sötétzöld szinben tüntek
                     elő.
               </p>
               <p>
                  Az emeleteknek levegője is volt: félelmes, ölő gázok, számtalan
                     betegség csirái. Csak az ottlakó szervezete birta meg, annak nem ártott.
                     Bizonyosan a lakosok erősebbek voltak az ölő gázoknál, vagy titkát abban
                     találjuk szivós erejöknek, hogy születésökkel kezdték szivni s tüdőjük azontul
                     feldolgozta.
               </p>
               <p>
                  A gázokat, melyek az emeletekből törtek föl: mocsárlég néven
                     ismerjük; hazája a tőzeglerakodás, ágya az emeletek rejtett sikátora: a
                     kotú.
               </p>
               <p>
                  A tőzeg emeleteknek megvan a játéka. Sokszor őszi esők, tavaszi
                     áradások sekély vizét tünteti el. A vidék száraznak látszik, majd nyár derekán,
                     mikor a folyók forrásai elapadnak, az emeletek természetszerü nyomása alatt
                     fölszinre tör az ellopott viz és az nem apad el.
               </p>
               <p>
                  A tőzeg tehát élt és müködött. A tenger védett öbleiben lassan,
                     szinte félénken nő, a szivacs. A magyar alföld nagy részét tőzegemeletek
                     rengetege burkolta, ez a rengeteg egy iszonyu szivacs volt: élt, éltetett,
                     légzett és müködött.
               </p>
               <p>
                  A kunsági falvak szélei ilyen tőzegemeletekre nyultak, itt, vagy
                     az égő rét valamely pontján gyuladt ki a szivacs-rengeteg, melynek felső
                     emelete sok helyen száraz televénynyé érett s égett a föld, tarkója alatt a
                     mohos fölszinnek, égtek az ős tőzeg-emeletek.
               </p>
               <p>
                  A láp, a mocsár, iszonyu katlant érzett gyomrában. Az emeletek sok
                     helyen csatornákká váltak, melyen izzó parázs folydogált, száritott és égetett.
                     A parázs fölvette a vakondok szerepét, miután a tüz letarlózott mindent a föld
                     felett, a föld alatt égette az ős alakulásokat, fejlődményeket.
               </p>
               <p>
                  Évekig tartott a szivacs-rengeteg pusztulása, végre egy tavaszon,
                     ritkán látott áradásokban zugtak le a folyók, a lesüppedt lávákba beömlött az
                     áradat és levezette az égő csatornákba. Most már a két elem csatája következett
                     be. A lápokat a viz alkotá, az alkotó ismét győzött és a kiégett földet tele
                     rakta ujra iszappal.
               </p>
               <p>
                  Az ekevas midőn felhasitja a mai fekete földet, a szántó
                     megbámulja mint fénylenek a barázdák. A régi tüz csillámai azok a magot ontó
                     földben, sokat beszélve a szántónak a föld népéről, a földről, melyet annyira
                     imád a magyar.
               </p>
               <p>
                  Mondtuk előbb: hogy minden élő lény elköltözött a tájról, csak
                     néhány eb csavargott az omladékok között, midőn a föld fölötti, földalatti
                     veszedelem megkezdte semmisitő munkáját.
               </p>
               <p>
                  Az ebek a füstben is érezték az ember közellétét, mert egy
                     irányban ugattak. Valóban, a Sie Lőrincz tanyájánál többször látható volt
                     valami emberi árnyék; az árnyék, ha eltávozott, ujra visszatért a tanya
                     romjaihoz, mint a mesék hazajáró lelke.
               </p>
               <p>
                  A tanya gazdája, Sie Lőrincz járt haza, a Kunság vajdája, kit a
                     vének bölcsebbnek, az ifjabbak bátrabbnak tartottak maguknál.
               </p>
               <p>
                  A föld égett talpa alatt, az ő szeme is égett, s könyei beszélték
                     őrjöngő fájdalmát.
               </p>
               <p>
                  Beregi Miklós éppen két héttel később tudta meg a helyőrségi
                     tiszttől az ut vonalát, hol Pumilló serege elvonul. A vasember nem hiheté, hogy
                     békés lakosokat megtámadjanak az osztrák csapatok; de azért félt és száguldott
                     tétovázás nélkül.
               </p>
               <p>
                  A mit talált, nem hitte még akkor sem, midőn lova rugása oly
                     félelmesen dübörgött a földön.
               </p>
               <p>
                  Elhitte azután.
               </p>
               <p>
                  Sie Lőrincz tanyája helyén megcsuklott derékban és
                     összegörnyedt.
               </p>
               <p>
                  Egy darab kormos falra zuhant le inkább, mint ült. Homlokát
                     tenyerébe rejté, s ott maradt szótlanul, lehajtott fővel, mintha szét sem merne
                     nézni a vidéken.
               </p>
               <p>
                  Nem vette észre azt sem, mikor elébe áll Sie Lőrincz és nézi némán
                     a búslakodót.
               </p>
               <p>
                  Végre megszólalt:
               </p>
               <p>
                  - Mit siratsz uram?
               </p>
               <p>
                  Ekkor ugrott föl helyéből, hevesen kérdezve:
               </p>
               <p>
                  - Te vagy, Lőrincz bátyám? Hol van Ágnes?
               </p>
               <p>
                  Sie Lőrincz keserüen mosolygott.
               </p>
               <p>
                  - Mit kérdezed azt, uram. Egy leány, ha elvész, mindig akad ki
                     szánja, még halála után is koszorut tesznek a fejére; kérdezd azt, hol van
                     feleségem, fiam? Hol van a másé?! Elmondjam? Tizennégy napja, hogy birom
                     tagjaimat, két napról nem tudok semmit, az a pokolé volt. Tizennégy nap óta
                     temetkezem, még sincs vége. Sirt nem kell ásnom nekik, van itt mindenütt,
                     gyorsan hamvasztó sir. - Eltemettem feleségemet, fiamat, el a másokét, a
                     mennyit csak elvihettem. Kezem nem reszketett, gyomrom nem undorodott a
                     borzalmas látványoktól.
               </p>
               <p>
                  - Itt maradok veled, segitek temetkezni.
               </p>
               <p>
                  - Itt nem maradhatsz. A föld ég alattunk. Te azt nem ösmered,
                     micsoda. Hegyek között születtél; de én ismerem a sík föld alakulásait.
                     Ezelőtt, erős tél időn, magunk gyujtottuk meg a tőzeget s egész télen
                     melegitette a föld a rajta heverő jószágot. Tavaszszal ráeresztettük a folyót
                     és kioltottuk. Nincs többé, ki ráereszsze, s ki tudja, meddig ég? Addig ide
                     senki sem jön vissza a megmaradtakból, magam lakom. Soká tisztul itt meg a
                     felhő, füstnek a birodalma lesz a mi földünk. Én itt maradok, ösmerem a
                     halmokat, azokból kikeresem a földi mogyorót, a higviricz édes gyökerét s azzal
                     élek. A füst mindent korommal hint be; de nem lesz oly fekete az arczom ha
                     itéletnapig élnék is, mint a milyen a lelkem.
               </p>
               <p>
                  - Ne átkozódj, Lőrincz bátyám.
               </p>
               <p>
                  - Ne vigasztalj, uram. Bár sohase jöttél volna földünkre. A mit
                     itt látsz, e kárhozatnak te vagy egyik oka.
               </p>
               <p>
                  - Nem értelek.
               </p>
               <p>
                  - Ha nem jösz házamhoz, akkor sohasem bizom benned, hozzád
                     hasonlókban, s nem szeretlek. Akkor a veszedelem elől elhajtott volna bennünket
                     korán a bizalmatlanság, nem talált volna itt a pusztitó mást az üres faluknál,
                     de láttam én, mennyire szereted lányomat, én is szeretlek téged. Nem
                     óhajtottam, nem akartam, hogy feleségül vedd, de magyar voltod, sebjeidnek
                     látása tiszteletre kényszeritett, s itt tévedtem. Nem te vagy a hibás, hiszen
                     tiszta voltál érzelmeidben, én vagyok a bűnös, ki tudatlan valék. Rugj föl
                     magad elől, nem vagyok méltó, hogy reám nézz.
               </p>
               <p>
                  - Beteg vagy, azért beszélsz igy?
               </p>
               <p>
                  - Nem vagyok beteg, hiszen sebjeim nem fájnak. Hidd el: nem
                     sajnálom kedveseimet, de sajnálom a többit, a ki hitt szavamnak s ez volt
                     veszte.
               </p>
               <p>
                  Elhallgattak. Az egyik nem szólt tovább, mert elmondott mindent, a
                     másik gondolkozott s nem tudta, hogy gondolkozik.
               </p>
               <p>
                  Vannak ilyen állapotok: lelki-búnak nevezik.
               </p>
               <p>
                  Az eset különben olyan, hol nehezen találja meg a károsult, mit
                     tegyen.
               </p>
               <p>
                  Ha saját boszuját üvölti, végzi azt, a mi neki fájó.
               </p>
               <p>
                  De az az első. Egy sziv melegségét érezzük és az, szerelmes társát
                     keresi. Az a forrás üdit, melyből oltjuk; más sziv, más forrás: mások üdve,
                     mások élve.
               </p>
               <p>
                  A vasember azt kérdi a vajdától:
               </p>
               <p>
                  - Azt mondád, Lőrincz bátyám: Ágnest nem találod a holtak
                     között.
               </p>
               <p>
                  - Nem találtam sem itt, sem másutt. Nagyon kevesen vannak, kik
                     elmenekülhettek, kérdeztem, de azok között sincs.
               </p>
               <p>
                  - Akkor él?
               </p>
               <p>
                  A vajda fejét rázta.
               </p>
               <p>
                  - Nem hiszem, leánygyermeknek több az ellensége.
               </p>
               <p>
                  - Igaz, hogy saját feleségedet, gyermekeidet nem sajnálod ugy,
                     mint másokat?
               </p>
               <p>
                  - Nem.
               </p>
               <p>
                  - Akkor gyer, temessük el azokat. Együtt dolgozom veled, én is
                     jóllakom földi mogyoróval, higviricz gyökérrel. A ló még elél, ha elvész,
                     sebaj; kardom leszurom a földbe, hadd rozsdásodjék, mig a munka tart.
               </p>
               <p>
                  A két ember hozzá fogott a tüz-erdőben iszonyu munkájához,
                     százszoros életveszedelmek között tudtak egyik faluból a másik romjaihoz jutni.
                     Sie Lőrincz ösmert minden mélyedést és emelkedést, edzett, erős ember volt,
                     mégis kimerült; amaz birta, győzte. Annak nem ártott sem a rossz levegő, sem a
                     földi mogyoró, sem a higviricz cserje gyökere. Három falu volt még hátra, ezt
                     már magának kellett elvégezni.
               </p>
               <p>
                  A vajdának feltünt társának szótalansága, ő beszélt, az alig
                     válaszolt szavára.
               </p>
               <p>
                  A vajda pedig tudta mindenkinek az élettörténetét, s mig együtt
                     temetkeztek, mindig beszélte társának; az hallgatta némán, midőn aztán a vajda
                     látta, hogy nem felel szavaira, egyszer megszólitá:
               </p>
               <p>
                  - Talán nem szereted hallgatni egyszerü emberek történetét?
               </p>
               <p>
                  - Beszélj, csak beszélj. A pap is elmondja élettörténetét a
                     halottnak, most te vagy a pap, bucsuztasd el őket.
               </p>
               <p>
                  Mikor készen volt a három falu temetésével, visszatért a beteg
                     vajdához.
               </p>
               <p>
                  - Beteg vagy? - kérdé tőle.
               </p>
               <p>
                  - Azt hiszem, nem vagyok beteg; de a többiek után engem is
                     eltemethetsz. Most már neked kell elmondani halotti bucsuztatómat s ha
                     elmondod: ne felejtsd ki belőle, Miklós - engedd meg, hogy igy szólithasson a
                     pórok vajdája - hogy csodáltalak, bámultalak, nagyon szerettelek! és nagyon
                     szeretett téged az is, kinek magad mondád házamban: Szemedben látom
                     hajnalomat.
               </p>
               <p>
                  Társa elfutott a tanyához lováért. A ló ott volt, de arra többé
                     nem ült senki; aztán futott vissza a vajdához.
               </p>
               <p>
                  - Lőrincz bátyám! - orditott rá - kelj föl! Ne halj meg! Jönnöd
                     kell velem! Kergesd vissza szökni akaró lelkedet! Sok tartozásod van és soká
                     tisztitod le élted fájáról a rovásokat.
               </p>
               <p>
                  A vajda rávetette vérben forgó szemeit a beszélőre, föl akart
                     állni és visszaesett.
               </p>
               <p>
                  - Hagyj pihenni ez édes földön, Miklós. Apám, anyám, barátaim
                     nyugodnak ölében, minek tépnéd le a törzsek lombját, szebb ugy, ha együtt dől
                     rá az enyészet.
               </p>
               <p>
                  Beregi Miklós vállára vette a vajdát, s midőn a Tiszához ért vele,
                     ott már más volt a levegő, más volt a föld szine: amott a rémes pokol, itt
                     viruló élet mindenütt.
               </p>
               <p>
                  Sie Lőrincz erős szervezete uj életre kelt, akkor éjjel már ketten
                     uszták a folyót; a Tiszántúl volt ménes, volt ló, Beregi Miklós felnyergelte az
                     egyik lovat.
               </p>
               <p>
                  - Ülj rá, Lőrincz bátyám, csakhogy jobban vagy, most már
                     megyünk.
               </p>
               <p>
                  - Hová?
               </p>
               <p>
                  - A hol én lakom.
               </p>
               <p>
                  - Nekem dolgom van még, Miklós.
               </p>
               <p>
                  - A dolgot megtaláljuk. Azok a csillagok pusztáitok felől, nézik,
                     mit teszesz, hová mégy, gondolsz-e rájuk?
               </p>
               <p>
                  - Akkor magad ülj a nyergelt lóra. Én szőrén ülöm a lovat, nem
                     nyeregbe, menjünk, ha pusztáink bajáért kell menni, csak gyorsan, csak
                     gyorsan.
               </p>
               <p>
                  Két nap mulva a lovasok a bécsi Ágoston szerzetesek kolostorának
                     kapujában állottak.
               </p>
               <p>
                  - Hová hoztál, Miklós? - kérdé a vajda. - E helyet nem ismerem.
                     Templomba akarsz vezetni? Oda nem megyek. Nem akarok imádkozni többé.
               </p>
               <p>
                  - Beszélni fogsz, Lőrincz, a császárral, de előbb ide jőjj
                     bátyámhoz.
               </p>
               <p>
                  - Tudom, mi a szándékod. A császár a magyarok királya is,
                     védelmet, büntetést akarsz kieszközölni? Ne tedd. A császár egy döglött bogár
                     életét sem parancsolhatja vissza, holtak számára orvossága nincs.
               </p>
               <p>
                  Beregi Miklós kard-kosarával dörömbölt a kolostor kapun.
               </p>
               <p>
                  A kapus-atya félre huzta a vasrostélyt fedő táblát s kinézett
                     rájuk.
               </p>
               <p>
                  - Ah, Miklós ur! Nyitom az ajtót, talán valami szerencsétlent hoz
                     Mózes atyához? Itthon van czellájában, lépjenek be.
               </p>
               <p>
                  A czellába kopogtatás nélkül léptek be.
               </p>
               <p>
                  Mózes atya, a hatalmas szerzetes ott ült asztalánál. Az asztal
                     tele volt szent könyvekkel, szentek és apostolok életleirása találtatott
                     lapjaikon, soraikban a lemondás, könyörületesség remek példái beszéltek.
               </p>
               <p>
                  Mózes atya nyugodtan kelt föl üléséből. Látott ő már sok megtépett
                     alakot és a nyugodt érdeklődés nagyságával nézett az előtte álló vajdára, ki
                     észrevette benne a nagy papot.
               </p>
               <p>
                  - Isten hozott öcsém - szólott Miklóshoz - hol jártál? Tudtul sem
                     adtad távozásodat.
               </p>
               <p>
                  És ez a pap, ki ismerte a politika minden cselszövését,
                     ravaszságait s utvesztőjének görbe vonalaiban látta a biztos irányt, kinek
                     magas czéljai voltak álczázva egyenes lelkében - mint apa nézett öcscsére s
                     talán e pillanatban is eszébe jutott a kólyát toló pórfiu, ki nagyobbá,
                     jelesebbé vált, mint a hogy előre képzelé.
               </p>
               <p>
                  Kitől oly jól esett hallani azt az egyszerü rokoni
                     megszólitást:
               </p>
               <p>
                  - Bátyámuram.
               </p>
               <p>
                  Kinek megtiltotta, hogy egyszer is meglátogassa édes anyját,
                     nehogy az ősi házikó emléke elterelje figyelmét rideg kötelességétől, vagy
                     gyöngédebb érzelmek hangja csengjen fülébe a vak halálmegvetésnél és eszébe
                     jusson, hogy ő csak eszköz volt egy nagyeszü ember kezében, ki hősi erényt
                     talált benne, büszke volt, hogy ezzel kérkedhetett a trón zsámolyánál.
               </p>
               <p>
                  Kinek ő azt mondá egykoron: akkor leend jó kardforgató, ha vele
                     mérkőzni tud, a gyilkos biztosságu kardvivóval s a ki ma különb vivó nála.
               </p>
               <p>
                  És mig gyönyörködik annak nézésében, bámulja rongyos ruháját, dult
                     vonásait, az az ember, kit vasembernek neveztek el, leoldja súlyos kardját
                     oldaláról, két kézzel odavágja az asztalához úgy, hogy a kard hüvelye
                     szétreped, pengéje darabokra törik. Az iszonyu ütés szelétől a szent könyvek
                     repülnek szerteszét, minden erkölcsös példáikkal.
               </p>
               <p>
                  A két ember közül, a pór megrettent alázattal nézi annak
                     kitörését, ki sirásó társa volt sok napokon keresztül; a másik, a nagyeszü
                     ember némán hallgatja annak észbontó dühöngését.
               </p>
               <p>
                  - Itt a kard, a mit adtál, többé ne mondd, hogy dicsőséget hoz
                     reám. Tudsz imádkozni könyveidből? Pihent a lelked megfeszitett Krisztusod
                     jelképe alatt? Azt mondtad nekem, a pogány rabszolgákat nevel Magyarországon, s
                     üzetted, öletted, gyülöltetted velem. Nézd meg a mi katonáink útját. Ott nem
                     látsz semmit. Nem találsz nyomukban mást, csak tüzet, nem látsz egyebet
                     füstnél; pusztulás, halál üli förtelmes torát véreink hullái fölött. Te vagy az
                     uralkodó barátja, kegyencze?! A te szavadnak hisz, te rád irigykednek
                     hatalmadért? Fogd be a szádat ezután, ha neved kérdik, tagadd el. Hazudj! Ne
                     tudják, hogy magyar földön láttad először a nap világát, magyar földön tanulták
                     lábaid a járást! Engem sem kard illet: rokka! fejemre főkötő. Kérdezd meg ez
                     embert, kit a pokolból hoztam hozzád, mily szép virágok nyilnak mezőjükön. Ha
                     sirni akarsz fölötte, folyók forrását hivd könyeidül. Segits rajtuk ha tudsz,
                     hozd életre a holtakat, adj földet az élőknek, mert én nem kötök kardot, ha az
                     élőket meg nem véded s te, ne nevezz akkor öcsédnek, bátyám.
               </p>
               <p>
                  - Mi bajod Miklós?
               </p>
               <p>
                  - Mi a bajom? Elmondjam felét? Kiölték, kirabolták szivét a magyar
                     Alföldnek. Miért? Talán azért volt bitang terület az, mert egyezség szerint a
                     töröknek is adózott? Ha az urnak földjéről egy kecskét elhajtanak, az lármázik,
                     viszi sérelmét az országgyülésig, az országgyülések naplói ily panaszszal
                     telnek. Az ur védi parasztját, mert neki az éppen olyan hasznot hajtó eszköze,
                     mint barmai s ezekre az vitte a kárhozatot, kinek védni kellett volna!
                     Elösmerem nagy eszedet. Én pőröly vagyok hiuz bőrben, ki nem gondolkodott ez
                     ideig, de most látni akarom, mit teszesz érettök? Haladni fogok ezután a magam
                     utján s egyről-másról gondolkozom.
               </p>
               <p>
                  Ezután a vajdához szólt:
               </p>
               <p>
                  - Maradj itt Lőrincz. Beszélj el mindent azokról, a kik
                     megbántottak, estére érted küldök, lássuk, mi történik azután.
               </p>
               <p>
                  Indulni akart.
               </p>
               <p>
                  Mózes atya elébe lépett és szelid hangon mondá:
               </p>
               <p>
                  - Jól van, Miklós. A mit rám biztál, elvégzem. Szeretnék lelkedbe
                     látni, mert sejtem fölindulásod. Majd rátalálok én arra; de félek, hogy annak
                     más oka van, mely sorsod kerekét lefelé hajtja.
               </p>
               <p>
                  - Ne törődj velem, fejem nem faltörő kos - és élni akarok.
               </p>
               <p>
                  Ott hagyta őket, az utczára érve, arcza elvesztette
                     indulatosságát, sőt ruháját igazgatta s délczeg járással, mint apród korában,
                     lépkedett egy külvárosi ószeres felé, melynek ajtóján az avar sisak mutatá,
                     hogy ott fegyvereket vásárolnak és adnak el.
               </p>
               <p>
                  A mint az ószeres boltjába lépett, Korn apó az ajtó előtt haladt
                     el.
               </p>
               <p>
                  A külvárosi utczák felé tartott.
               </p>
               <p>
                  Botja végét minden lépésnél az utcza kövéhez ütötte és a
                     koppanásokban nagy élvezetét találta.
               </p>
               <p>
                  Valamikor megkérdezték e szokásáért s azt felelte:
               </p>
               <p>
                  - Az emberek hamarább észrevesznek s miután tiszta bort mértem,
                     rostélyosaim soha sem voltak kozmásak, meglátnak. Baj nem származhatik egy
                     becsületes ember szemléléséből, kit pályatársai sem irigyelnek, a mivel kevés
                     ember dicsekedhetik.
               </p>
               <p>
                  Az ószeres bolton tul, az első utczába fordult és
                     háromszor-négyszer elsétált egy almát áruló kofa előtt.
               </p>
               <p>
                  A kofa vén volt és a földön ült; Korn apó néhány alantjáró
                     pillantást vetett rá.
               </p>
               <p>
                  Ezt a kifejezést nem kell félreérteni. Korn apó szemébe akart
                     nézni az asszonynak és az ült, azonkivül ócska szalmakalapjának sugártörője
                     szemére árnyékot vetett.
               </p>
               <p>
                  A pillantásnak azonban mégis lehetett valami csalfa ize, mert a
                     vén asszony utána kiáltott:
               </p>
               <p>
                  - Jöjjön közelebb, Korn ur, mit sandal? Talán nőül akar venni?
                     Korn asszonyság egészséges? Jöjjön, jöjjön: én vagyok, az almás Borbála.
               </p>
               <p>
                  Korn apó visszatért.
               </p>
               <p>
                  - Ah! Bábi néni? Ne haragudjék, Bábi néni pillantásaimért; még
                     mindig formás, kis lábai vannak.
               </p>
               <p>
                  A vén asszonynak lábafeje künn volt szoknyája alul, s durva
                     posztóba pólyálva ugy nézett ki, mint egy jókora tuskó.
               </p>
               <p>
                  - Ejh, Korn ur, maga csintalan és csufolódó. Tessék almát venni,
                     almám édes és borizü.
               </p>
               <p>
                  - Ühm! Köszönöm, Bábi néni, mért nem hozza hozzánk.
               </p>
               <p>
                  - Nem vesznek ott ilyen szegény asszonytól almát. Korn asszonyság
                     azt mondta: almám nem volt elég szép a lakodalomban.
               </p>
               <p>
                  - Ugy-e, mikor Ajax vőm lett?
               </p>
               <p>
                  - Jól tudja.
               </p>
               <p>
                  - Lakodalomban nem az alma édes, Bábi néni...
               </p>
               <p>
                  - Ismét csintalankodik?
               </p>
               <p>
                  - Dehogy! Csak hozza hozzánk almáját, ezután a vaczkor is édes
                     lesz nálunk, csak hozza.
               </p>
               <p>
                  - Azért sem viszem. Nem árulok vaczkort.
               </p>
               <p>
                  - Milyen kényes, Bábi néni.
               </p>
               <p>
                  - Legyek az.
               </p>
               <p>
                  - Milyen rátartó almájával.
               </p>
               <p>
                  - Legyek az.
               </p>
               <p>
                  - Talán nem is özvegy már?
               </p>
               <p>
                  - Semmi köze hozzá.
               </p>
               <p>
                  - Ühm; pedig sok almát vennénk.
               </p>
               <p>
                  - Vegyenek mástól.
               </p>
               <p>
                  - De a Bábi néni almája legédesebb.
               </p>
               <p>
                  - Az enyim savanyu.
               </p>
               <p>
                  - Ugy soká gyülik meg a pénze.
               </p>
               <p>
                  - Talán örökösöm akar lenni? Óh, Korn ur, én magára hagyom a cseh
                     királyságot.
               </p>
               <p>
                  - Azt hiszem, inkább egy csinos katonatisztre hagyná.
               </p>
               <p>
                  - Mit talál még ki?
               </p>
               <p>
                  - Hallottam én a hirét. Ott van az udvarnál...
               </p>
               <p>
                  - Nem igaz.
               </p>
               <p>
                  - De igaz! Mindennap pénzt rakosgat el a számára.
               </p>
               <p>
                  A vénasszony sirni kezdett.
               </p>
               <p>
                  - Azért jött ide, Korn ur, hogy csufoljon? Nem szép ám az, egy
                     olyan gazdag embertől mint maga.
               </p>
               <p>
                  - De nem is csunya. Én pedig piros szekfü csokrot adok magának,
                     Bábi néni és karonfogva vezetem a templomba, ha az a katonatiszt oda viszi
                     mátkáját. - Ezt megmondani jöttem magához Bábi néni. Mikor látta a
                     tisztet?
               </p>
               <p>
                  - Azt a jó urat régen nem láttam.
               </p>
               <p>
                  - Megsugom Bábi néninek: a tisztet, jobban szeretem magánál.
               </p>
               <p>
                  - Az ismét nem igaz, Korn ur.
               </p>
               <p>
                  - De igaz, Bábi néni. És ha az az ur szerelmes lenne! Szeretném
                     tudni jó előre, kit szeret?
               </p>
               <p>
                  Az asszony már szivesebben felelt erre a kérdésre.
               </p>
               <p>
                  - Ha megtudom, tudatom; de Korn ur is tudassa velem, ha előbb
                     tudja meg.
               </p>
               <p>
                  - Ott lehet az Magyarországon.
               </p>
               <p>
                  - De elhozza ide?
               </p>
               <p>
                  - Ezt akarnám tudni. Jó lenne ha figyelemmel tartana minden nőt,
                     ki Magyarországból jő ide, Bábi néni. Azt tartják, az öreg asszonyok éjjel is
                     látnak, s maga tiszteletreméltó korban van már.
               </p>
               <p>
                  - Figyelem, Korn ur.
               </p>
               <p>
                  - És mindennap elhozza almáját hozzám.
               </p>
               <p>
                  - Elviszem.
               </p>
               <p>
                  - Jó napot, Bábi néni! Ezután sürübben találkozunk.
               </p>
               <p>
                  - Hogy pajzánkodott ez a Korn ur, - mormolá a vénasszony utána; -
                     de Korn ur nem hazudik soha, Korn ur igaz ember!
               </p>
               <p>
                  Ujra az ószeresbolt felé vitte utja a boldog embert, ki
                     meglepetést akart szerezni kedveltjének és szépnek találta eszméjét.
               </p>
               <p>
                  A boltajtóhoz érve, szokása szerint benézett azon.
               </p>
               <p>
                  - Óhó! - ugrott el, - a hegyek nőnek előttem? Miklós ur van itt,
                     észre sem veszem, ha nem látom, szaglásom alighanem veszitett erejéből.
               </p>
               <p>
                  A boltajtó előtt járkált, hangosan kopogtatva botjával, hogy
                     ottlétét észre vegyék.
               </p>
               <p>
                  A ószeres a hadsereg előkelő tisztjeinek a legujabb
                     fölszerelésekkel is szolgálhatott s Beregi Miklós a legszebb ruhákat ölté
                     magára, csak a kardot találta az ószeres egy kissé réginek, mit
                     kiválasztott.
               </p>
               <p>
                  Az árakra vonatkozólag Miklós, másnapi fizetést igért, az ószeres
                     megnyugodott; de megjegyzé:
               </p>
               <p>
                  - Uraságodnak husz esztendeig várok.
               </p>
               <p>
                  - Elveszthetné pénzét, annyi idő alatt sok izben közel állunk a
                     halálhoz.
               </p>
               <p>
                  - Korántsem, a kalmároknak kitünő érzékük van annak tudásához:
                     kinek hitelezhetnek.
               </p>
               <p>
                  Korn apó köhögésre fogta a figyelemre hivást, a mi gyorsitotta
                     czélját.
               </p>
               <p>
                  - Hopp! Korn apó, kiáltott hozzá Beregi Miklós, - egy szóra
                     hozzám, baj van!
               </p>
               <p>
                  Korn apó repülni szeretett volna a hivásra, s gyermekes örömmel
                     ugrott a boltba.
               </p>
               <p>
                  - De szép öntől, Miklós ur, hogy az utczán is megszólit.
               </p>
               <p>
                  - Hogyne, apó! Szükségem van rá, hitelbe vásároltam, fizesse ki.
                     Ez a jó kalmár husz évre szabta a hitelidőt.
               </p>
               <p>
                  - Én százra hitelezek, Miklós ur.
               </p>
               <p>
                  - Tulbecsülik életemet.
               </p>
               <p>
                  - Igen. Edzett vas tovább tart.
               </p>
               <p>
                  - Ha rozsda nem éri.
               </p>
               <p>
                  - Az öné rozsdamentes, Miklós ur.
               </p>
               <p>
                  - Menjünk.
               </p>
               <p>
                  Korn apó fizetett és azután mint valami érzelgős leányka, bámulta
                     Beregi Miklós bajuszát, mely hetykén hegyesedett fölfelé.
               </p>
               <p>
                  - Más utra térjek, Miklós ur? Egyszerü fogadós vagyok.
               </p>
               <p>
                  - Együtt megyünk, apó. Önnel inkább, mint bárkivel, kérni valóm is
                     van.
               </p>
               <p>
                  - Szolgálok.
               </p>
               <p>
                  - Ma este elmegy az Ágoston szerzetesekhez.
               </p>
               <p>
                  - Mózes atyához?
               </p>
               <p>
                  - Oda. Egy vendéget hoztam magammal s ön helyet ád neki?
               </p>
               <p>
                  - Örömmel.
               </p>
               <p>
                  - De az soká tarthat.
               </p>
               <p>
                  - A Zöldfa adósság-mentes épület, s falai épek, tetőjén a zsindely
                     uj.
               </p>
               <p>
                  - És a vendéget csillapitsa, vigasztalja, vidámitsa.
               </p>
               <p>
                  - Mindent ugy teszek. Szeretem az ilyen megbizást, de ön is milyen
                     vig most, Miklós ur?
               </p>
               <p>
                  Korn apó rémülten szökött félre, oly tekintetet még életében nem
                     látott, mint szavai után.
               </p>
               <p>
                  A szemcsillag elbujt mindakettő és a szemfehér iszonyu homályba
                     nézett rá.
               </p>
               <p>
                  Egy állapot van, midőn ez irtózva látható. Alig hallotta a
                     választ:
               </p>
               <p>
                  - Látott már veszett örömet, mosolygó kint?...
               </p>
               <p>
                  
               </p>
            </div>
            <div type="chapter">
               <head>
                  Különböző felfogások.
               </head>
               <p>
                  A vasembernek e pillantásban tört ki elfojtott fájdalma,
                     indulata.
               </p>
               <p>
                  Birkózott szenvedélyeivel.
               </p>
               <p>
                  - Egy élet kevés azt gyógyitani, mit elvesztettem - gondolá
                     magában. - Korai halál kicsiny áldozat veszteségemért. Indulataim megtalálják
                     légzésöket tetteimben s igy el nem égek. Szerelmem ott fakadt lent, a hol azt
                     hittem: észre sem veszi senki. Más fent keres, én lent találtam. Mások
                     boldogságuk mellé fényt is áhitanak, hogy abban fürödjék örömük, én csak
                     boldogságot kerestem és boldogságom elsötétült.
               </p>
               <p>
                  Ezeket már szobájában gondolta s tisztában volt azzal, hogy sorsa,
                     szenvedélyei játéka lesz ezentul.
               </p>
               <p>
                  Szenvedélye boszu és szerelemvágy voltak. Ez utóbbit kialvónak
                     képzelte s érezte, hogy folyton lobog; a boszuról azt hitte: kiengesztelése
                     lesz amannak. Angyal és ördög, oltár és bakó! Ez ellentétek viharzó szele
                     egyenlitő nélkül hajtották indulatait.
               </p>
               <p>
                  - Kisértsük meg az alvást, a napok maguktól jönnek elénk, hogy
                     cselekedjünk - mondá - s végig nyujtózkodott kemény ágyán.
               </p>
               <p>
                  Elaludt csendesen. Egy hónap óta ez volt első pihenése.
               </p>
               <p>
                  Könyvünk fő alakjának hogy lelkébe lássunk férfiu korában,
                     szükségesnek hiszszük elmondani a következőket:
               </p>
               <p>
                  Sie Ágnest szerette; de lényében volt egy vonás, melyet nem tudott
                     alárendelni szerelmének s ez a vonás, katona valóságában rejlett. A katonai
                     valóság: a testi és lelki odaadás személynek vagy eszménynek. Állhatatos erős
                     korlát ez, melyen nem mindenütt tud rést ütni a szerelem.
               </p>
               <p>
                  Beregi Miklós katonai valójában rendkivüli volt, a mi benne nemes
                     találtatott, azt falujából hozta; az odaadást: a katonai fogalommal szivta
                     magába.
               </p>
               <p>
                  Szeretett szivből, igazán. Ez átható érzelem nem győzte le ugyan
                     benne a rendkivülit; de fölötte szállongott, hogy meglágyitsa; ha szerelmét
                     magához köti a nász csókjában, akkor lelkének összhangja kiépül; a szerelem
                     fölveszi csatáját a rendkivülivel s a győzelem kétessé válik.
               </p>
               <p>
                  Ez magyarázza meg visszatérését a nélkül, hogy a holtnak vélt
                     leány gyilkosai után rohant volna, továbbá Sie Lőrincz szava, midőn azt
                     mondá:
               </p>
               <p>
                  - A többiek halála jobban fáj saját veszteségemnél.
               </p>
               <p>
                  Sie Lőrincz szavait megértette s dicsőnek találta, mert ő mint
                     katona sohasem magáért küzdött.
               </p>
               <p>
                  Első sorban tehát a másokét kell végezni, a mi megkezdődött s
                     talán az a tudat altatta el oly csendesen.
               </p>
               <p>
                  Mózes atya meghallgatá Sie Lőrincz beszédét és a császárnál
                     kihallgatásra jelentkezett, mit az este meg is kapott.
               </p>
               <p>
                  Lipót rosszkedvüen hallgatá a szerzetes szavait s miután egyike
                     volt ama meghitteinek, kivel vitázni szokott, az egyenes válasz helyett azt
                     mondá:
               </p>
               <p>
                  - A házépitések, Mózes atya, fejszecsapások között történnek.
               </p>
               <p>
                  - Igen, felség, mert ott a fejsze idomit, alakit: de az
                     állam-alkotásokban a kész idomitására nincs szükség. A rombolás tévedés,
                     védtelenek mészárlása a vadság. Nem a sár az undok; hanem az a hóditó, ki
                     védteleneket mészárol, és egy fejedelem, miért tépné meg koronája bokrétáját, a
                     mi ékesiti.
               </p>
               <p>
                  - Ez talán, nem nekem szól?
               </p>
               <p>
                  - Nem, felség, azoknak a katonáknak, kik a magyar alföldet
                     földulták. A védtelenek lemészárlása, békés falvak fölégetése nem haragja a
                     vezérnek; de gondolatai piszkos gőgje. A fegyver lehet véres; de ha a vezér
                     gyáva hóhér, megvetéssel hallgat róla saját ura is.
               </p>
               <p>
                  - Igaza van, Mózes atya, nem akarom katonáimat hóhéroknak
                     neveztetni, a jövő bűnömül rójja embertelenségöket: de a Kunság lakói
                     megtámadták katonáimat.
               </p>
               <p>
                  - Nem támadták, felség, csak védték magukat. Az állat is védi a
                     helyet, hol kölykei vannak: a hűség az életre szól: halálra itélttől nem
                     várható.
               </p>
               <p>
                  - Ön fel van indulva, Mózes atya.
               </p>
               <p>
                  - Pap vagyok, ki embertársai üdvösségeért imádkozik.
               </p>
               <p>
                  - Értem is imádkozzék s ne feledje, hogy a hadviselés szerencséjén
                     apró foltok alig láthatók.
               </p>
               <p>
                  - E szerint nem veszi kegyelmébe, felséged, e
                     szerencsétleneket?
               </p>
               <p>
                  - Holnap is nap lesz, Mózes atya. Ma estély van az udvarnál,
                     élvezzük a mások mulatságát.
               </p>
               <p>
                  A szerzetes lehajtott fővel távozott a pazar diszü folyosókon
                     keresztül.
               </p>
               <p>
                  - Az embernek csak az az ütés fáj, melyet rá sujtanak, a másokéról
                     egykedvüen itél s királyok fájdalma alighanem csak az, mit Isten mér
                     rájuk.
               </p>
               <p>
                  E gondolatra még alázatosabban hajtotta le fejét.
               </p>
               <p>
                  Egy testőr tisztelettel köszönté, megszólitá a testőrt:
               </p>
               <p>
                  - Miklóst szobájában találnám?
               </p>
               <p>
                  - Az őrnagy ur alszik, s szolgájának megparancsolá, hogy föl ne
                     költsék.
               </p>
               <p>
                  - Mikor kezdődik szolgálata?
               </p>
               <p>
                  - Béke van most, szent atyám, nehéz sulykokra kevés a
                     szükség.
               </p>
               <p>
                  A folyosó alján kocsi várt reá, nemsokára szobájában ült, nehéz
                     gondokkal fejében.
               </p>
               <p>
                  Lipótot jól ösmerte, mert a császár, ha akaratát kijelenti, ebben
                     makacs s ellene senki sem szegül.
               </p>
               <p>
                  Nyugtalanabb volt öcscséről gondolkozva.
               </p>
               <p>
                  Mindent alárendelt hazaszeretete és a császár személye iránt
                     érzett hűségének s e kettőt összeegyeztette lelkében. A császáron kivül gyülölt
                     mindenkit, ki ellensége volt a magyar nemzetnek és ellenök müködött.
               </p>
               <p>
                  Ez irányt hazafiasnak találta s maga helyett a küzdelemben ott
                     látta öcscsét, ki nagy érdemeit a magyar nemzet érdekei megóvásáért váltandja
                     föl.
               </p>
               <p>
                  Öcscse már közel volt ahhoz, hogy az elsők osztályába álljon.
                     Lipót többször mondta a szerzetesnek:
               </p>
               <p>
                  - Öcscsét ott akarom látni nagyjaim között.
               </p>
               <p>
                  A szerzetes az e fajta kijelentések után megvalósulni látta
                     reményeit és örült, hogy öcscse nyers katona volt lényében, semmi más, a
                     milyeneket az uralkodók szivesen látnak maguk körül.
               </p>
               <p>
                  A vajda azonban nem hallgatta el ösmeretségük okát, s ezzel
                     megrémitette a szerzetest.
               </p>
               <p>
                  Ő nem szeretett soha. Először félt fogadalma megszegésétől, később
                     ugy találta: hogy szakállának őszülő szálaival többé nem tudna szeretni.
               </p>
               <p>
                  Öcscsének szerelmét azonban nem kicsinyelte, sőt tulozta. Az
                     hivén, az erős emberekben mélyebb az érzelem és állandóbb. Sie Ágnesnek halálát
                     pedig senki sem állithatá bizonyosan s ha él: öcscse ezzel egy más világba lép,
                     szerelme legyőzheti benne a nyers katonát, és széttépheti a nyügöket maga
                     előtt.
               </p>
               <p>
                  A szerzetes olyan ember volt, ki az akkori 60-as évek elején, az
                     utczán fetrengő dögvészes betegeket ölében hordta a kolostorokba, bár az egész
                     Bécs irtózott a betegség emlitésétől is. Ez a tette rendkivüli népszerüséget
                     szerzett számára a lakosság rétegeiben, csodálták, szerették, s azt állitották
                     róla: egy csuhás angyal, ki beszél és tesz a szerencsétlenekért.
               </p>
               <p>
                  Midőn hire ment, hogy Lipót egyik gyóntatójának választotta, a
                     közönséges nép megelégedetten vette a hirt, s igy jellemezte:
               </p>
               <p>
                  - Egy igaz ember lesz az udvarnál.
               </p>
               <p>
                  Vallásossága példás volt és örült, ki gyermekét az Ágostonok
                     templomában vele kereszteltette meg.
               </p>
               <p>
                  Sokszor husz gyermeket is részesitett egy nap a keresztviz
                     szertartásában, és a többi templomok plébánosai legkevésbbé sem haragudtak rá:
                     mert a keresztelési dijakat kerületenként az illető plébániáknak küldte
                     el.
               </p>
               <p>
                  Bátornak, jónak, vallásosnak hitték.
               </p>
               <p>
                  Az is volt, de bensőleg nem hitt a csudatételekben. Nagymüveltsége
                     volt talán oka és nagy ereje, hogy mindig gunyosan beszélt a mult és jelen
                     kisértéseiről, s ebben szerzetes társainak sem engedett, sőt az efféle
                     vitatkozásokat rendesen azzal fejezte be:
               </p>
               <p>
                  - A kisérteteket küldjétek hozzám, szivesen látom.
               </p>
               <p>
                  Mint emlitők, Sie Ágnesről gondolkozott, kiről nem tudta, közte
                     van-e az élőknek?
               </p>
               <p>
                  És a szerencsétlen leány ellen, kit nem is ismert, ellenszenvet
                     érzett: öcscse szerelmét látta gátnak tervei között.
               </p>
               <p>
                  Miután nem tudta bizonynyal, él-e még, önkénytelenül arra gondolt,
                     ha meghalt volna!
               </p>
               <p>
                  A leány halála aligha jól nem esik lelkének.
               </p>
               <p>
                  Előtte szét volt nyitva az evangelium, feje fölött ott volt a
                     kereszt. A keresztnek dicső példája, az evangelium betüinek nagysága között ott
                     ült ő, az ember, kit nagyravágyó tervei hoztak kisértésbe és a példa, a betük
                     mintha mondanák:
               </p>
               <p>
                  - Ember nincs tökéletes.
               </p>
               <p>
                  Korn apó nem aludt az éjszaka, Sie Lőrincz régi ismerőse volt s
                     éjfélig hallgatta elbeszélését.
               </p>
               <p>
                  A kanyargó füstben, mit maga elé képzelt a jó fogadós, egy alakot
                     látott fölmagasulni, Beregi Miklós alakját.
               </p>
               <p>
                  Azonkivül tele szivta magát az elbeszélt borzalmasságokkal és a
                     vajda szavaira haragosan felelt:
               </p>
               <p>
                  - Hm! Magam sem szeretném, ha Bécset feldulnák, feleségemet
                     megölnék, lányomat elvinnék Schmerz Ajax vőmtől. Azt hiszem, mások sem
                     szeretnék.
               </p>
               <p>
                  Majd az alvásra szólitotta fel Sie Lőrinczet, biztatta: pihenjen
                     csöndesen és ha tud, imádkozzék, mert minden eszközt elő kell venni, hogy a
                     bűnösök bűnhödjenek.
               </p>
               <p>
                  Ő pedig bement hálószobájába, hol felesége nyugodtan aludt.
               </p>
               <p>
                  - Halló Fannikám, kelj fel! menj a leányok szobájába aludni, ugyis
                     üres.
               </p>
               <p>
                  Az asszony nem értette urának e kivánságát, fölkelt s ment az
                     emlitett szobába.
               </p>
               <p>
                  A hálószoba fala egészen be volt vonva nehéz gyapjuszőnyeggel. A
                     fogadós, szobái berendezésénél nagy urak szokását utánozta, mint a legtöbb
                     vagyonos polgár.
               </p>
               <p>
                  Midőn magára maradt, becsukta a hálószoba ajtóját s ő, ki nyelvét
                     soha sem tudta fékezni, iszonyu káromkodást vitt véghez, a bezárt ajtók
                     mögött.
               </p>
               <p>
                  Másnap reggel elindult a városba, elbeszélni az eseményt és Korn
                     apót mindenütt ösmerték, szavára hallgattak, fölindulásában osztoztak.
               </p>
               <p>
                  Négy nap mulva az egész város Pumilló seregének ocsmányosságáról
                     beszélt.
               </p>
               <p>
                  A férfiak rémes képet festettek az asszonyok előtt. Az anyák
                     leányaikat nem merték kisérő nélkül az utczára küldeni, az apróbb gyerekek
                     félve huzódtak meg.
               </p>
               <p>
                  A férfiak mindnyájan ugy gondolkoztak, mint Korn apó:
               </p>
               <p>
                  - Hm. Ha a mi asszonyainkat is leöldösnék?
               </p>
               <p>
                  - Ha a gyerekeket fölkonczolnák.
               </p>
               <p>
                  - A leányokat?
               </p>
               <p>
                  - Pfuj, förtelmes banda!
               </p>
               <p>
                  - Az az olasz Pumilló, pályát tévesztett.
               </p>
               <p>
                  - Született hóhér.
               </p>
               <p>
                  - Hitvány pribék.
               </p>
               <p>
                  - Gróf lett nálunk, otthon heringet árulna valamelyik tengerszéli
                     csapszék előtt.
               </p>
               <p>
                  - És a katonák még bűnül rójják a népnek, hogy a férfiak egy része
                     védte magát.
               </p>
               <p>
                  - Talán azt akarnák, mi se védjük családunkat.
               </p>
               <p>
                  - Védtük, Bécs ostroma alatt is.
               </p>
               <p>
                  - A császárnak Pumilló katonáit mind föl kell akasztani.
               </p>
               <p>
                  - Pumillót bele kell dobni a tüzbe.
               </p>
               <p>
                  - Ugy is ő gyujtotta föl.
               </p>
               <p>
                  - Mi lenne, ha a magyarok ugy bánnának velünk.
               </p>
               <p>
                  - A magyar nép nem ellenségünk.
               </p>
               <p>
                  - Nem volna csoda, ha lázadásra gondolnának.
               </p>
               <p>
                  - Mi magunk is föllázadnánk.
               </p>
               <p>
                  A közönséges nép tárgyalta ily megjegyzésekkel a Korn apó által
                     elmondottakat; a középosztály czéh-gyüléseken öntötte ki haragját, a jobb módu
                     polgárság velök tartott.
               </p>
               <p>
                  És a közvélemény felháborodása nem aludt el szalmaláng módjára,
                     erősen tartotta magát, hevesen várta itéletét a császárnak.
               </p>
               <p>
                  A zugás, mit a lakosság haragja okozott, felhatott a magas
                     körökig, hol ekkorra a dolgot komolyan tárgyalták.
               </p>
               <p>
                  A császár sietett elintézni ez ügyet, legkevésbbé óhajtotta, hogy
                     Mózes atya ne szivből imádkozzék érette.
               </p>
               <p>
                  Egy hét mulva ösmerve volt a császári határozat.
               </p>
               <p>
                  A határozat érdekesen gondoskodott mindenről. Kimondatott: hogy a
                     magyar alföld a törököktől elfoglalt területnek tekintetvén, azok bárminemü
                     jogokat élveztek addig, most azokat elvesztik. A Kunságok, a Jászság, e régi
                     szabadföldek elajándékoztatnak a magas német lovagrendnek, ezzel meg lesz védve
                     a katonai zsoldosoktól. Pumilló gróf, seregének felével Erdély egyik végvárába
                     helyeződik át, az udvarnál többé nem jelenhetik meg.
               </p>
               <p>
                  Korn apó, midőn meghallotta a határozatot, egy csöppet sem volt
                     vele megelégedve és goromba dolgokat mondott a császár tanácsosairól.
               </p>
               <p>
                  - Álnokságnak, ravaszságnak bőrvedrei vagytok: egyikőtök
                     elpusztitja, másikótok elajándékozza a szabadföldeket.
               </p>
               <p>
                  Sie Lőrincznek azonban egy szót sem szólott róla, s nem szólott
                     arról Beregi Miklós sem, ő azt hitte: igy jól van elrendezve minden.
               </p>
               <p>
                  A hatást, mit az esemény fölidézett, láttuk a császárnál, a
                     gondolkozó szerzetesnél, láttuk a tépelődést Beregi Miklósnál, ki még nem volt
                     tisztában vele, mit szól arra Sie Lőrincz - és láttuk Korn apónál.
               </p>
               <p>
                  A császár birói szemmel nézte az eseményt, s akként itélt; a
                     szerzetes komolyan, de a császár intézkedését jónak, bölcsnek találta; Beregi
                     Miklós hitte, hogy jól van igy, de nem tudta való-e, a mit hisz.
               </p>
               <p>
                  Korn apó megjegyzése előttünk van.
               </p>
               <p>
                  A birói itélet tartalmas, a rokonérzés lelkes.
               </p>
               <p>
                  A való igazságot az mondja meg, a kinek fáj az esemény és Sie
                     Lőrincz még hátra volt.
               </p>
               <p>
                  A határozat megtudása után nyolcz nappal, Korn apónál, midőn ez
                     legjobban szidta a császár tanácsosait, egy szerzetes jelent meg, és nagy
                     tisztességtudással adta tudtára, Mózes atyának nála teendő látogatását.
               </p>
               <p>
                  Korn apó öklét nyomta a szájára.
               </p>
               <p>
                  - Hm, - mormogá, - talán jó lett volna előbb gyónnom: Mózes atya
                     megérzi rajtam a tizenhatnapos káromkodás szagát; az ő látogatása pedig nagy
                     tisztesség leend.
               </p>
               <p>
                  Kapujában várta Mózes atyát, vörös sapkáját jó előre zsebébe
                     dugta.
               </p>
               <p>
                  A szerzetes Sie Lőrinczhez vezettette magát.
               </p>
               <p>
                  A még nem régen egyenes tartásu vajda görnyedten ült a szobában,
                     rabnak érezte magát a derék Korn apónál is, honnan nem mozdult sehova.
               </p>
               <p>
                  A szerzetes kivánságára Korn apó bent maradt s aczélszürke
                     szemeivel kutatta, mit akar a pap.
               </p>
               <p>
                  - Lőrincz, a császár küldött hozzád, kegyességére vall, hogy
                     elfogad, s kérésedre a választ megadja. Este van, a császár mielőbb akar
                     látni.
               </p>
               <p>
                  A vajda készen volt, ruháját, Korn apó gyöngédsége ujjal cserélte
                     föl, még sem volt rajta idegenszerü semmi; egyszerü bőr-bekecs, hármas
                     vitézkötéssel; a fehér gyapjunadrág kék-fehér zsinórral; a szétnyiló száru,
                     fekete topánka mind olyan volt, mint a vajda ruhája a jobb időkben, csak a
                     magas kun-süveg maradt, azt nem tudták utánozni a bécsi mesterek.
               </p>
               <p>
                  A varkocsok vastag ágai feketeségükkel oly bánatosan festettek a
                     vajda megsápadt arczához.
               </p>
               <p>
                  Szó nélkül állott föl, készen az indulásra; Korn apó azonban
                     erősen fészkelődött helyén.
               </p>
               <p>
                  - Szent atya, nem lehetne kieszközölni ugy a kihallgatást, hogy én
                     is ott lehetnék a vajda elfogadásánál?
               </p>
               <p>
                  - Azt nem lehet.
               </p>
               <p>
                  - Az hiba, hátha azt állitanók: a vajda beteg, s szüksége van
                     támogatásra. Kiváncsi volnék látni Lipótot, midőn uralkodó; a mult héten
                     találkoztam kocsijával, mely a templomba vitte, és ekkor köhécselt, rossz
                     szinben volt: öregszik; mellettem egy asszony köhögött, az is vén volt.
               </p>
               <p>
                  - Korn, maga rossz fecsegő. Nem elég, hogy a várost a hadsereg
                     ellen ingerelte.
               </p>
               <p>
                  Korn apó szemei szikráztak.
               </p>
               <p>
                  - Hm! szent atya. Nem ingereltem én, maguk haragudtak az emberek.
                     A száj nem lakattal születik, s akár haragot, akár szerelmet lehel, kulcs kell
                     hozzá, hogy gyorsabban járjon a rendesnél és a vajdát szeretem, Miklós ur is
                     szerette, mindnyájan szeretjük. - Vigyen el a kihallgatásra, szent atyám; ha
                     engemet kérdez Lipót, hallgassa meg csak, mit beszélek.
               </p>
               <p>
                  - Nem lehet Korn, a császár Sie Lőrinczet fogadja.
               </p>
               <p>
                  - Jól van, akkor oda ülök a császári palota elé, az utcza
                     közepére. Az utcza községi terület, ott nem parancsol senki.
               </p>
               <p>
                  A szerzetes elhajtatott s a császár előtermében a vajda bámulat
                     tárgya lett, irigyelték pompás varkocsait a testőrök.
               </p>
               <p>
                  Valamelyik komolyan jellemzé vele:
               </p>
               <p>
                  - Ez ember nem született szolgának, a szolgák nyirott hajat
                     viselnek, s ez: kis király volt szabad földjükön.
               </p>
               <p>
                  Lipót teljes fénynyel fogadta a vajdát.
               </p>
               <p>
                  A császárné udvarhölgyeivel, udvari méltóságok, komoly
                     államférfiak nézték az érdekes embert, ki az ősz szerzetes mellett jellegzetes
                     arczával feltünt, titkolhatatlan, keserü vonásokkal ajkaiban.
               </p>
               <p>
                  Nem térdelt le, azt nem tanulta a szabad pusztákon, a hol
                     született, eléggé meg volt alázva lelke.
               </p>
               <p>
                  A császár előtt jobbra testőrkapitánya, balról Beregi Miklós
                     állottak, kivont karddal.
               </p>
               <p>
                  A császár minisztere fölolvasta a vajda előtt az ékes latinsággal
                     szerkesztett adománylevelet, mely a magyar alföldi Szabad Földeket a vitéz és
                     kegyes német lovagrendnek adományozta. Az ott levő nagymester átvette az
                     adományozó levél egyik példányát s megigérte, hogy pártfogó ura lesz a rend
                     jobbágyainak. A másik adománylevél leküldődik a Szabad Földek kapitányságához;
                     a harmadikat átadja Sie Lőrincznek, ki lassan, alig érthetően mondta el:
               </p>
               <p>
                  - Nem elég, hogy a föld ég? Én vigyem el a földönfutóknak a
                     szolgaság zálogát?
               </p>
               <p>
                  Ránézett Beregi Miklósra, mintha mondta volna neki:
               </p>
               <p>
                  - Ha te nem jöttél volna hozzám...
               </p>
               <p>
                  Az pedig ott állott mereven és nézte, mint esik össze Sie Lőrincz
                     szélütött módjára.
               </p>
               <p>
                  - Mi baja? kérdi a császár.
               </p>
               <p>
                  - Talán az öröm, felség - szólt a szerzetes s karjába véve az
                     elaléltat, kivitte a teremből.
               </p>
               <p>
                  A császár odament Beregi Miklóshoz. A figyelő szakasznak már csak
                     egy tagja volt mellette. Megsimogatta finom, nőies ujjaival annak durva kardját
                     és hangosan mondá:
               </p>
               <p>
                  - A hűség tartja a trónokat fönt.
               </p>
               <p>
                  Azzal vége volt a szertartásnak.
               </p>
               <p>
                  A mit Sie Lőrincz mondott, azt csak két ember értette meg, a
                     szerzetes és az öcscse.
               </p>
               <p>
                  A szerzetes válasza tetszett a jelenlevőknek és dicsérték a
                     vajdát, ki annyira örült szerintük a császár itéletének.
               </p>
               <p>
                  A vasember azonban csak hogy össze nem rogyott.
               </p>
               <p>
                  Az ő bátyja hazudni is kész?!
               </p>
               <p>
                  Nem vette észre, hogy az másért lett saját magának
                     megtagadója.
               </p>
               <p>
                  - Hm, - mondá Korn apó, - mikor értesült az eredményről, - a
                     császár üres óráiban foglalkozik kertészettel, de fügéi keserüek.
               </p>
               <p>
                  Sie Lőrincz haza készült, egy szót sem szólott többé a császárról,
                     nem panaszkodott senkinek.
               </p>
               <p>
                  Korn apó azonban a másik szobában fecsegett.
               </p>
               <p>
                  - Azt hiszem, a vajda inkább vinne egy veder ólmot a hátán, mint
                     azt a kegyelemlevelet zsebében. Nem is tudtam, hogy Lipót oly éhes és olyan
                     bőkezü. A vajdát senki sem értette meg, a császár ajándéka az ős ember fügefa
                     leveléhez hasonlit.
               </p>
               <p>
                  Sie Lőrincz bucsuzott Beregi Miklóstól.
               </p>
               <p>
                  - Miklós, látjuk-e még egymást valaha!
               </p>
               <p>
                  - Hol talállak meg bátyám?
               </p>
               <p>
                  - Tanyám helyén, a hol a Szabad Földek terültek.
               </p>
               <p>
                  - Én keresem Ágnest, Lőrincz bátyám.
               </p>
               <p>
                  - Én mást keresek, Miklós.
               </p>
               <p>
                  A vajda elment, hová honvágya vezette. Beregi Miklós Pumilló
                     seregének névsorát másolta s bátyjával nem kereste a találkozást, kerülte.
               </p>
               <p>
                  Lázas izgatottság vett rajta erőt. Pumilló seregéhez néhány embert
                     küldetett az ő külön megbizásával, az első visszaérkezett jelentést tett
                     utjáról; de e jelentés csak növelte kétségét.
               </p>
               <p>
                  Igy tölt el egy egész hónap, s midőn bátyjával akarta közölni a
                     jelentést, megtudta, hogy az a tegnapi napon elutazott Magyarországra, s mint
                     fiatalabb éveiben szokott, öszvérháton indult.
               </p>
               <p>
                  Öcscsének levelet hagyott hátra, melyben tudatá, hogy meg akarja
                     nézni a Szabad Földeket.
               </p>
               <p>
                  Miklósnak nem volt szüksége arra, maga előtt látta a napnak minden
                     órájában és Sie Ágnes gyermekes alakját.
               </p>
               <p>
                  Csalfa remény édes betegsége.
               </p>
               <p>
                  A Jajhalom holttestekkel boritott tetején midőn átgázolt Pumilló,
                     a pusztitás ekkor vette fel irgalmatlanságát.
               </p>
               <p>
                  A zsoldosok sulyos terhekkel megrakodva tértek vissza az első
                     éjjel a táborba, melynek sorai közé az égő falvak tüze világitott.
               </p>
               <p>
                  Egy vén zsoldos a Morva vize mellől, hátrakötött kezekkel hajtotta
                     a tábor felé Sie Ágnest.
               </p>
               <p>
                  A leányra szétbomlott haja, tépett ruhája a homályban is valami
                     igézetet csalt.
               </p>
               <p>
                  Szédülő feje meghajlott.
               </p>
               <p>
                  A zsoldos vén volt és kapzsi.
               </p>
               <p>
                  - Ez remek préda - mondá -, a vezér ennél külömb ajándékot nem
                     kapott soha, szabadságomat és egy darab föld árát a Morva mellett, ha megadja
                     érte, legszerencsésebb napom a mai leend.
               </p>
               <p>
                  Pumilló csapatjának sorai között járt, nehéz lovával, tisztjei sem
                     kisérték.
               </p>
               <p>
                  Találkozott a vén zsoldossal.
               </p>
               <p>
                  - Mit hozasz, vén martalócz? - rivalt reá.
               </p>
               <p>
                  - Tábornok ur, önnek hoztam.
               </p>
               <p>
                  Pumilló a vén katonára nézett, e nézésben ott volt a gőg, mely
                     semminek nézte zsoldosait.
               </p>
               <p>
                  - A seregnek nincs szüksége uszályra, ki mondta, hogy élve hozz
                     foglyot?
               </p>
               <p>
                  - Leszurjam?
               </p>
               <p>
                  - Hahó! barom. Ha már nekem hoztad, tartsd élve. Végy magad mellé
                     néhány katonát és hozd kiséretem után.
               </p>
               <p>
                  - A sereg, mely a katonai fegyelem szigoru eszközeivel egy darab
                     hadviselő anyag volt, a tizedik napon a Maroshoz ért, háta mögött átkot és
                     romlást hagyva.
               </p>
               <p>
                  Ekkor következett az eset, mely a tábornok figyelmét foglyára
                     irányitotta.
               </p>
               <p>
                  Valamelyik katona a kisérők közül a leány hajához nyult.
               </p>
               <p>
                  Talán megsajnálta, talán durva szivében csillant fel egy szánakozó
                     érzés, vagy érzéki vágya vonzotta a rabhoz?
               </p>
               <p>
                  A leány felsikoltott.
               </p>
               <p>
                  Mi volt az? Egy gyermek. Mit látott? A poklot s annak szörnyüségét
                     még látva sem értette meg.
               </p>
               <p>
                  - Tépd ki szememet, de ne érints!
               </p>
               <p>
                  A sikoltást a győzelmeiben kéjelgő tábornok meghallotta.
               </p>
               <p>
                  Először vertek sátrakat azóta, hogy a Tiszán átjöttek és a leányt
                     kisérők a sátor közelében voltak.
               </p>
               <p>
                  Pumilló egyedül volt sátorában. Az előre küldött kémek
                     jelentéseiből megtudta, hogy ellenséget most már nem talál s pihenni
                     akart.
               </p>
               <p>
                  A rendes hadi esték ezután vették volna kezdetöket a táborban, a
                     koczkajáték szerencséje adta volna egyik kézből a másikba a rablott tárgyakat s
                     lehet, a leány sorsát is egy koczkavetés döntötte volna el.
               </p>
               <p>
                  Pumilló bosszusan dörmögé a sikoltásra:
               </p>
               <p>
                  - E leányt kidobom a katonáknak.
               </p>
               <p>
                  Maga elé vezetteté.
               </p>
               <p>
                  - Ki vagy?
               </p>
               <p>
                  A leány hátra simitotta dus haját, látott ő már magasrangu
                     tisztet, és a gyermek törhetetlen daczosságával felelé:
               </p>
               <p>
                  - Sie Lőrincz leánya vagyok, ki a Szabad Földek vajdája.
               </p>
               <p>
                  - Csak volt, elsirathatod.
               </p>
               <p>
                  - Tizenegy nap óta öntözöm könyeimmel a földet, ma már nem sirok,
                     kiapadt szemem forrása. Mit akar velem? Nekem van, a ki védni fog.
               </p>
               <p>
                  Pumilló gunyosan nevetett.
               </p>
               <p>
                  - Talán apád? Azzal végeztünk.
               </p>
               <p>
                  - Téved, megvéd Beregi Miklós.
               </p>
               <p>
                  Pumilló felugrott, mintha kigyó lett volna az ülése, a lánynak
                     első szavára észrevette, hogy ez nem olyan pórleány, a milyennek képzelé s
                     kirohant sátrából.
               </p>
               <p>
                  Tisztán látott mindent. Ide járt Beregi Miklós, arra a földre, a
                     hol serege elvonult, azt szerette, kit ő rabul ejtett, napokon keresztül
                     kisértette a táborral?...
               </p>
               <p>
                  Nem lépett többé a sátorba, azt a leány foglalta el, gondoskodtak
                     kényelméről; de elvette kedvét a győzőnek.
               </p>
               <p>
                  Hajh! Ha ez a leány elbeszéli, a mi vele történt és mindazokat
                     odafent megtudják!
               </p>
               <p>
                  Beregi Miklós pedig közelebb állott a császár kegyéhez mint
                     ő.
               </p>
               <p>
                  És ellensége. Két Pumilló halt meg. Az elsőt annak bátyja, a
                     másodikat barátja ölte meg, a harmadik ő maga és rajta kivül Pumilló nincs
                     több.
               </p>
               <p>
                  Ugy érezte, mintha a Szabad Föld égő tőzegjében járna.
               </p>
               <p>
                  Az a vén zsoldos, sok bajt hozott a fejére.
               </p>
               <p>
                  Két nap, két éjjel tanácskozott Kérivel.
               </p>
               <p>
                  - Vidd el, Kéri. Te magad jelentsd be, hogy szerencsésen
                     működtünk. Bécs mellett lakik S. herczegnő, rokonom. Add át a leányt. Vigye el
                     valamelyik olaszországi zárdába. Ő hivem és megteszi, a mire kérem. Mondd el az
                     okokat. Lassan menj, hogy az utolsó jelentésemet is tudd, mit az Aldunától
                     küldök utánad. Ráérsz. A futárok viszik napi jelentésemet a haditanácsnak.
               </p>
               <p>
                  Hogy örült a szegény lány, midőn Kéri tudtára adta, hogy Beregi
                     Miklóshoz viszi, a szinlés született mestere sikerültnek találta az
                     alakoskodást.
               </p>
               <p>
                  Midőn a leányt vivő kocsi elhagyta a tábort, Pumilló gróf ujra a
                     régi lett.
               </p>
               <p>
                  A mint gondolá, Beregi Miklós szerette a leányt.
               </p>
               <p>
                  Ha szerette, elveszi tőle örökre.
               </p>
               <p>
                  
               </p>
            </div>
            <div type="chapter">
               <head>
                  Apró események.
               </head>
               <p>
                  Kéri ez egyszer a veszedelmesebb nemü szinleléshez fogott, és
                     éppen nem volt inyére Pumilló baráti kiküldése.
               </p>
               <p>
                  Ő ugyan idegen nevet emlitett saját neve helyett Sie Ágnes
                     kérdésére, mindamellett alkalmatlannak találta a leányőrzést és inkább
                     veszittetett volna Pumillóval másutt egy ütközetet, mint földulatták a helyet,
                     hol Beregi Miklósba biztak.
               </p>
               <p>
                  Ő nem rokonszenvezett ezzel soha, de nyiltan sem merte
                     támadni.
               </p>
               <p>
                  A magyarországi események akként fejlődtek az utóbbi évek alatt,
                     hogy Kéri várta Beregi Miklós fellobbanását. Leste, várta az alkalmat,
                     szimatolta minden lépését, végre azt hivé, Beregi Miklós egy érzéketlen csont,
                     vagy lehült vérü rideg katona, kit hazája sorsa többé nem érdekel.
               </p>
               <p>
                  Az öregről - mint ő nevezte a szerzetest - nyiltan tudva volt,
                     hogy mindenütt segitségére van az üldözötteknek, közte és a császár miniszterei
                     között csendes, szótalan harcz folyik; a miniszterek kezében van a hatalom,
                     emennek kezében semmi, mégis sokban keresztül viszi akaratát s hűségét nem
                     tudják pelengérre állitani.
               </p>
               <p>
                  Öcscsét nem avatta terveibe és ez bántotta Kérit, ki gyülölte
                     Beregi Miklóst és Iszályt, mert azok születési előnyök hijával ugyanarra a
                     helyre jutottak, hová ő, a grófi sarj, és Sie Ágnes eltüntetésében ő is egy
                     nemét találta a harag elégtételének, a Szabad Földek fölégetését közönséges
                     hadi eseménynek tartotta, ugy vélekedvén, hogy a pusztitás, öldöklés a győző
                     joga, s ebben benne van az eljárás védelme.
               </p>
               <p>
                  Kisérete lassan haladt, s ha a leány kérdezősködött tőle: miért
                     nem állanak meg a városokban, Kéri azzal nyugtatá meg, hogy az Beregi Miklós
                     kivánságára történik.
               </p>
               <p>
                  Csak az ötödik héten értek Pozsony határába; a tizenkét katonának,
                     ki vele volt, pihenést parancsolt, és ő egy egész hétig távol volt, mig
                     kisérete veszteg maradt.
               </p>
               <p>
                  A katonák egy elhagyott kastély mellett játékkal töltötték az
                     időt, mig Kéri visszaérkezett.
               </p>
               <p>
                  S mikor megjött, az altiszttel sokáig beszélgettek, távolabb a
                     csapattól.
               </p>
               <p>
                  - Attól függ előléptetésed és jutalmad, ha elvégzed a
                     rádbizottakat, - mondá az altisztnek.
               </p>
               <p>
                  - Életemmel állok érte jót, az utat ösmerem, S. herczegné
                     magassága levelét a kivánt időre átadom.
               </p>
               <p>
                  - Kisérő leveled megőrizd.
               </p>
               <p>
                  A leánynak azt mondá:
               </p>
               <p>
                  - Három nap mulva ama helyre érkeznek, hol Beregi Miklós várja. Én
                     visszaindulok a sereghez, köszöntöm az őrnagyot.
               </p>
               <p>
                  A leány némán hallgatta s halavány árnyékát érezte a
                     bizalmatlanságnak kisérője irányában.
               </p>
               <p>
                  A kocsi kiséretével együtt megindult s Kéri könnyebbülten
                     mormolá:
               </p>
               <p>
                  - E játék izetlen volt, S. herczegné folytassa tovább. Kissé
                     föltünik, hogy ez a leány nem beszélt szüleiről, lehet, sejti, hogy a farkastól
                     nem szokta kérdezni a fecske: mit csinált a konczczal?
               </p>
               <p>
                  Köpönyegjét nyergéhez csatolta, majd ama szándékkal, hogy a
                     pozsonyi őrségtől vesz magához kiséretül néhány katonát, a város felé fordult
                     és lova lassan lépkedett a kövér fűben.
               </p>
               <p>
                  A katonák gyorsan haladtak. Az altiszt, ki magyar részeken
                     szolgált, törte a magyar nyelvet és utasitása szerint szolgált a fogoly
                     leánynak.
               </p>
               <p>
                  Alkonyatra átlépték az osztrák határt.
               </p>
               <p>
                  A kocsi, melyben a leány ült, erős, födeles kocsi volt, s
                     tetejéről világitott. Az altiszt fölszólitotta a leányt, hogy ha akar, kiléphet
                     a kocsiból, szedhet virágot, mig a katonák a lovakat etetik.
               </p>
               <p>
                  Az altiszt szavaira virágot szedni indult, talán már nem hervad el
                     az, mig útjokat befejezik? Piros czimbort, kék zsályát visz kötényébe; mit a
                     hosszu gyalogolás alatt erősen megtépett az útszéli tövis.
               </p>
               <p>
                  A katonák kipányvázták a lovakat, a pányvaczövekek alig hogy le
                     voltak szurva, mindnyájan evéshez fogtak.
               </p>
               <p>
                  A vidék, a hol megállottak, dombos volt, törpe cserjével benőve. A
                     katonák, kik a nehezebb lovassághoz tartoztak, vigan költötték ételöket, az
                     altiszt azonban, midőn kulacsát szájához vevé, hangosan fölkiáltott:
               </p>
               <p>
                  - Siessünk az evéssel, barát jön! Ez elkéri tőlünk az
                     ételmaradékot.
               </p>
               <p>
                  Valóban, a katonáktól alig husz lépésnyire bukkant föl a dombok
                     mögül az öszvéren ülő szerzetes alakja, ki mint tudjuk, a Szabad Földekre
                     indult, Sie Lőrinczhez.
               </p>
               <p>
                  Megjelenése, külseje oly egyszerü volt, hogy a katonák azt hitték:
                     elhalad mellettük a nélkül, hogy szóba állana.
               </p>
               <p>
                  A kocsi sem tünt föl különösnek, valamelyik főtiszt nejének
                     gondolhatja a kocsin utazót.
               </p>
               <p>
                  De a virágot tépő leányt meglátta.
               </p>
               <p>
                  Egy virágot tépő leányt lehet látni mindenütt, hol leány van és
                     virág terem, a leányt közönséges cselédnek képzelhette, ki urnőjét követi.
               </p>
               <p>
                  Mégis, mintha meglepné valami, oly gyorsan állitotta meg
                     öszvérét.
               </p>
               <p>
                  Szeme észrevette, hogy az a leány rongyos, szakadozott ruhában van
                     s szoknyája rongyai e tájon idegen szövésüek.
               </p>
               <p>
                  Leszállott öszvéréről és a katonák közé lépett, kik az
                     egyenestartásu ősz emberben észrevették, hogy aligha kolduló barát.
               </p>
               <p>
                  Megszólitá az altisztet.
               </p>
               <p>
                  - Fiaim, hol hagyták el Pumilló gróf seregét?
               </p>
               <p>
                  - A Marosnál - felelt az altiszt.
               </p>
               <p>
                  - Hova mennek?
               </p>
               <p>
                  - G.-be.
               </p>
               <p>
                  - G. jó messzire van, talán zsákmányt visznek?
               </p>
               <p>
                  - Azt a leányt viszszük S. herczegnéhez.
               </p>
               <p>
                  Az altiszt lehetett jó katona; de együgyü volt, egy papot látott
                     maga előtt, kinek talán jövedelmező egyháza van, hol szeretik hivei. Az ilyen
                     pap előtt tartózkodás nélkül felelhet, azt nem érdekli az ő megbizásuk. Az
                     altiszt azonkivül nem értette el a kutató kérdés metszését.
               </p>
               <p>
                  A leány elégnek találta a virágtépést, a kocsihoz futott, s oda
                     érve, a szerzetes e gyors kérdéssel támadta meg.
               </p>
               <p>
                  - Te a Sie Lőrincz leánya vagy?
               </p>
               <p>
                  Mit veszithetett Mózes atya ez egyszerü kérdéssel? Semmit. Az
                     altiszt olyan közönséges kérdésnek találta, a milyeneket ő is intézett már
                     ösmeretlen leányokhoz, a többiek ugy sem értették meg, és ő hajlandó volt
                     nyelvükre forditani.
               </p>
               <p>
                  - Azé voltam; de az aligha él.
               </p>
               <p>
                  A válaszszal Mózes atya mindent megtudott és a helyett, hogy a
                     leánynyal tovább beszélne, egykedvüen hallgatá az altiszt kérdését:
               </p>
               <p>
                  - Talán ösmeri?
               </p>
               <p>
                  - Ösmerem.
               </p>
               <p>
                  Nem mondta, kit ösmer: Sie Lőrinczet-e, vagy a leányát? Annyit
                     mondott az altisztnek:
               </p>
               <p>
                  - Együtt megyünk G.-be. Én is oda utazom, jól tudom az utat.
               </p>
               <p>
                  A katonák nem tettek a kivánság ellen semmi kifogást, s miután
                     megigérte, hogy élelmét sajátjából fedezi az uton, azt hivén, hogy a szerzetes
                     már az út elején elmarad tőlük czammogó öszvérével, nevették a szerzetes
                     kivánságát.
               </p>
               <p>
                  Az altiszt maga is nevette és a helyett, hogy a kocsit kisérte
                     volna, a csapat elé állott, a kocsi után csak a szerzetes öszvére futott,
                     könnyen, mintha terhet sem vinne.
               </p>
               <p>
                  Szokása ellenére a leány, a hintó függönyeit félre huzta,
                     szeretett volna beszélgetni a szerzetessel, ki anyanyelvén szólitotta meg és
                     apját emlité előtte, azonban a szerzetes megelőzte kérdésével:
               </p>
               <p>
                  - Akarsz mondani valamit, leányom?
               </p>
               <p>
                  - Csak annyit: honnan ösmerte az apámat?
               </p>
               <p>
                  - Mások beszéltek róla előttem.
               </p>
               <p>
                  - Nekem is beszélt egy derék ember a bátyjáról, a ki szintén pap,
                     mint nagytiszteletü ur.
               </p>
               <p>
                  - Ki volt az az ember?
               </p>
               <p>
                  - Beregi Miklós.
               </p>
               <p>
                  - És te hová mégy?
               </p>
               <p>
                  - Ahhoz visznek.
               </p>
               <p>
                  - Ki mondta azt neked?
               </p>
               <p>
                  - Egy másik tiszt, kit értem küldött.
               </p>
               <p>
                  - Tudod a nevét?
               </p>
               <p>
                  - Elfelejtettem, a katonáktól megkérdezhetjük.
               </p>
               <p>
                  - Nem jött az veletek?
               </p>
               <p>
                  - Vagy igen; de ma délután elmaradt tőlünk.
               </p>
               <p>
                  Mózes atya nem hitte a leány szavait, de ezt nem a leány hibájául
                     tudta be. Ösmerte az előzményeket s hallotta, hogy öcscse és az apja holtnak
                     hiszik, S. herczegnével pedig az ő Miklós öcscse semmi összeköttetésben nem
                     állott. Más czélok készülődését látta, melynek kulcsát meg fogja tudni, rá csak
                     az tett mély hatást, hogy Ágnes él és e szerencsétlen lány fogoly.
               </p>
               <p>
                  Teljes erővel ránehézkedett az öszvérre és botjával megérinté
                     oldalát.
               </p>
               <p>
                  Az öszvér fürgén szökött előre, a barát megelégedetten simogatá
                     nyakát.
               </p>
               <p>
                  - Kettős terhet is könnyen viszesz, ugy érzem.
               </p>
               <p>
                  - Mit kérdez? - szólott a leány.
               </p>
               <p>
                  Az altiszt észrevette az öszvér előre szökését, gyorsabb menésbe
                     kapta a csapatot. A két kocsis, ki szintén katona volt, kurta korbácscsal
                     csettentett a paripái közé.
               </p>
               <p>
                  A szerzetes nagy fehér szakálla lengett az iramodásban.
               </p>
               <p>
                  Oda szólt a leánynak:
               </p>
               <p>
                  - Hajolj hozzám. Én vagyok a bátyja Beregi Miklósnak, ezek először
                     felégették házatokat, téged visznek, mint foglyot. Ölelj meg.
               </p>
               <p>
                  A leány elhitte szavait s kitárta karjait az ember felé. A másik
                     pillanatban ott ült előtte az öszvéren, a szerzetes hatalmas karjaival, mint
                     egy labdát emelte ki, azután lassanként elmaradt a hintótul, s mig az a
                     homályos estén, mindig távolabb haladt, ő más irányt vett és gyorsan ügetett
                     előre.
               </p>
               <p>
                  Mózes atya az egész dolgot igy találta megoldandónak, a mi ezután
                     történhetik, az már természetes folytatása lehet a kezdésnek. Ha a katonák
                     üldözni találnák, egyenként áll velök szemben, a buzogányos korda elvégezi a
                     többit.
               </p>
               <p>
                  Egy félóra mulva csakugyan hallotta a dühös kiáltást. Az altiszt
                     észrevette a szökést, s néhány percz mulva a hintóból a lovak ki voltak fogva
                     és a csapat káromkodások között rohant vissza azon az uton, a melyen jött.
               </p>
               <p>
                  Mózes atya jól hallá lovaik dobogását s miután meggyőződött róla,
                     hogy azok irányt vesztettek, leszállott az öszvérről, csuháját a leányra
                     teritette és szeliden mondá:
               </p>
               <p>
                  - Takaródzál be lányom, majd én vezetem az öszvért,
                     csendesen.
               </p>
               <p>
                  Ezzel a szóval a templom adott helyet az anyátlan
                     gerlefióknak.
               </p>
               <p>
                  A katonák pedig rohantak előre, most már addig, mig a leányt, vagy
                     Kérit föl nem találják.
               </p>
               <p>
                  Kéri Pozsony alatt volt és egy félórai léptetés után már a városba
                     érkezik.
               </p>
               <p>
                  Sohasem tett még olyan lassan utat, mint ezt.
               </p>
               <p>
                  Mióta a kocsi elindult, alig haladt két mértföldet. Benne a
                     nagyravágyás ágaiból kettő volt erősen kifejlődve: a hatalom és a
                     vagyonszerzés. Az egyik a másikat egészitette ki bensőjében. Elérte
                     mindakettőt, a mennyire azt fiatal korára hinni sem meré. Hadvezetői képességet
                     nem érzett magában; de a dicsőség melegére vágyott. Meglapult a hatalom
                     mellett, élvezte a második helyek kényelmét.
               </p>
               <p>
                  A Szabad Földek földulásával tömérdek aranyat és ezüstöt
                     harácsoltak össze, melyből bőven kivette részét. A Szabad Földek lakói minden
                     bajaik között is értettek a vagyongyüjtéshez, szorgalmuk fölé helyezték igények
                     nélkül való életmódjukban a takarékosságot.
               </p>
               <p>
                  Kéri jövőjéről gondolkozott, a jövő tarka szivárványt szőtt elébe
                     és meg volt elégedve magával. Egy kötelességet állitott maga elé: ledobni
                     Beregi Miklóst arról a helyről, hová az jutott, megtörni az érdemeivel szerzett
                     bizalmat. Irigy volt és ennek egyenes jelleme gát volt előtte, vagy csak nem
                     szerette ott látni, a hol van. A macska sohasem tud igazán barátkozni, a gyáva
                     irigy az erősre, a gaz a tisztára. A magyar jelesek ellen ujult erővel kezdett
                     ismét indulni a vadászat, a hatalmasok ujabb érdekszövetsége érdemek és
                     vagyonszerzések után áhitozott, Kéri mindent föltalálni vélt Beregi Miklós
                     elejtésében és csak ez egyre vadászott.
               </p>
               <p>
                  Ezek a gondolatok okozták, a miért oly soká haladt a Pozsonyba
                     vezető uton.
               </p>
               <p>
                  - A kapukat éjjel is kinyitják a magyar végvárosokban a császár
                     nevének emlitésére, - beszélgetett magában; - de mi az ott előttem?
               </p>
               <p>
                  Néhány, apró tüznek hosszu lángolása világitott a vár alatt.
               </p>
               <p>
                  Csavargó czigány-kolompárok voltak, kiket néhány napig megtürtek a
                     nagyobb városok közelében is. Furókat, késeket forrasztottak ágaihoz, a
                     mesteremberek részére, titkosan záródó béklyóvasakat csináltak a parasztoknak
                     lovaikra; a községek, biróságok börtönei részére az embereknek. Csináltak téli
                     patkókat, a mi egész télen kitartott a lovak lábán és néha, csekély dijért
                     hóhérok is akadtak közöttük.
               </p>
               <p>
                  Kéri azonkivül egy lovast is látott jönni. Egyszerü barna ruha
                     volt rajta, csak tollas, háromszegletü kalapja, mentéjének nyitott bő ujja, az
                     ebből erősen kilátszó csipkés ingujj, a szárhoz simuló, tölcsérszáju csizmája,
                     egyenes kardja mutatták az osztrák lovagot, ki a bécsi fiatal urak öltözetét
                     viselte, a milyet a hadseregnél is leginkább viseltek az osztrák nemesek.
               </p>
               <p>
                  Kéri, a mint szemügyre vette a lovast, elsápadt.
               </p>
               <p>
                  - Hol jár ő itt, ezt a találkozást elkerülhettem volna.
               </p>
               <p>
                  De nem térhetett ki előle, a lovas gyorsan jött és közelbe érve,
                     megösmerték egymást.
               </p>
               <p>
                  Beregi Miklós rugtatott Kéri elébe.
               </p>
               <p>
                  Egy ideig némán szemlélte egyik a másikat. A baráti üdvözlés
                     helyett mindegyik ellenséget látott a másikban. A vasember törte meg a
                     hallgatást.
               </p>
               <p>
                  - Te nyomorult gazember! Van bátorságod arra, hogy emberek közé
                     menj? Te gyujtogató rabló, ki gyáva czimboráddal nőket, gyermekeket ölettél
                     azon a földön, a mely föld hazád földje. Talán oda sietsz, honnan czimborádat
                     kitiltották? Azt hiszed, nem akad senki, ki szemedbe mondja gyalázatosságodat,
                     nem akad tiszta kard a császár lovagjai között, mely leüssön? Cselszövénynyel
                     akarsz boldogulni, nem elégedve meg árulkodásaiddal? Kéri, gyalázatosan
                     nyomorult vagy: egy hónap alatt megtudtam mindent, mit honfitársaid ellen
                     elkövettél, a bélpoklost talán sajnálnám; de téged utállak.
               </p>
               <p>
                  Kéri nem az az ember volt, ki a sértegetéseket türte és kardot
                     rántva, elszántan rohanta meg a beszélőt.
               </p>
               <p>
                  Arra számitott: képes lesz leszurni, mielőtt védhetné magát.
               </p>
               <p>
                  Támadása rosszul sikerült, a vasemberrel volt dolga.
               </p>
               <p>
                  Kardjának hegye meg sem közelitette annak mellét, ha a közelséget
                     legalább egy arasznak számitjuk, midőn kardja kirepült a kezéből.
               </p>
               <p>
                  Pisztolya után nyult, de ellenfele mellen ragadta s ledobta a
                     lováról; a viaskodás a földön folytatódott puszta kézzel.
               </p>
               <p>
                  A vasember erősebb volt, játszva győzte le ellenfelét.
               </p>
               <p>
                  - Nem én öllek meg, Kéri, - mondá zordan - te más halált
                     érdemelsz.
               </p>
               <p>
                  Kéri egy szót sem szólt, dühében kétségbe esett.
               </p>
               <p>
                  Ily állapotában tudja meg, a mit évek óta lesett, hogy Beregi
                     Miklós már érdeklődik oly dolog iránt, mi ezelőtt érzéketlenül hagyta; fáj neki
                     a magyar föld pusztulása, tehát ez sem ment többé a honszerelem kórjától, s ő,
                     a ki erre várt, most már elveszni látta magát annak a kezétől. Az ördögöt kész
                     lett volna segitségül hivni, csak visszanyerhesse szabadságát.
               </p>
               <p>
                  Beregi Miklós sohasem lovagolt hosszabb utra kötél nélkül. Lovának
                     pányva, magának nem egyszer tette a kötél-hágcsó szolgálatát.
               </p>
               <p>
                  Levette nyergéről, és összekötötte vele Kéri kezét.
               </p>
               <p>
                  A kötél kemény szoritásától felsziszszent fájdalmában.
               </p>
               <p>
                  - Sokan jajgattak a Szabad Földek mészárszékén.
               </p>
               <p>
                  Utálattal lökte el maga elől.
               </p>
               <p>
                  Lovára ült és visszalovagolt a pislogó tüzek felé.
               </p>
               <p>
                  Beregi Miklós az akkori idők lovag szokása szerint hosszu körhajat
                     viselt. Haja végig feküdte vállait s dús fürteinek árnyékában arcza oly
                     szomorunak látszott.
               </p>
               <p>
                  A kolompárokat kereste föl, a czigányok körülfogták, mindenben
                     szolgálatára ajánlkoztak.
               </p>
               <p>
                  - Van-e köztetek olyan, a ki hóhérmunkát is végzett?
               </p>
               <p>
                  A czigányokban megakadt a felelet, az olyan műtétekből könnyen
                     utóbajok származhatnak.
               </p>
               <p>
                  - Feleljetek!
               </p>
               <p>
                  Egy vén czigány előállott.
               </p>
               <p>
                  - Vitéz ur! Ha tettük: mindig törvényes parancsolatra tettük.
               </p>
               <p>
                  - S mi volt a béretek?
               </p>
               <p>
                  - Fél arany, vitéz ur.
               </p>
               <p>
                  - Tiz aranyat adok, jöjjön velem két ember.
               </p>
               <p>
                  - Hová?
               </p>
               <p>
                  - Egy félóra alatt odaérünk, az útszélén vár benneteket a
                     csemege.
               </p>
               <p>
                  - Ki parancsolja a kivégzést?
               </p>
               <p>
                  - A tiz arany.
               </p>
               <p>
                  A czigányok összenéztek. Ennyiért hajlandók voltak bármire;
                     azonban a vén czigány még megkérdezte:
               </p>
               <p>
                  - Mi bűne van a tolvajnak?
               </p>
               <p>
                  Azok azt hitték, az akasztófák csak tolvajok számára
                     készülnek.
               </p>
               <p>
                  Beregi Miklós keserüen felelt:
               </p>
               <p>
                  - Több az a tolvajnál. Falvakat gyujtott, öreg embereket,
                     asszonyokat, gyermekeket gyilkoltatott; pedig fegyveres ellenségre küldték, s
                     azokat kikerülte. Nagy az ő bűne, ezer halállal sem válthatja meg.
               </p>
               <p>
                  - Mikor kapjuk meg az aranyakat, vitéz ur?
               </p>
               <p>
                  Beregi Miklós odadobta elébük.
               </p>
               <p>
                  A czigányoknak a szenvedésük is, keresetük is közös volt. Az
                     aranyakat a vén czigány tette zsebre, és egy másikat véve maga mellé, késznek
                     jelentkezett az indulásra.
               </p>
               <p>
                  Némán haladtak az összekötött Kérihez.
               </p>
               <p>
                  Meglátva ez a czigányokat, könyörgő hangon kiáltott föl:
               </p>
               <p>
                  - Légy irántam kegyelemmel, Miklós! Te mindig nagylelkü
                     voltál.
               </p>
               <p>
                  - Vigyétek az erdő széléhez, - parancsolá az a czigányoknak.
               </p>
               <p>
                  A czigányok egy bükkfa tövénél állottak meg, melynek első galyait
                     lecsonkázta a vénség. Kéri ismét megszólitá Beregi Miklóst.
               </p>
               <p>
                  - Miklós! a mit tenni akarsz, ahhoz neked jogod nincs. A
                     gyalázatos halál, mit nekem szántál, nem méltó hozzám, sem hozzád. Hallgass
                     meg! Ha megöletsz, te is életeddel lakolhatsz.
               </p>
               <p>
                  A vasember komoran válaszolt:
               </p>
               <p>
                  - Hazudsz, Kéri, hogy nincs hozzá jogom. Ember vagyok, mint magad
                     s legyőztelek; de nem az erősebb jogával élek. Azt mondtad: életemmel
                     lakolhatok. Jól van, legyen ugy, én keresem a halált. Élek addig azzal a
                     joggal, mit kötelességemmé tett hazám szeretete. Ugy-e, uj szó ez előtted?
                     Tartozom pusztitani ellenségeit, mert magyar vagyok; mint ember pedig Istennek
                     tetsző dolgot művelek, ha megboszulom a Szabad Földek szerencsétleneit, s ne
                     feledd, Kéri: a székely ember nem bosszuálló az ellenséggel szemben, az
                     ellenség sebesültjeinek saját házában ád helyet; de tudja, hogy rablók iránt a
                     könyörületesség bűn, és ti rablók voltatok, nem nemes emberek, nem
                     katonák.
               </p>
               <p>
                  - Irgalmazz, Miklós. Szeretnék még élni, fiatal vagyok.
               </p>
               <p>
                  - A Szabad Földeken is éltek fiatalok, te sem irgalmaztál nekik,
                     és Kéri, te árultad el Zrinyi Jánost is, igaz bajtársadat.
               </p>
               <p>
                  A czigányok megragadták Kérit.
               </p>
               <p>
                  E perczben Beregi Miklós figyelmessé lőn. Már előbb is hallott
                     távolról lódobogást, most egész közelről hallatszott.
               </p>
               <p>
                  A lovasok előnyomultak, a Kéri által elküldött katonák voltak, kik
                     a leány szökése után őt keresték.
               </p>
               <p>
                  Kéri dühösen kaczagott a látványra és vad örömmel kiáltott
                     föl:
               </p>
               <p>
                  - A szerepek változnak, bús hazafi! Pumilló katonái jönnek, kik
                     azt a pompás munkát végezték.
               </p>
               <p>
                  Az altiszt, ki elül vágtatott, fölismerte Kérit. Magasra emelt
                     karddal rohant segitségére.
               </p>
               <p>
                  Csak ez kellett a vasembernek!
               </p>
               <p>
                  Hetek óta égett minden csepp vére e találkozásért s itt vannak
                     előtte.
               </p>
               <p>
                  Nem a fontolgató bús ember volt többé, hanem a szilaj vitéz, kinek
                     életében nem volt édesebb percze s talán hüvösnek találta volna indulatában
                     haragvó vérét is.
               </p>
               <p>
                  Rémes kardja megvillant, a harcz kezdetét vette.
               </p>
               <p>
                  A katonák makacs elszántsággal védték magukat, a vasember forgott
                     köztük, mint egy szélroham és a tizenkét katona lefeküdt a földre, többé nem
                     vonják kérdőre az elveszett leányért.
               </p>
               <p>
                  A harcz után sem Kéri, sem a czigányok nem voltak helyükön és a
                     győző dühösen rohant a kolompár sátrakhoz, ott sem voltak. Kereste őket egész
                     éjjel, nem találta.
               </p>
               <p>
                  Az első poharát a boszunak kiürité, beösmerte, hogy Kéri kisiklott
                     kezei közül és hogy a bakó szerepéhez nem ért; de erős karjai feszültek
                     önérzetében; ez már Sie Ágnesért volt téve.
               </p>
               <p>
                  Szegény Sie Ágnes. Egy pehely volt a sors tengerében, mi az elemek
                     vad játékaiban érintetlen marad. Azok törik, marják egymást és magukat
                     semmisitik meg; a pehely mindenütt kitér, az orkán nem birja lassu röptét
                     gyorsitani sem, az összeütközések sulya nem roppantja meg, olyan gyenge, olyan
                     tiszta.
               </p>
               <p>
                  Ő is pehely volt: leány volt és a leányok angyala védte, mint a
                     hogy védte és védi a leányokat mindenha.
               </p>
               <p>
                  A szerzetes kötőfékét fogva vezette az öszvért mint valami
                     csatlós, most már hatalmában volt nagyravágyó terveinek gátja s kereste az ő
                     mély kutató elméjével, hová lett mély gyülölete a leány iránt? Nem találta.
                     Szemébe nézett a lánynak és kérő hangon beszélt hozzá:
               </p>
               <p>
                  - Én édes leányom vértanuja léssz szerelmednek, de légy igaz,
                     legyen gyönge szived állhatatos: nagy dolgok fognak történni s nagy dolgokat
                     végezend, a kit szeretsz. Hadd haladjon útján. Két anyja van a férfiunak, az
                     egyik anyja édes teje, miből idők folytán a szerelem fakad; másik a hazai föld
                     levegője, mi leszáll hozzá s szivébe csókolja első légzését, melyből kigyul a
                     honszerelem.
               </p>
               <p>
                  A leány nem értette e szavakat, mivel Mózes atya vigasztalta s
                     annyit felelt rá:
               </p>
               <p>
                  - Megláthatom még Beregi Miklóst valaha? Óh, de szeretnék
                     szolgálója lenni, ugy-e megtürne udvarában?
               </p>
               <p>
                  A szerzetes nem biztatta a leányt, csak türelemre intette. A leány
                     lelki állapotát nem akarta az öröm rohamával sulyosbitani, a kétség és
                     reménység jobb gyógyszere lehet lelkének.
               </p>
               <p>
                  Másnap észrevette, hogy beteg leányt visz, nagyon beteg leányt. A
                     rázkodások, miket átélt, nem gyermeknek, nem leánynak valók.
               </p>
               <p>
                  Ölében vitte már, midőn a bécsi kaput átlépte vele. Dehogy hivott
                     volna segitséget magának. Örömmel vitte, örömmel emelte karjain. Nem leányának
                     nézte már, hanem hugának, ki szereti öcscsét, a kit öcscse szeret, a ki
                     megváltoztatta öcscsét ugy, hogy azt többé vissza nem változtathatja
                     senki.
               </p>
               <p>
                  Az utczákon alig járkált néhány ember. Az emberek a hajnali
                     órákban alusznak és a leány beteg volt, sietni kellett a szerzetesnek
                     terhével.
               </p>
               <p>
                  Egy magas ház előtt állott meg vele. Az épület fala sima volt,
                     ablakai az utczára nem voltak. A sima falon a kapu fölött volt egy faragvány,
                     egyedüli diszités rajta. A faragvány szivet ábrázolt és e ház lakóinak szeretni
                     kellett, ha czimerül szivet választ. A faragványt, ha megvizsgáltuk, jelképnek
                     találtuk: a Jézus szivének.
               </p>
               <p>
                  Mózes atya háromszor kopogtatott a ház kapuján. Az ajtó kinyillott
                     előttök és becsukódott utánuk. Az első kapu után második kapu következett s
                     annak kicsiny vasrostélyán egy szelid fő látszott, mintha ráhajolna.
               </p>
               <p>
                  Leányok háza volt ez, a hol a beteg leányokat is gyógyitják. Egy
                     zárda, melynek falán a Jézus szive volt az őr, belül tiszta lelkek végezték az
                     emberi lény legdicsőbb müvészetét, a test és lélek gyógyitását.
               </p>
               <p>
                  Mózes atya előtt minden ajtó kinyilott ott, vagyis azok az ajtók,
                     melyek a Leányok háza templomába vezetett. Ő volt kedvencz szónokuk és az
                     egyedüli ember, kit azok szerettek, vagy talán igazabban mondva, nem őt, csak
                     szavai gyönyörüségét.
               </p>
               <p>
                  Most nem pap volt, csak ember. Letette a két kapu között a leányt
                     és azt mondá annak a szelid főnek:
               </p>
               <p>
                  - Testvéreim, vigyétek és ápoljátok: e lány az én leányom.
               </p>
               <p>
                  A kapu ujra kinyilt, a kolostor felé irányitotta lépéseit.
               </p>
               <p>
                  A zárdán túl egy vén asszony megszólitá:
               </p>
               <p>
                  - Főtisztelendő ur, nem vesz almát?
               </p>
               <p>
                  
               </p>
            </div>
            <div type="chapter">
               <head>
                  Hajnalodik.
               </head>
               <p>
                  Télelőben vagyunk, a jászsági lápok egyik örvényét, mit locsogónak
                     hivnak, körül keritik a széleit képező jégkérgen guggoló emberek. A locsogó
                     tele van csíkkal, és a láp örvénye sohasem fagy be a viz örvénylésétől. Egy kis
                     háborgó tó az a gödör, (locsogó neve, innen ered) millió csíkkal, s ezek a
                     fürge, örökösen mozgó állatok nyughatatlanok, pihenéstelenek, mint az emberek
                     gondolata, és folyton mozgásban tartják a vizet: ezért nem bir a jégkéreg a láp
                     örvényére ráfeküdni.
               </p>
               <p>
                  Körtealaku kölyök-meredgyüvel meregetik a csíkot az örvényből a
                     guggoló emberek, a meredgyübe első meritésre került csík elég s ekkor a
                     meredgyü torkára hurkot kötnek s mennek tovább.
               </p>
               <p>
                  Locsogó több van, emberek is sokan vannak és mindnyájan egy
                     irányba mennek.
               </p>
               <p>
                  A láp közepe táján egy nagy szárazföld terül, Mezősdombnak hivják
                     s oda igyekeznek. Ott már vannak emberek, s számuk az érkezőkkel folyton
                     szaporodik, mig egyszer egy népes vásárnak tetszik a Mezősdomb, és az emberek a
                     deres füvön mezitláb, csupasz lábszáraikkal, czombig felgyürt vászonnadrággal,
                     kurta, köldökig érő ingökkel ugy látszanak, mint az ó-kor halászai, a
                     milyeneket a templomok falaira látunk festve az evangelium erejével áthatott
                     ecsetektől.
               </p>
               <p>
                  Edzett nép ez. S midőn összeverődnek, ujra leguggolnak, ekkor
                     észreveszszük, hogy gyülésre jöttek össze a rejtett helyen, a hol nem hallja a
                     szót csak a fejök fölött keringő vércse. A Szabad Földek lakói ezek. Jöttek a
                     Jászság berkeiből, a Kis-Kunság homokbuczkáiról. A Nagy-Kunságnak csak füstje
                     látszik át a Tiszán, onnan csak egy ember jött elő: Sie Lőrincz.
               </p>
               <p>
                  Ennek az egynek az üzenetére jöttek elő.
               </p>
               <p>
                  Sie Lőrincz ott áll középen, s fölolvassa a császári rendeletet,
                     mely a Szabad Földeket, hol mindenki szabad birtokos volt és soha jobbágy,
                     eladományozta.
               </p>
               <p>
                  Némán hallgatja mindenki. A szunyogdöngés meghallatszanék, ha nyár
                     volna; de midőn a végére ér az olvasásnak, mindenki azt orditja rá:
               </p>
               <p>
                  - Minek hoztad el, Lőrincz?
               </p>
               <p>
                  Az nem védi magát, hallgatja a kemény szavakat, tudta hogy mást
                     nem várhat.
               </p>
               <p>
                  De aztán mikor a zúgás egy pillanatra csendesül, harsányan
                     kiáltja:
               </p>
               <p>
                  - Azért hoztam el; tudjátok meg magamtól ez átkozott szót: rabok
                     vagyunk.
               </p>
               <p>
                  Nem ült már senki a földön. A Szabad Földek népei szolgák lesznek?
                     Mindenkiben megdermedni készült a vér.
               </p>
               <p>
                  Hajh! mi volt ennek a tudása, mily kicsiny e mellett hullása az
                     Isten mennyköveinek!
               </p>
               <p>
                  Sie Lőrincz folytatá gyilkos szavait:
               </p>
               <p>
                  - A Tarnában, a Zagyvában, a Kis-Kunság semlyéneiben ezután szolga
                     itatja a lovát. Dézsmát vesznek buzánkból, szőlőnkbűl, bár hordanák el a tüzet
                     is a mi földjeinkből. Az ajtókra nem szükséges többé a kilincs, berugja azt
                     más, mikor akarja; de ez mind semmi! Fejünk fölött teriti lepedőjét a
                     szolgaság, és nem nézünk többé az uszó fellegek közé szabad szemmel, szabad
                     szivvel. Az állat nem ember, az ember vezeti az állatot s járomba fogva hajtja
                     maga előtt. Most mi viseljük a szolgaság járomát.
               </p>
               <p>
                  - Beszélj, beszélj! - kiáltozák.
               </p>
               <p>
                  - Ha az ember szolga, a föld sem szabad. Megszabadultunk a keleti
                     ellenségtől, ránk taposott a nyugati. Ez hittestvérünk volna s nem akarja
                     tudni, hogy a mi neki fájna, nekünk is fáj. Siralomtemető lesz ezután a
                     földünk, mondjátok, fölkeltek-e annak szabadságáért?
               </p>
               <p>
                  Az emberek között valóságos őrjöngés támadt ez utolsó szavakra,
                     mint mikor a méhköpü oldalához rögöt dob valaki. Ebben a szóban mindenki
                     megtalálta szükségét, lelke balzsamát.
               </p>
               <p>
                  Ha csak ez kell ahhoz! Ennyiből áll annak a rettegett helyzetnek a
                     megoldása? Mi volt ebben a szóban: Magyarország szabadsága? Tünemény, mibe a
                     csíkhalászok szeme nem látott, de érzése mindenkit magával sodort.
               </p>
               <p>
                  A félmeztelen alakok ugy érezték, mintha valami delejes erő
                     szállta volna meg tagjaikat.
               </p>
               <p>
                  Csak önfeláldozás kell ahhoz, hogy a haza szabad legyen?! Mi akkor
                     az élet, az a kedves élet, mely érzi a meleg hatását, virág illatát, árnyék
                     hüsét forróságban, tűz hevitését hidegben? Melynek bűvös csókja a szerelem,
                     boldogsága a család; a vagyon: tejével, mézével, borával; bánata rövid: mert ha
                     fáj valami, ma, holnap, holnapután, évek multán gyógyul; de rab hazában soha!
                     Mi akkor a drága élet? Semmi. Micsoda a százak elhullása? Öröme a
                     megmaradtaknak, kik szabadon élnek szabad hazában és szivökben élő oszlopot
                     emelnek az elhullottaknak.
               </p>
               <p>
                  Ismét kiabálták:
               </p>
               <p>
                  - Beszélj, Lőrincz, beszélj tovább.
               </p>
               <p>
                  Az aztán beszélt nekik mindenféléről, elmondta földjük pusztulását
                     is.
               </p>
               <p>
                  A csíkhalászok azt határozták, hogy ők emberek és az embereknek
                     joguk van szabadoknak lenni, szabad hazában.
               </p>
               <p>
                  Késő estig tartott tanácskozásuk, akkor mindenki fogta meredgyüjét
                     s megindultak haza felé.
               </p>
               <p>
                  A meredgyüből a megfagyott csíkokat visszatöltögették a locsogóba,
                     nem volt tovább szükségök, hogy tagadják, hol voltak. A ki ezeken a földeken
                     lakik, annak tudnia kell, a mit Sie Lőrincz beszélt és amit az ő gyülésök
                     határozott.
               </p>
               <p>
                  Vitték a veszedelem hirét, egyik csoport felváltotta a másikat és
                     hol itt, hol más helyen tartottak gyüléseket s mikorra kitavaszodott, mindenütt
                     tudva volt.
               </p>
               <p>
                  Dal és táncz járta mindenfelé. A császár rendeletét elnevezték
                     „vásár levél”-nek. Az öregek összeültek a fiatalokkal és bánatosan dudolták a
                     Szabad Földek búsongó nótáját:
               </p>
               <p>
                  Igaz magyar ősi vérünk.
               </p>
               <p>
                  A fiatalok tágra nyilt szemmel hallgatták az öregek beszédjét a
                     magyar előidőkről. Mennyi dicsőség van abban! E nép hitét nem zuzták össze a
                     csapások, nem tört össze reménysége. Az öregek aztán elbeszélték, hogy ezután
                     nem azé lesz a föld, a ki szántja, hanem idegen lovagoké, és robot lesz itt is.
                     A fiatalok erre kijelentették, hogy ők azt nem türik és mintha nem a halál felé
                     készülődnének, vigan énekelték kedves nótájukat a fényes ruhákról, mit a
                     harcztéren viselnek, az otthoni rideg egyszerüek helyett:
               </p>
               <p>
                  Tubám, te is járd meg!
               </p>
               <p>
                  Nem marasztottak senkit a lányok, mindenki készült. Hova? Mikor?
                     Senki sem tudta.
               </p>
               <p>
                  A Nagy-Kunságon égett a föld; a Szabad Földek többi részein, égett
                     a sziv.
               </p>
               <p>
                  A magyar föld népének szabadság hajnala volt ez, nemes és dicső
                     vágyakkal. Fegyverök a fokosokon, csákányokon kivül nem volt semmi, vezérök,
                     vezetőjük senki sem.
               </p>
               <p>
                  Sie Lőrincz maga sem volt egyéb, egy üzött vadnál, a kit erdőjébűl
                     kizavartak.
               </p>
               <p>
                  De ez a vad keserüen tudott panaszkodni s panaszának rettenetes
                     igazságát magyarázta mindenütt, a merre járt.
               </p>
               <p>
                  Panasza telve volt gyülölettel, telve volt szeretettel. Nem a
                     saját javát akarta visszaszerezni, ez sohasem fordult meg elméjében. A Szabad
                     Földek lakóinak elnyomásáról beszélt, s vándor lett, egyik határból a másikba
                     csatangolt, fölkereste kunyhójukban az embereket, a hol mindenütt szivesen
                     látták; mert beszélt a szabadságról és a kunyhók lakói megértették.
               </p>
               <p>
                  Éveken keresztül tartott ez igy: a hegyaljai kapások, a szabad
                     hajduk, a Tiszavidék Szigetig, a bihari cserjések lakói ismerték már; mindenütt
                     égett valami utána, mikor eltávozott, tovább haladva másik tájra.
               </p>
               <p>
                  A vakondok működése volt ez; de ez a vakondok látott és bútól
                     aszott szeme világitott. A vakondok a föld alatt túr; a pórok szövetséget
                     kötöttek a haza fölszabaditására és földalatti művet alkottak, mert az ország
                     nagyjaitól észre nem véve készült az egyetlen eszményért, a haza
                     szabadságáért.
               </p>
               <p>
                  Beregi Miklós mindezeket tudta, mindezeket látta. Gyermekjátéknak
                     tünt föl előtte az elnyomottak terve; ártatlannak tartotta nemes eszményiségét.
                     Sie Lőrinczczel többször találkozott ez idő alatt, intette a veszedelmes játék
                     következményeire.
               </p>
               <p>
                  Hanem azt nem lehetett eltériteni utjáról. Hitt és rajongott. A
                     vasember fokonként érezte, hogy őtet is magával ragadja az a szenvedély, mely
                     Sie Lőrinczet lelkesiti; különben életének hajnalán ő is élvezte a szabadságot,
                     mely a szűk falu és a szabad legeltetés között található.
               </p>
               <p>
                  Ennyit élt át a nép szabadosságából, sem több, sem kevesebb nem
                     volt nála az alap; a vén emberek regéi, apja példái lelkesitették ugyan,
                     kicsinykorában kardot faragott; de ez csak maghintő, és talán kicsinynek tünik
                     föl. Ám legyen az kicsiny és legyenek, a kik hiszik az átváltozhatás
                     alakulását, mi az élet hajnalát, az emberi jövő gyökerének tartjuk, mely a
                     faj-erőből csirádzik és a körülmények bár eltérithetik utjából hajlamait; de
                     nem cserélhetik ki, ha az ős talaj nem korcs.
               </p>
               <p>
                  Beregi Miklós életútja is más irányba térült. Mit gondolt ő a
                     hazával, verekedett, mint katonához illik, ügyessé, rettenthetetlenné vált s
                     azt hivé: a császár iránti hűségében benne foglaltatik összes emberi
                     kötelessége.
               </p>
               <p>
                  Szerelmének feldulása után lobbant föl benne a szunnyadó fajerő,
                     mit életének hajnalából vitt; a gyökérből a hazaszeretet lombja kezdett
                     fejlődni s lelkesedve találta meg Lipót ama szavaira: „A hűség tartja fönn a
                     trónokat” a választ: „Hűség a hazához tartja fönn a nemzetet.”
               </p>
               <p>
                  E két rokonmondásban található a testvérisülés titka. A titok
                     egyik kulcsa a nemzetek sorsát intézők kezében van; a másik a nemzetekben.
               </p>
               <p>
                  Beregi Miklós észrevette, hogy az egyik kulcsot Lipót tanácsosai
                     folyóba dobták és nem azok fogják onnan kihalászni.
               </p>
               <p>
                  Utálata a Szabad Földek pusztitói ellen pedig folytonosan nőtt,
                     minek okául azt is tarthatjuk: hogy Pumilló seregének egy részét Bécsbe
                     rendelték állomásra.
               </p>
               <p>
                  A katonák, a tisztek, prédával tele zsebbel érkeztek az élveket
                     nyujtó székvárosba.
               </p>
               <p>
                  Beszédjök tele volt dicsekedéssel, a polgárok pedig
                     visszaemlékeztek amaz időre, mikor a Nagy-Kunság lakosainak fölkonczolása oly
                     izgalmat okozott közöttük, visszafeleseltek a hősöknek és szemökre hányták
                     gyávaságukat.
               </p>
               <p>
                  Ebből aztán furcsa állapotok származtak.
               </p>
               <p>
                  A zsoldosok a csapszékekben összeverekedtek a kocsisokkal,
                     timárlegényekkel, a csapszékeket járó mindenféle népséggel, s hol a zsoldosok,
                     hol azok voltak a győzők.
               </p>
               <p>
                  Megtorlandók a mindenütt ellenük irányult ellenszenvet, a
                     zsoldosok elhatározták, hogy tömegesebben kérnek engedelmet a
                     künnmaradásra.
               </p>
               <p>
                  Hanem a csapszékek vendégei átláttak tervükön, és jobb alkalomra
                     várva, leginkább szó nélkül távoztak.
               </p>
               <p>
                  Durva, tudatlan katonák voltak e zsoldosok, söpredéke az emberi
                     salaknak, kiket a vasfegyelem, a botozás és agyonlövetés félelme tartott
                     rendben; a tisztek azonban elnézték, ha polgárokkal verekedtek, sőt
                     eltagadtatták velük tetteiket, s kidobták a tetten kapott bünöst a törvény
                     kegyetlenségeinek, mely irgalmat ekkor nem ösmert.
               </p>
               <p>
                  A külváros egyik népmulatójában különösen föltünő számban jelentek
                     meg a zsoldosok. Az a hely volt ez, hol a timárlegények győztek. Egy roppant
                     födött terem, melyet tulajdonosa egyetlen ajtóval látott el, hogy jobban
                     ellenőrizhesse rossz fizető vendégeit.
               </p>
               <p>
                  Az ajtót elállották a zsoldosok, itt aztán kedvök szerint
                     öldöstek, és a csapszékeseket ezekután, rémületbe ejtették. Hiába volt a
                     panasz, hiába voltak a fölszólamlások, nem hallgatta meg senki; a nép ezt
                     látva, hallgatott, a kocsisok, timárlegények keresni kezdték a zsoldosok
                     barátságát.
               </p>
               <p>
                  Csak Korn apó tartotta magát erősen. Kijelentette: inkább kész
                     becsukni a jóhirü Zöldfa kapuját, mig e katonaság a székvárosban állomásozik;
                     de ő nem türi annak tisztjeit korcsmájában.
               </p>
               <p>
                  Tiltakozása hiábavalónak látszott. A Pumilló-sereg tisztjei jártak
                     vendéglőjébe és midőn Korn apó egy tisztet közülök ekként tisztelt meg:
               </p>
               <p>
                  - Uram! okádja ki boromat gyomrából, borom nem mészárosoknak
                     való!
               </p>
               <p>
                  A tiszt megigérte, hogy szivét kardja hegyére veszi; Korn apó
                     pedig szeretett volna még tovább is utálni a szivével, fölkereste Beregi
                     Miklóst s elmondá a tiszt fenyegetését.
               </p>
               <p>
                  Beregi Miklós akkor nap meglátogatta a parancsnokot, és tudatá
                     vele, hogy a Pumilló-féle tiszteket nem türi ott, hová ő és a testőrök
                     járnak.
               </p>
               <p>
                  A parancsnok nagyot nézett és eltiltotta a tiszteket az odavaló
                     járástól a nélkül, hogy okát kérdezte volna.
               </p>
               <p>
                  A Zöldfa vendégei mulathattak a régi, megszokott családias körben,
                     Korn apó nem duzzogott tovább.
               </p>
               <p>
                  Mindamellett ugy látszott: Korn apó fejét valami különös gond
                     nyomja, mely szokatlan olyan koponyában mint az övé, minek rejtek-kamarája
                     nincs; nyitott, mint a széttárt könyv.
               </p>
               <p>
                  Tarkóját gyakran vakarta, aligha érezte magát jól gondolataival:
                     mert ebéd alatt oda fordult feleségéhez e különös szavakkal:
               </p>
               <p>
                  - Fannikám! Te mindig hizol, bizonyosan boldog vagy, miben nekem
                     nagy örömöm telik! Nem tudod? Alkalmaznának-e engem börtönőrnek legalább három
                     napig? Azt mondják: a börtönőrök száján láthatatlan lakat nő; igen szeretném ha
                     olyan lakattal birnék.
               </p>
               <p>
                  - Talán valami bűnöd van? Miért nem gyónod meg, kedves
                     Albert?
               </p>
               <p>
                  Korn apó nagyot csuklott a válaszra, s mintha megbánta volna
                     szavait, helyreigazitá.
               </p>
               <p>
                  - Igen, én ma is a régi kedves Albert vagyok előtted, Fannikám. Ha
                     még egyszer panaszkodom: juttasd eszembe a gyóntató papot.
               </p>
               <p>
                  Ebéd után egyedül maradt és a konyhába kiáltott:
               </p>
               <p>
                  - Itt van, Bábi néni?
               </p>
               <p>
                  Az öreg asszony vén fogaival, éppen egy pulykaczombbal vesződött,
                     a kiáltásra letette a remek sültet, száját kötényéhez törülte s csak azután
                     felelt.
               </p>
               <p>
                  - Itt vagyok, Korn ur! Parancsoljon.
               </p>
               <p>
                  - Jöjjön be, Bábi néni, almájára ismét panasz van.
               </p>
               <p>
                  Az öregasszony zsörtölődve tette be az ajtót, mit Korn apó azonnal
                     becsukott utána.
               </p>
               <p>
                  - Nincs igazsága, Korn ur. Almám kitünő, maga nem is szokott almát
                     enni s miért csufol meg cselédjei előtt.
               </p>
               <p>
                  Korn apó összehuzta szemöldökét.
               </p>
               <p>
                  - Bábi néni, nekem nagyon keserü almát hozott tegnapelőtt.
               </p>
               <p>
                  - Ah! Korn ur, tévedt. Tegnapelőtt almát sem hoztam, csak azt a jó
                     hirt, a miért sapkáját is földhöz verte örömében.
               </p>
               <p>
                  - Jobb lett volna a fejemet vágni földhöz, a sapka helyett.
               </p>
               <p>
                  - Ugyan már, Korn ur.
               </p>
               <p>
                  - Igen, Bábi néni. Az a hir volt a keserü alma.
               </p>
               <p>
                  - Még is nagyon örült hallatára.
               </p>
               <p>
                  - Most pedig, majd megbolondulok.
               </p>
               <p>
                  Az öreg asszony siráshoz akart fogni a kemény panaszra.
               </p>
               <p>
                  - Korn ur, maga igazságtalan.
               </p>
               <p>
                  - Bábi néni ne sirjon! Ilyen korban a sirás olyan, mintha repedt
                     hegedü zöngene.
               </p>
               <p>
                  - Maga sem valami szép, Korn ur, ha én rút vagyok.
               </p>
               <p>
                  - De a férfiakat sohasem égetik meg.
               </p>
               <p>
                  - Pedig bőven rászolgálnak.
               </p>
               <p>
                  - A vén asszonyokat ám megégetik.
               </p>
               <p>
                  - Igen, ha boszorkányok.
               </p>
               <p>
                  - Maga is vénasszony.
               </p>
               <p>
                  - De almát áruló kofa.
               </p>
               <p>
                  - Mig rá nem fogják, hogy boszorkány.
               </p>
               <p>
                  - Ki fogná reám, Korn ur? Ösmernek engem a város urai is, és maga
                     miért káromol? Sohasem követtem el semmi gyanusat.
               </p>
               <p>
                  - Elég gyanu az, ha egy vénasszony keresetéből félretesz naponkint
                     néhány pénzt egy fiatalabb tisztnek.
               </p>
               <p>
                  - Oh, Korn ur, maga rossznyelvü.
               </p>
               <p>
                  - Mindjárt megtudja, Bábi néni, rossz vagyok-e. Elösmeri, hogy
                     maga hozta azt a hirt hozzám, mintha a zárdában Miklós uraságnak a menyasszonya
                     volna, a kit Mózes atya ölében odavitt?
               </p>
               <p>
                  - Elösmerem. Régen történt már az; de engem sokszor bebocsátanak a
                     zárda kapuján és sohasem fecsegtem senkinek arról, a mit ott láttam.
               </p>
               <p>
                  - De nekem fecsegett.
               </p>
               <p>
                  - Maga bizott meg vele. Mikor legutóljára ott voltam a két kapu
                     között, bent volt Mózes atya is, a belső kapu rostélyán beszélgetett azzal a
                     leánynyal, kit oda vitt. A leányra ráismertem; pedig nagyon megszépült, mióta
                     Mózes atya ölében láttam, akkor aligha beteg nem volt. Jól hallottam, midőn a
                     leány kérdé: „Tudja már Miklós, hogy itt vagyok?” - Korn ur! Én ennyit mondtam
                     el magának s ez talán nem bűn?
               </p>
               <p>
                  - Rettenetes vétek, Bábi néni. Magát máglyára viheti.
               </p>
               <p>
                  - Ah! miket beszél, maga csak tréfál.
               </p>
               <p>
                  - Nem tréfálok. Ugy-e nem kivánja fejem legördülését.
               </p>
               <p>
                  - Éljen soká, Korn ur.
               </p>
               <p>
                  - Én sem óhajtom, hogy maga pecsenyévé váljék; de mi ezzel egy
                     nagy titkot árulhatunk el.
               </p>
               <p>
                  - Miként árulnók el?
               </p>
               <p>
                  - Azzal, hogy tudjuk a titkot.
               </p>
               <p>
                  - Olyan veszedelmes az?
               </p>
               <p>
                  - Igen: államtitok!
               </p>
               <p>
                  - Ahhoz már nem értek, nem tudom, hol terem, hol főzik. Én almát
                     szoktam szedni a fájáról s nem államtitkokat.
               </p>
               <p>
                  - Tudja, kicsoda az a leány?
               </p>
               <p>
                  - Csak gyanitottam.
               </p>
               <p>
                  - Az a leány Rákóczi Ferencz magyar herczeg felesége.
               </p>
               <p>
                  - Ugyan, Korn ur! Hiszen annak a felesége Hessenből való
                     herczegnő, ez pedig leány.
               </p>
               <p>
                  - Igen ám, de ez az igazi felesége és azt beszélik, hogy csak
                     akkor lesz király, ha ezt elviheti Bécsből.
               </p>
               <p>
                  - Óh, ezek a magyarok! Mindig királyokat nevelnek. Hallottam az
                     utczán, hogy Rákóczi herczeg is király akar lenni. A mi uraink nem olyanok,
                     szépen meglapulnak a császári kegy mellett és hiznak.
               </p>
               <p>
                  - Nos? a mi uraink meg akarják akadályozni, hogy Rákóczi király
                     legyen, azért hozták ide a feleségét és ebben Mózes atya segitségével éltek;
                     miután pedig mi tudjuk, hogy itt van s ha ezt elbeszéljük, az én fejem legördül
                     a nyakamról, magára, Bábi néni, ráfogják a boszorkányságot és megsütik, mint a
                     tyukot.
               </p>
               <p>
                  - Korn ur, én sohasem szólok egy szót sem róla.
               </p>
               <p>
                  - Én sem szólok, Bábi néni.
               </p>
               <p>
                  - És akkor nem lesz semmi bántódásom?
               </p>
               <p>
                  - Nekem sem lesz.
               </p>
               <p>
                  - Tehát hallgatok.
               </p>
               <p>
                  - Ugy lesz. Minden nap látjuk egymást. Erről nekem is eszembe jut
                     a veszedelem, Bábi néninek is; most pedig menjen és folytassa az evést, a
                     pulykahus izletes és melegen való fogyasztása hosszu életet nyujt.
               </p>
               <p>
                  Az öreg asszony visszaczammogott a konyhába és Korn apó
                     megkönnyebbülten sóhajtotta:
               </p>
               <p>
                  - Erre szükségem van. Az öreg Bábi hallgatni fog és olyan
                     figyelmeztetőm lesz a háznál, mint a hol óra nincs: a kakas. Otromba hazugság
                     volt a Rákóczi meséje a leányról, egy szó sem igaz belőle; magam pedig ezek
                     után megtarthatom adott szavam, mely jobban nehezedik rám a császári
                     parancsnál.
               </p>
               <p>
                  Korn apónak a titoktartás sohasem volt mestersége, a titoktartás
                     pedig rendesen olyat takar, mely tiltja a nyiltságot: ezért keresett
                     segédeszközöket.
               </p>
               <p>
                  És Mózes atya szavát vette. Furcsa állapotba jutott
                     fölfedezésével. Midőn az öreg asszony elmondá, a miket látott és hallott, azt
                     hitték, hogy csokorról és koszoruról kell gondolkozniok; de Korn apónak mégis
                     feltünt Mózes atya titokzatos szereplése és mielőtt Beregi Miklóssal közölte
                     volna Mózes atyának ezt a dolgát, meglátogatta a szerzetest s egyenesen arról
                     kezdett beszélni, a miért fölkereste.
               </p>
               <p>
                  - Szent atyám! Az öreg Borbála, ki almát árul, egy hirt hozott
                     hozzám, és ugy gondolom: Miklós urnak, Sie Lőrincznek, nagy örömet szerzek
                     vele, ha tudatom, a mit az öreg asszony mondott, mert az a leány csak Sie Ágnes
                     lehet, senki más.
               </p>
               <p>
                  Mózes atya megkérdezte, mi hireket vitt az öreg asszony és Korn
                     apó nagy részletességgel beszélte el a kofa előadása nyomán.
               </p>
               <p>
                  - Mint fog örülni Miklós ur, ha megtudja, hogy Sie Ágnes nem halt
                     meg.
               </p>
               <p>
                  Mózes atya komolyan a szeme közé nézett Korn apónak és szomoruan
                     mondá:
               </p>
               <p>
                  - Öreg barátom, nem akarom, hogy öcsém tudja, mit ön el akar neki
                     mondani. Legszentebb érzelmeimet nyügözöm le ezzel: testvérem, bajtársam,
                     barátom ő nekem és ellenségének tünöm fel. Ne higyje ezt lelkében egy
                     pillanatig se. Vén ember vagyok, ön még ifju ember hozzám képest; a vénség
                     mohája ül fejemen, a kétség, tehetetlenség, bizonytalanság gazdálkodik bennem,
                     életszerepem ködös, a mibe nem minden szem lát. Mi vagyok én itt? Egy ügynök,
                     egy köpönyeg, vagy mondjunk szebb nevet, egy vitorla. A farizeusok kétszinüek
                     valának, én százszinüt játszom, mint a farsangok bohózói s ebben van életem
                     rendkivülisége. Harczban állok mindenkivel és a város legbékésebb papjának
                     tartanak. Védtem hitemet és e réven kerestem a kapcsot hazám és koronázott
                     királyának népe között. A népek érzelmei találkoztak; de a császári kormány
                     tagjai, undok kapzsiságukban hajtóvadászatot tartanak hazám nagyjaira s öldösni
                     hagyják katonáiktól a magyar népet. Én védek itt minden magyar érdeket.
                     Kijátszom, megsemmisitem számtalanszor a hatalmasok terveit, kik nem tudják
                     megtörni befolyásomat, mely a császárnak irányomban érző állhatos szeretetében
                     rejlik... Nekem nem kell kincs, sem vagyon. A mennyi szükséges, bőven van.
                     Harczos található Magyarországnak minden pontján, a hol emberek élnek, de
                     kegyencz csak egy van közülök: magam. És mig itt leszek, a magyarok
                     megsemmisitését nem vihetik keresztül, a csapások, miket ellene intéznek, nem
                     zudulnak rá teljességökben, mert ágait kitördelem. Egy harcz, a mit folytatok,
                     jutalma: irigység, rágalom; az én édes, bűvös-bájos álmom: hogy hazámnak
                     érdekében hasznosan szolgálhatok. Hatalmam: a császár kegye; erőm: ügyes
                     szereplésem. És mindezekután fegyverem, a becsület, az odaadás, a hősiesség
                     megtestesülése: Miklós öcsém... Nekem legjobban érdekemben áll szeretni őt,
                     tiszteletreméltó Korn barátom. Bukása talán az én bukásom is. Ha most már ön
                     megmondja, a mit én jónak láttam eltitkolni előtte, kiragadhatja magát
                     mellőlem, s leszárnyalva maradok egyedül. Akarja e csapást reám mérni?
               </p>
               <p>
                  Korn apó, mig Mózes atya beszélt, a földet nézte volna és a czella
                     pallóját látta. Midőn a szerzetes elvégezte beszédjét, szemei az eget keresték
                     és a menyezet szürke mezőjében tévelyegtek. Egy csokor és egy koszoru, Korn ur
                     és Bábi néni karonfogva, a menyegző az ő kedvenczökkel, annak boldogsága azzal,
                     a kit szeret - mind füstbe vész?
               </p>
               <p>
                  Korn apó nem látott tisztán a szerzetes beszédjébe és
                     igazságtalanságot talált benne; ezt pedig eltitkolni egyértelmü volt nála a
                     lehetetlenséggel.
               </p>
               <p>
                  A hosszu és mély értelmü beszédre röviden akart felelni:
               </p>
               <p>
                  - Szent atyám, Miklós ur szereti azt a leányt!
               </p>
               <p>
                  Azt hitte: ezzel halomra dönt minden érvet, mit a szerzetes
                     fölhozott: mert Korn apó is szerelmes volt egykor egy rövid ideig. Szerelme
                     érvényesült, a visszaemlékezések nagyságai most elébe tódultak.
               </p>
               <p>
                  - Ez a baj, Korn barátom.
               </p>
               <p>
                  - Talán kicsinyli a szerelmet, vagy kicsinyli a leányt, hogy
                     szegény? Szent atyám, nékem meghalt egyik leányom és odaadom vagyonom felét
                     részére hozományául.
               </p>
               <p>
                  - Nincs arra szükség, tiszteletre méltó barátom. A szerelmet nem
                     kicsinylem, az sohasem lehet kisebb és nagyobb. A leány szegénysége nem
                     akadály, a mi hegyeink között csak feleség kell s ha onnan a férfiu fényes
                     palotákba jut, feleségével osztja vagyonát, dicsőségét; de nem akarom ma még,
                     hogy öcsém főkötőben imádja bálványát.
               </p>
               <p>
                  - Szent atyám, nem tudja, mi a szerelem.
               </p>
               <p>
                  Mózes atya megfogta Korn apó kezét.
               </p>
               <p>
                  - Barátom! Igérje meg, hogy titkát nem árulja el öcsémnek, mig a
                     császár él. Akkor megtudja, ösmerem-e a szerelmet, vagy legalább tudom-e annak
                     nagyságát tisztelni.
               </p>
               <p>
                  Korn apó megigérte; de a titoktartás, miután ösmeretlen szokás
                     volt előtte, mint előbb is mondottuk, erősséget keresett magának önnön
                     kisértései ellensulyozására, a vén kofa ijedtségében.
               </p>
               <p>
                  
               </p>
            </div>
            <div type="chapter">
               <head>
                  A tanácsos ur.
               </head>
               <p>
                  Németujhely községházának tanácstermében a tanácsosok élénken
                     vitáznak.
               </p>
               <p>
                  E tanácsosok egyszerü polgárok, azok közül, kiknek családjuk
                     legalább száz év óta él a városban és emeletes házzal birtak a főtéren. Ha e
                     föltételeknek megfelelt a polgár, azok képesitették a tanácsosság elnyerésére
                     és nem kérdte azontul senki, milyen mesterséget folytatnak otthon.
               </p>
               <p>
                  A magyarországi állapotokról beszélnek, közöttük ott van az a
                     tanácsos is, a kinek Mózes atyával ama szomoru estén találkozása volt a
                     németujhelyi temetőben, a ki Pumilló Salvator ezredes halálát hatóságának
                     bejelentette.
               </p>
               <p>
                  Följelentéseért nem itélhető el. E tanácsosok esküjében a
                     következő tétel foglaltatik: „Nem titkolom el, a mi tudomásomra jut, vagy
                     látom, hogy abból valakinek kára származik.”
               </p>
               <p>
                  Pumilló Salvatornak kára származott és a tanácsos a kár
                     bejelentésében csak esküjéhez maradt hű.
               </p>
               <p>
                  Ma első tanácsosa a városnak, tekintélye a községben nagy, a
                     tanácsüléseken elnököl s otthon: bőrt cserzenek munkásai, mely üzlet kitünőbben
                     jövedelmez a tanácsosságnál.
               </p>
               <p>
                  Különben a kisebb városi tanácsosság mindenkor legmagasabb állás
                     volt a polgár előtt, a mit elérhet, a mi tanácsosunk előmenetelében nagy
                     segitség volt mestersége, mert nyers bőrökért és a már kész bőrök szállitásával
                     messze földekre eljárt s müveltsége, tapasztalata fejlődött.
               </p>
               <p>
                  Most is ő viszi a szót:
               </p>
               <p>
                  - Bizony mondom, nem helyes, hogy községünkbe hordják a fogoly
                     magyar urakat. A magyar határ nem messze van tőlünk és a magyarok egyszer
                     rajtunk ütnek, kik semmiben sem vagyunk részesek.
               </p>
               <p>
                  Egy fiatalabb tanácsos válaszolt szavaira.
               </p>
               <p>
                  - A bizony hiba és csodálatos, hogy a magyar urakat rendesen azzal
                     vádolják: hogy királyok akarnak lenni. Mint mondják, a mostani fogoly Rákóczi
                     Ferencz: herczeg. Keveselvén ezt, többre vágyik; sokat akar s elveszitheti a
                     kevesebbet. Legjobb lenne ránk nézve, ha elszöknék börtönéből, pörét már
                     letárgyalták és a gyászos kivégzések fájdalmas hatással vannak
                     lakosainkra.
               </p>
               <p>
                  - Azt hiába reméljük. A magyar urak rendkivül elteltek
                     igazságukban és ülik a börtönt hatalmas megadással. Hisznek és biznak.
               </p>
               <p>
                  - S mindig csalódnak.
               </p>
               <p>
                  - Ugy van. Ez jellemvonásuk.
               </p>
               <p>
                  - Kár olyan félelmesnek tartani őket.
               </p>
               <p>
                  - Ugyanazt tartom. A magyar urak lázadása egyik oka mindig a
                     törökök biztatása volt, a gyanu is mindig igy irányult. Ma már másként van, és
                     Rákóczi jó katolikus.
               </p>
               <p>
                  - A magyar urak pedig hivek az osztrák uralkodóházhoz.
               </p>
               <p>
                  - Néhánya kivételével, hűségben telhetetlenek.
               </p>
               <p>
                  - Az urak lázadásától nem kell többé tartanunk.
               </p>
               <p>
                  - Attól nem. Magyarországon a pórok kezdik ezután a lázadást.
               </p>
               <p>
                  - A nép?
               </p>
               <p>
                  - Igen! a nép.
               </p>
               <p>
                  - Ha ez igy van, nagy erőre vall. Ott, a hol a nép szabadságért
                     rajong, oly erő lobog, mit kiirtani nem lehet, valamint nem lehet a
                     földszinéről elseperni a füpázsitot.
               </p>
               <p>
                  - Ezért szeretném, ha Rákóczi megszöknék börtönéből.
               </p>
               <p>
                  - Nem bizom hozzá, a papok örökösen járnak, kelnek körülötte:
                     aligha temetést nem éreznek.
               </p>
               <p>
                  - Én is láttam egy papot, ez félelmesebb a többinél, mert láttam
                     őt ölni, olyan embert, ki nem közönséges tiszt volt, még sem származott a
                     papnak semmi különösebb baja utána.
               </p>
               <p>
                  - Bárcsak megszöktetné.
               </p>
               <p>
                  - Örülnék rajta. Nézze csak, fiatal tanácsos barátom: lovag jön,
                     aligha ez nem hordja ezután a felsőbb parancsokat, a mi közel állónak jelzi a
                     veszedelmet.
               </p>
               <p>
                  A párbeszédnek ez esemény következtében vége szakadt, a tanácsosok
                     a lovagot nézték az ablakon keresztül.
               </p>
               <p>
                  A lovag leugrott lováról, egyenesen a palota kapujának tartott,
                     mely megnyillott előtte.
               </p>
               <p>
                  A palota ügyelője már alighanem ösmerte, mert mély tisztelettel
                     hajlongott.
               </p>
               <p>
                  A lovag Beregi Miklós volt, ki ösmerte a palota ama részét, hol a
                     börtönök voltak, és kemény léptekkel haladt föl a lépcsőn a terem felé, a
                     honnan egykor Zrinyi Pétert s Frangepán Kristófot kisérte Mózes atya utolsó
                     utjára.
               </p>
               <p>
                  Itt ült a fogoly Rákóczi Ferencz. A XVI-ik század magyar főuri
                     családjai között az ő családja foglalta el a legelső helyet, s az élő családok
                     közül egyetlen magyar főur, kinek apja, nagyapja fejedelmi széken ült, a
                     leggazdagabb valamennyi között, bár örökölt vagyonának felét, leánytestvérének
                     volt kénytelen általadni hosszabb perlekedés után.
               </p>
               <p>
                  Beregi Miklós, midőn börtönébe lépett, Rákóczi mint ismerősét
                     üdvözölte.
               </p>
               <p>
                  A herczeg fiatal, alig huszonöt éves ember volt, nevelése osztrák
                     czélok szerint történt.
               </p>
               <p>
                  Volt ugyanis egy erős jellemvonása a magyar természetnek: a
                     nagyjaival elkövetett méltatlanságoknak közös érzése. Ez az érzelem nála
                     nemzedékre szállott, majd a rokonszenves hagyományokban kiszélesült.
               </p>
               <p>
                  Az osztrák birodalom megalapitásának eszméjében ismerve volt e
                     jellemvonás és számitott rá.
               </p>
               <p>
                  Rákóczi Ferencz a magyar nemzet szemében magyar herczeg volt: mert
                     elődjei fejedelmi trónon ültek és hős anyjának magyar dicsőségét, hányatott
                     sorsát ismerték az egész országban és anyjának ez öröksége vezéri helyet
                     biztositott fia számára a nemzet életében.
               </p>
               <p>
                  Beregi Miklóst e szavakkal fogadá:
               </p>
               <p>
                  - Mi jót hozott számomra, vitéz uram?
               </p>
               <p>
                  - Magamat, fenség.
               </p>
               <p>
                  - E szerint a császárnál nem birta Mózes atya kieszközölni
                     szabadságomat?
               </p>
               <p>
                  - Elég az, ha én engedelmet nyertem meglátogatására.
               </p>
               <p>
                  - A császár tudja, hogy nálam van?
               </p>
               <p>
                  - Ő tőle szoktam kérni távozásomra az engedelmet.
               </p>
               <p>
                  - Mózes atya mit üzent?
               </p>
               <p>
                  - Hogy szökjék.
               </p>
               <p>
                  - Azt nem tehetem, én maradok.
               </p>
               <p>
                  - Nem jó határozat. A börtönből vérpadra vezet egyik ut, a másik a
                     szabadság felé.
               </p>
               <p>
                  - Odakünt mi lenne szerepem?
               </p>
               <p>
                  - A legdicsőbb, mit ember magának óhajthat: szabadsághős
                     szerepe.
               </p>
               <p>
                  - Azt hiszi, haczra tudnám kelteni a magyar nemességet?
               </p>
               <p>
                  - Azt nem. A magyar nemesség aligha lázitható fel, de magával
                     sodorja a nép, ha megkezdi a szabadságharczot.
               </p>
               <p>
                  - A nép, miféle nép?
               </p>
               <p>
                  - A szegény nép, mely a magyarok között egyedül áll,
                     milliókból.
               </p>
               <p>
                  - Mit szólnának az uri rendek?
               </p>
               <p>
                  - Ha kibontva látja a zászlót, azok is mennek, elébb utánuk,
                     később elébök; ez a természet rendje; a csatalovat zablája irányitja, a népet
                     vezetői.
               </p>
               <p>
                  - Szép álom, melynek aligha lesz ébredése.
               </p>
               <p>
                  - Közel látom az álom ébredését. Én a császárt szolgálom, de nem
                     kevés időt töltöttem a mult években a magyar nép között is. Ott tanultam a
                     magyar történelmet és a népben látom a hazát fenntartó erőt.
               </p>
               <p>
                  - Ön jeles katona, bir mindennel, mi a vezérséghez szükséges,
                     miért nem áll élére nemzetének? Szebb ott halni, mint szolgamódra élni
                     ellenségek között.
               </p>
               <p>
                  - Azért: mert második Dózsa Györgyöt látnának bennem: régi ösmert
                     nevünk nincs. Ezt nem én mondom, a bátyám állitja s igazsága van. Én
                     megcsinálom a forradalmat, de annak egy nagy nevü vezérre van szüksége, a
                     milyennel fenséged bir. Van erőm, nincs nagyravágyásom. Nekem nincs szükségem
                     semmire. A sikert a népnek adnám, magamnak nem tartanék meg semmit.
               </p>
               <p>
                  - Nagy és jó szive van. Ha mégis ön vezetné a magyar
                     szabadságharczot, mint jó katona, hogy vélné azt szerencsés kimenetelünek? Mily
                     erők főbb kihasználása vinné azt diadalra?
               </p>
               <p>
                  - Elmondok a magyar történelemből egy elfelejtett jelenséget a
                     következőkben: Magyarország királyai közül a legnagyobb király, Mátyás, nagy
                     erejét a népben találta. Volt-e valaha jobb királya a magyarnak? Volt-e
                     fényesebb a nemesség, mint akkor? ő alapitotta a fekete sereget, ezzel a pórnak
                     is alkalmat nyujtott arra, hogy fegyvert foghasson hazája védelmére, s annak
                     dicsőségéből részt vegyen. E sereg előtt mindenki meglapulva hajtotta le pártos
                     fejét és hódolt királyának, kinek jó szeme vala: rög között keresgélt és
                     gyöngyöt talált. Halála után mindenki a sereg romlására tört, mig végre
                     polyvaként szétszórták. A nép előtt ennek megsemmisitésével beborult minden,
                     egy kis fény maradt csupán elméjében: a fekete sereg dicsősége. E fény vonzott,
                     s a nép vérbe fuladt; de mig vér csereg ereiben, addig visszatér a régi idők
                     emlékéhez, s szabad hazának, szabad lakója óhajt lenni. Hazám szabadságát a nép
                     általános fölkelésében látom biztositva.
               </p>
               <p>
                  - Hogy ajánlhat ilyet egy császári tiszt, a ki a föltétlen hatalom
                     személyesitőjének védője?
               </p>
               <p>
                  - Az a kérdés, keressük-e az igazságot, mely sikerre vezet? A pápa
                     azért nagy, mert koldusokért imádkozik; minden hit atyja az ember szeretetét
                     irta vallása lapjaira, minden győzelem csak akkor győzelem, ha a kiomlott
                     vércseppek szabadság fájának gyökerét öntözik; minden halottnak elröppenő lelke
                     egy darab, a szabadság eszméjének épületéhez. Ha ez nem igy van, akkor a holtak
                     utolsó sóhajai átkot hörögnek; a zászló ámitó rongy, az érzelmeket sodró
                     jelszavak hazugságok; a hálaadó ima: bűn. Egy nemzet szabaditójának mindenkit
                     egyenlően kell szeretni, hogy erőssé legyen hatalmában a millió szivek harczra
                     kész tüzén.
               </p>
               <p>
                  - Az igazságban van a czélszerüség?
               </p>
               <p>
                  - A szerencse is. Egyszerü, nyers katona vagyok, ki fölmelegszik
                     most már, a honszerelem alvó parázsánál is. Egyetlen kornak a hőse sem
                     működhetik a nélkül, hogy környezetével alkura ne lépjen, hacsak saját erejével
                     nem tapos utat magának. Ugy tudom a bátyámtól: fenségednek czélja a magyar
                     szabadság vezérének lenni. Üdvözlöm, de ugy viheti diadalra, ha annak
                     szerencséjében ember és nemzet részesül.
               </p>
               <p>
                  - A nép fellázitásához nincsenek embereim.
               </p>
               <p>
                  - Oda nem szükséges izgató, a nép izgatott. Látná falvaikat,
                     melyek kalásztenger gyürüjéből emelkedtek ki, mint a gyürü köve, kifosztva,
                     romba dőlve, a mint hamvaik füstölögnek! Ha kihülnek a hamvak, a szél hátra
                     veszi pernyéjét, szétszórja a dudvát termő földeken, mit eke régen nem
                     szelidit. A lakosság sok helyről elbujdosott, sok helyen otthon öldösték le. Az
                     egykor buzával tölt vermek az ürességtől bedőltek. Telve van siralommal régen
                     minden napja a magyar népnek s vak remény hinni többé másban, mint saját
                     erejében.
               </p>
               <p>
                  - Koldus néptől várni sem szabad több áldozatot.
               </p>
               <p>
                  - Csakhogy koldus nép nincs. Éhes, rongyos, üldözött lehet, de
                     koldus nem, mert a szivek mindig gazdagok, csordultig telve nemes lánggal. A
                     nép kitüzi a zászlót magától, fenséged szerepe következik azután.
               </p>
               <p>
                  - Mózes atya is ekképen beszélt, s valóban aligha, ez nem lesz
                     végzetem.
               </p>
               <p>
                  - Jól mondja. Vén ember ő, gazdag tapasztalattal, fenségednek ez a
                     végzete. Ha itt marad, elébb-utóbb életét veszti, ha bármely részére buvik a
                     világnak, ott a magyarok kutatják fel kiknek vezérre van szükségük. Itt
                     gyülölet, veszedelem és halál; ott szeretet, dicsőség és babér.
               </p>
               <p>
                  - És mondja, vitéz ur, az európai hatalmasoknál biztosan lesz
                     pártfogóm?
               </p>
               <p>
                  - Mózes bátyám ezt is elrendezte. A franczia nagykövetségnél van
                     Iszály barátom, rendkivül ügyes, jeles ember.
               </p>
               <p>
                  - Bizhatom benne?
               </p>
               <p>
                  - Bizhatik, mert ő csak engemet szeret a világon s kérésemre
                     mindenre hajlandó.
               </p>
               <p>
                  - Jó, tehát elfogadom a vezérséget, ha arra a magyar nép felhiv.
                     Ha azt az utat jelölte ki számomra végzetem, megindulok rajta.
               </p>
               <p>
                  A komor börtönfalak talán az egykor halálra indulók utolsó
                     óhajtásait hallották e szavakban.
               </p>
               <p>
                  Elképzelhetetlen néma erő hajtja a vaksors kerekét: a bakó, vagy a
                     népek nemtője tartja kezét némely főn s egy csapás: legördülhet e fej; egy csók
                     és kitör isteni utja felé, hatalmas elmével.
               </p>
               <p>
                  Ki magyarázza ezt meg? A szivek és lelkek magyarázója! Virágos
                     kertjében ül a leány, szeme les, szive vár valakit. Ketten közelitenek hozzá:
                     egyik viszi az élet mézét, a szerelmet; másik viszi az érdek mérlegét. A leány
                     tudná, kit válaszszon s attól függ boldogsága: az a láthatatlan kéz védi-e,
                     mely boldogságot oszt? Álmok valósága, ébrenlét szemfedője keringőznek egymás
                     felett, együtt futnak préda után és a préda: pálmája a győzőnek, - dicsőséggel
                     vagy sározva azon a mezőn, mit az életnek a vaksors kiterít.
               </p>
               <p>
                  A börtönben egyetlen szék és egy durva imazsámoly volt. A vasember
                     leült az imazsámolyra és nyugodtan mondá:
               </p>
               <p>
                  - Ma éjjel itt hagyjuk a börtönt.
               </p>
               <p>
                  Rákóczi meglepődve kérdé:
               </p>
               <p>
                  - Lehetséges ily gyorsasággal?
               </p>
               <p>
                  - Csak igy lehetséges.
               </p>
               <p>
                  - Megvallom: Mózes atya bár biztatott, de én nem hittem, hogy
                     képes legyen ily hamar megkisérleni a szökést.
               </p>
               <p>
                  - Azért küldött engem.
               </p>
               <p>
                  - Önt? kinek oly sok dicső tettét emlitik a katonanövendékek
                     előtt, a kiről a bécsi nép közmondásban mondja: „Lipót alhatik, a vasember
                     kakas éberséggel őrzi.”
               </p>
               <p>
                  - Azt hiszem, fenségedet is átviszem a magyar határon.
               </p>
               <p>
                  - De elveszitheti érettem jövőjét.
               </p>
               <p>
                  - Legyen nyugodt a felől, a császár öregszik, s nem óhajt több
                     vérpadot látni álmaiban; az én jövőmet homály fedi; de a cselszövésektől nem
                     félek, a császár megszokott és a megszokott ebet nem verik el.
               </p>
               <p>
                  - De mi történik a börtönőrökkel, vagy a parancsnokkal?
               </p>
               <p>
                  - Bizonyosan bünbakot szereznek közülök. A kormánytanács
                     tajtékozni fog dühében, ha a szökést megtudja és senki sem lehet biztos
                     boszujuktól, kivéve azokat, kik a császár környezetéhez tartoznak. A császár
                     nem tür ellenkezést, a hol családapa és e család környezete. Sokszor fejökhöz
                     verte azt az elvét: hogy a kormánytanács müködésének ott a nagy birodalom,
                     környezete közé ne dugják orrukat, mert nem lesz oka, ha valaki leszeli.
               </p>
               <p>
                  - És hová megyünk?
               </p>
               <p>
                  - Lengyelországba. Én kisérője leszek, mig a Magas Tátra biztos
                     völgyeibe érkezik. A magyar nép mindenütt elkészitette az utat, őrizni, védni
                     fogja. Van egy ember, kinek nagy oka van rá, hogy egykor vezére legyen fenséged
                     és dajka gondosságával fogja utját egyengetni.
               </p>
               <p>
                  - Köszönöm, barátom. Ön is ott lesz, a vasember: akkor biztos az
                     ut. Ki az az ember, a ki velem jön?
               </p>
               <p>
                  - Sie Lőrincz. Ott vár bennünket a város kapuján tul és behozza a
                     lovat még ma, a melyikre fenség fog ülni.
               </p>
               <p>
                  Beregi Miklós estefelé jött ki Rákóczi börtönéből, elővezetteté
                     lovát és azt mondá a parancsnoknak:
               </p>
               <p>
                  - Ma este eljövök még a fogolyhoz, vigyen hozzá be egy öltözet
                     katonaruhát, ugy látszik, kedve van katonásdit játszani.
               </p>
               <p>
                  A parancsnok utána nézett a lovagnak, vén katona volt már és
                     boszusan dörmögé:
               </p>
               <p>
                  - Nem értem a dolgot; de nem is kutatom. A magas lovag császári
                     parancscsal bir, mely kimondja, hogy a lovag tetteit semmiben sem akadályozzuk.
                     Hódolattal engedelmeskedem: mert ez a foglyot vagy megöleti, vagy megszabaditja
                     és én egyikről sem akarok tudni semmit. A ruhát beküldöm, helyökre állitom az
                     őröket, az őrök tisztjét kirendelem, és alszom nyugodtan.
               </p>
               <p>
                  Beregi Miklóst már a főtéren várta Sie Lőrincz a lóval.
                     Esteledett. A járókelők fogytak, vizet vivő lányok pajzán kaczagása deritette a
                     főtér mogorvaságát, s ezeknek nem tünt föl az idegen öltözetü ember a
                     toporzékoló paripákkal.
               </p>
               <p>
                  Sie Lőrincz köszöntötte Beregi Miklóst, és átadá a vezetékló
                     kantárszárát, ki örömmel mondá:
               </p>
               <p>
                  - Lőrincz bátyám! szándékod valósul. Várj a kapun tul bennünket,
                     én igéretemet beváltom a Szabad Földek lakóinak.
               </p>
               <p>
                  Sie Lőrincz felelet nélkül bólintott fejével, Beregi Miklós pedig
                     egy keskeny utczába indult s egy magas ház kapuján bekopogtatott.
               </p>
               <p>
                  A kapu kinyilott és a két ló horkanva ágaskodott föl.
               </p>
               <p>
                  - Mi az ördög lelte lovaimat, tanácsos ur! Önhöz van
                     szerencsém?
               </p>
               <p>
                  - Tanácsos vagyok, lovag ur; vajjon engemet keres?
               </p>
               <p>
                  - Önt keresem, uram; de mi van udvarában, hogy e lovak igy
                     nyugtalankodnak.
               </p>
               <p>
                  - Cserzett bőr, lovag ur. Ez a polgári foglalkozásom, s jó hasznot
                     hajt.
               </p>
               <p>
                  - Igy már értem a lovakat. Hiába nevezzük azokat oktalan
                     állatoknak, kedves tanácsos ur, megérzik a hóhérszagot.
               </p>
               <p>
                  - Bocsánat uram! Én csak a száraz bőrt veszem.
               </p>
               <p>
                  - Vigasztalódjék kedves ur, akkor a lovak félreértik önt.
               </p>
               <p>
                  Az udvaron egy erős szilfa derekához kötötte a lovakat és a
                     tanácsos nagy kelletlenül egyik szobájába vezeté, hol alázatos hangon
                     kérdé:
               </p>
               <p>
                  - Minek köszönhetem a látogatást, lovag ur, s kihez legyen
                     szerencsém?
               </p>
               <p>
                  Beregi Miklós különös jókedvében volt, kaczagott, mit régen tett
                     és a nála elmaradt fiatal nyegleséggel veté le magát egy székre.
               </p>
               <p>
                  - Le sem ültetne, kedves tanácsos ur, talán arczomtól ijedt meg?
                     Oh! édes uram. Akkor lett ez olyan barázdolt, midőn önök puha ágyukban aludtak.
                     Beszéljünk egy keveset és szivesen bemutatom magamat. Emlékszik egy papra a
                     régi időkből, ezelőtt harmincz évvel?
               </p>
               <p>
                  - Lovag ur, igen sok papot ismertem.
               </p>
               <p>
                  - Meghiszem, de a ki hetven éves korában is foglalkozik
                     mesterséggel, annak jó emlékező tehetsége lehet.
               </p>
               <p>
                  - Nem is panaszkodom emlékező tehetségemre és sok papra
                     emlékezem.
               </p>
               <p>
                  - Ezelőtt harmincz évvel itt különös esemény történt.
               </p>
               <p>
                  - Igaz, de mi nem voltunk okai.
               </p>
               <p>
                  - Nem vonom kérdőre, csak emlékébe idéztem. Ekkor este, künt a
                     temetőben, találkozott egy pappal?
               </p>
               <p>
                  - Oh, igen. Mostanában is többször láttam a tartományi palotába
                     menni, vagy onnan kijönni.
               </p>
               <p>
                  - Ez azért van, tanácsos ur, mert a tartományi palotának ismét
                     érdekes vendége van, a ki nem szándékozik az önök városházához.
               </p>
               <p>
                  - Higyje meg, lovag ur, mi sem óhajtjuk. Elég szerencsétlen
                     szabálya a városunknak, hogy minden halálra itélt, a városházából indul a
                     vesztőhelyre.
               </p>
               <p>
                  - Ön derék ember, ha igy gondolkodik, és az a pap jó helyre
                     küldött önhöz.
               </p>
               <p>
                  - Mi czélból?
               </p>
               <p>
                  - Csak azért, hogy szivesen lásson.
               </p>
               <p>
                  - Ezt örömmel teljesitem.
               </p>
               <p>
                  - Tehát emlékszik rá?
               </p>
               <p>
                  - Most már jól emlékezem.
               </p>
               <p>
                  - Ön jelentette fel, hogy agyonszurt egy tisztet.
               </p>
               <p>
                  - Uram, ezt nekem esküm parancsolja!
               </p>
               <p>
                  - De az a tiszt megtámadta a papot és ha kardja nincs, mit öntől
                     vett?
               </p>
               <p>
                  - Akkor a papot szurja agyon a katona.
               </p>
               <p>
                  - Talán nem; de önnek igy is jó hinni.
               </p>
               <p>
                  - Én máskép nem hihetem.
               </p>
               <p>
                  - Följelentette volna-e a tisztet ez esetben, ha a papot
                     leszurja?
               </p>
               <p>
                  A tanácsos habozott.
               </p>
               <p>
                  - Mondja kérem, ugy-e elhallgatta volna!
               </p>
               <p>
                  - Talán.
               </p>
               <p>
                  - És az eskü?
               </p>
               <p>
                  - Uram az eskü büntett földeritéséről szól és egy tiszt magasabb
                     rangban áll egy közönséges gyóntató papnál, kit joga van egy tisztnek
                     büntetlenül megölni. Lovag ur! Egyszerü polgár vagyok, nem tehettem máskép, és
                     a mint tudom, a szerzetesnek sem lett semmi baja.
               </p>
               <p>
                  - Ahogy irányitjuk itéletünket; de önt megjutalmazták a
                     följelentésért?
               </p>
               <p>
                  - Első tanácsos lettem.
               </p>
               <p>
                  - Lássa, első tanácsos ur, én öcscse vagyok annak a papnak.
               </p>
               <p>
                  A tanácsos remegni kezdett és a gondolatok egymást kergették
                     agyában.
               </p>
               <p>
                  - Uram, mit akar velem?
               </p>
               <p>
                  - Csekélység az egész.
               </p>
               <p>
                  - Ön a tartományi palotából jött?
               </p>
               <p>
                  - Onnan jöttem.
               </p>
               <p>
                  - Talán meg akarja szabaditani a foglyot?
               </p>
               <p>
                  - Erről ne beszéljünk.
               </p>
               <p>
                  - Ön a császár tisztje.
               </p>
               <p>
                  - Szerencsém volt szolgálni ő felségét.
               </p>
               <p>
                  - Azt hiszem, semmi államellenes dolgot nem kiván tőlem.
               </p>
               <p>
                  - Semmit, uram. Csak arra kérem, tartsa ön a város kapujánál e két
                     lovat, mig érte megyek, és akkor nyittassa föl a kaput, hol városi poroszlókból
                     van az őrség.
               </p>
               <p>
                  - De, uram...
               </p>
               <p>
                  - Semmi ellenvetés, tanácsos ur. Ha ott nem lesz, érte megyek és
                     viszem. Jobb lesz, ha megteszi annak a papnak az emlékeért, kinek pártfogására
                     bizton számithat, csak első legyen, ki elmondja neki: hogy velem
                     találkozott.
               </p>
               <p>
                  A tanácsos hosszu szünet után szólalt meg:
               </p>
               <p>
                  - Megteszem, lovag ur és az éjjel indulok ahhoz a paphoz. Hol
                     találom meg?
               </p>
               <p>
                  - A bécsi Ágoston szerzetesek kolostorában, keresse föl Mózes
                     atyát.
               </p>
               <p>
                  Beregi Miklós e párbeszéd után belépett a börtön ajtóján, hol
                     Rákóczi átöltözve várta.
               </p>
               <p>
                  - Készen vagyok, csakugyan menekülhetek? Olyan csodálatosnak tünik
                     föl előttem szabadulásom biztossága.
               </p>
               <p>
                  - Jön a veszély utánunk. A miniszterek fogukat csikorgatják majd
                     tehetetlen dühökben és nem lesz olyan lépése, hová azoknak az ujja el nem
                     ér.
               </p>
               <p>
                  - Ah! ettől nem félek. Ha szabaddá leszek, ott lesznek körülöttem
                     hiveim.
               </p>
               <p>
                  - E szerint indulhatunk.
               </p>
               <p>
                  - Mily jelszóval hagyjuk itt e börtönt?
               </p>
               <p>
                  - Istenért, hazáért, szabadságért.
               </p>
               <p>
                  - De szép jelszó, vitéz ur. Ha valaha Magyarország szabadságáért
                     küzdhetek, ezt választom jelszómul, és ha zászlóm lesz, ezt iratom rá.
               </p>
               <p>
                  - Menjünk, fenség. Szebb hősnek lenni, mint jámbor báránynak, mely
                     megadással hajtja fejét a kés alá.
               </p>
               <p>
                  Kopogtatott, a börtönajtó megnyilt, s azon a szolgálattal
                     megbizott százados nézett be.
               </p>
               <p>
                  - Százados ur a levegő itt dohos és penészes. Foglyukat magammal
                     viszem a szabad levegőre.
               </p>
               <p>
                  A százados kinyitotta az ajtót.
               </p>
               <p>
                  - A mint lovag ur akarja; parancsom, hogy engedelmeskedjem.
               </p>
               <p>
                  - Gondos parancsnokuk van, százados ur, kisérjen el a kapuig.
               </p>
               <p>
                  A százados elkisérte őket. A kapuőrök tisztelegtek és a másik
                     perczben Rákóczi a tartományi palotából kilépett a szabad levegőre.
               </p>
               <p>
                  Beregi Miklós megfogta a kisérő tisztnek a kezét.
               </p>
               <p>
                  Fiatal ember volt az, szép, szőke bajuszszal, ábrándos kék
                     szemekkel.
               </p>
               <p>
                  - Százados ur, egy jó tanácscsal válok meg öntől, mielőtt
                     visszatérnék.
               </p>
               <p>
                  - Parancsoljon velem, lovag ur. A jó tanács sohasem árt.
               </p>
               <p>
                  - Megmondtam a parancsnoknak, hogy a ma éjjeli szolgálatot tevő
                     tisztet még az éjjel küldje el Bécsbe egy levéllel. Kérem, fogadja meg annak
                     szavát, a kihez küldik - ne jőjjön ide vissza többé, előléptetése nem marad el,
                     csak egy évig legyen távol. Az az ember, kihez megy, minden veszedelmet elhárit
                     fejéről.
               </p>
               <p>
                  - Köszönöm, lovag ur. Értem, mit akar tudtomra adni: elviszi
                     foglyunkat és engem föl akar menteni a vizsgálattól. Nem félek tőle, a
                     parancsnok minden bajtól megvéd, utasitása szerint jártam el és szeretem
                     leányát, nem tudnék nála nélkül élni egy hosszu esztendeig.
               </p>
               <p>
                  - Szép az állhatatosság, százados ur; de vigyázzon, ha kedvese
                     angyal, nehogy ön is azzá váljék. Én intettem.
               </p>
               <p>
                  A százados később csakugyan életével lakolt: a kormánytanácsnak
                     vér kellett, s ő lett az áldozat.
               </p>
               <p>
                  Nem ugy a tanácsos, ki talán életében sem fogta eleven paripák
                     kantárját. Midőn a lovagoknak látszó alakok hozzáértek, remegve mondá Beregi
                     Miklósnak.
               </p>
               <p>
                  - Siessen, lovag úr! Kocsimban be vannak fogva a lovak, azonnal
                     indulok Bécsbe arra a helyre, a hová küldött.
               </p>
               <p>
                  Beregi Miklós átvette tőle lovát, a másikat Rákóczi vezette előbb
                     a faltól.
               </p>
               <p>
                  - Fogja a fenség kengyelvasát, kedves tanácsos ur s tartsa élete
                     legszebb perczének a jelen pillanatot.
               </p>
               <p>
                  A tanácsos némán engedelmeskedett a vasember szavainak, kinyitotta
                     a kaput, ő is kocsijába ült és csakugyan Bécs felé forditotta kocsija
                     rudját.
               </p>
               <p>
                  Sie Lőrincz nem messze várta a két lovagot, és annak az embernek,
                     kinek nem volt már öröme, födetlen fejjel nézett az égre.
               </p>
               <p>
                  Csillagot látott, fényeset.
               </p>
               <p>
                  Azután neki a veszedelemnek egy országon keresztül, hol minden
                     bokor édes tanyára várta őket, mégis ott kelle hagyniok, futni előle, mint az
                     üzött vadnak; de lovaik dobogása után fölhangzott mindenütt:
               </p>
               <p>
                  Szabad lett Rákóczi!
               </p>
               <p>
                  
               </p>
            </div>
            <div type="chapter">
               <head>
                  Első kapavágás.
               </head>
               <p>
                  Az 1703-ik év kora tavaszán öntötte el a kiáradt Tisza az égő
                     Nagy-Kunság földjét. A tüz, a viz, birkózott egymással. A viz lett a győztes.
                     Ráfeküdt a földre s mint a tengerszélek árjain, megcsillant itt is tükrének
                     fodra.
               </p>
               <p>
                  A két elem harczából a gőzpára szennyeskedett a viz fölött; de
                     megjött a Mátráról a régi ösmerős forgószél, ez ölébe kapta, átnyalábolta, s
                     elrohant vele. A megfoghatatlan megfogta a másik megfoghatatlant: a szél a
                     gőzpárát.
               </p>
               <p>
                  Később a viz is sekélyebb lett, a mint a Havas alföld és a Balkán
                     széleken apadt az öreg Duna, a Tisza is rohant Titel alá. A fekete erdőtől a
                     fekete tengerig, az óriás folyótestnek millió ere, számtalan csatornája, pupja,
                     szemölcse, megérzi: tele van-e a torokfő, vagy éhesebb-e a tenger-száj.
               </p>
               <p>
                  A tenger pedig rengeteg vizével egy iszonyu örökszomjuság, vedrei
                     a csodás nagyságu folyótestek, melyekkel a messzeföld forrásaiból merit.
               </p>
               <p>
                  Virágos május hónapjában már sok helyen fölszáradt a föld, fekete
                     mezők terültek a szemhatáron, de sehol nem ékesité virág.
               </p>
               <p>
                  Egy ember látszott, mintha mozogna a néptelen földön. Az ember
                     kitárta karjait a fekete mező fölött.
               </p>
               <p>
                  Sie Lőrincz volt.
               </p>
               <p>
                  Leborult a földre, mintha imádkoznék; de nem imádkozott:
                     megcsókolta a földet.
               </p>
               <p>
                  A száradt földre, a csók után ugy látszott, mintha néhány esőcsepp
                     hullott volna; nem esőcsep: könycsep volt, Sie Lőrincz szeméből.
               </p>
               <p>
                  Szent volt előtte ez ujföld, melybe szivének boldogságait
                     temette.
               </p>
               <p>
                  Gyönyörködött a legigazabb, átható fájdalommal.
               </p>
               <p>
                  Föld már van. A régi, melyet ősei vére szentelt, ujra előtört
                     tüzből, vizből, kitárva keblét a magnak, hogy milliószor visszaadja majd.
               </p>
               <p>
                  - Áldott legyen e föld - susogá.
               </p>
               <p>
                  Ámde az ősök földje, melyet örökül rá is hagytak: Szabad Földek
                     voltak, s ez már nem az.
               </p>
               <p>
                  Elkomorodott a gondolatra.
               </p>
               <p>
                  Mellette a földön hevert egy hosszu tölgy-ág, talán póznának vágta
                     a Csereerdőből?
               </p>
               <p>
                  Vállára vette és elindult.
               </p>
               <p>
                  Kikeresett egy emelkedettebb részt és elővett egy piros-fehér-zöld
                     selyem vásznat.
               </p>
               <p>
                  A vászon derekára volt tekergetve s inge eltakarta, mintha félt
                     volna, hogy mások is meglátják.
               </p>
               <p>
                  Hozzákötözte a pózna végéhez és kapa helyett körmeivel ásott egy
                     mély lyukat, hová a pózna másik végét lebocsájthatta. Ez volt az első kapavágás
                     az uj földön.
               </p>
               <p>
                  Aztán letömte a kiásott földet öklével.
               </p>
               <p>
                  A szél egyenesre futta a selyem vásznat s ott lengett a levegőben
                     egy gyönyörü zászló.
               </p>
               <p>
                  Rajta arany betükkel csillogott a füvetlen, virágtalan föld
                     felett:
               </p>
               <p>
                  Istenért. Hazáért. Szabadságért.
               </p>
               <p>
                  Messze látszott a zászló, s napok mulva jöttek szemlélésére azok a
                     félmeztelen alakok csík-meredgyüjökkel a Jászságból, még egy utat téve
                     alakoskodással; de látni a csodát. Mert az a zászló azt jelentette, hogy tovább
                     nem türik a Szabad Földek szolgaságát: itt az idő, itt a tavasz, itt a
                     lobogó.
               </p>
               <p>
                  Sie Lőrincz adott az érkezőknek utasitásokat, azokat elhordták
                     faluról-falura.
               </p>
               <p>
                  Nagyobb csapatok is jöttek a zászló alá, mintha gyülést akarnának
                     itt is tartani.
               </p>
               <p>
                  Tiszta májusi nap volt. Az emberek körülállották, egy öreg ember
                     oda lépett Sie Lőrinczhez:
               </p>
               <p>
                  - Hallod-e, Lőrincz testvérünk! Készen vagyunk immár a tettekre.
                     Nézd, mit mond e zászló? Neked rémitő veszteséged volt, és mi téged
                     választottunk vezetőnknek, te nem lehetsz áruló soha!
               </p>
               <p>
                  Sie Lőrincz lesütötte szemeit és busan rázta fejét.
               </p>
               <p>
                  - Szeretlek benneteket, bátyám, de vezéretek nem leszek. Ne legyen
                     mi közöttünk első senki. Vezérünk lesz, mert a népnek vezér kell, ki egyuttal
                     az országé is legyen. Veletek megyek, hozd a lobogót. Téged illet.
               </p>
               <p>
                  A vén ember nagy büszkeséggel lépett a zászlórudhoz, hogy kivegye
                     a földből és a körülállók némán várták, hogy kezébe vegye, elinduljon előttük,
                     százak, majd ezrek által követve.
               </p>
               <p>
                  Hozzá akart nyulni a rudhoz, és hangos kiáltással ugrott attól
                     vissza.
               </p>
               <p>
                  - Nézzetek oda!
               </p>
               <p>
                  Sie Lőrincz volt az első, a többiek is előre nyujtott fejjel
                     közeledtek a zászlórudhoz.
               </p>
               <p>
                  A vén ember kinyujtott karral mutatott rá.
               </p>
               <p>
                  A ki megnézte, visszafordult s helyet adott a többinek, mindenkit
                     elfogott valami forró borzongás, valami kimondhatatlan öröm.
               </p>
               <p>
                  Egy orditás hangzott a pusztaságba:
               </p>
               <p>
                  - Rügy!
               </p>
               <p>
                  A vén ember még most is ott állott mereven Sie Lőrincz meggörnyedt
                     alakja mellett s hangosan kiabálta:
               </p>
               <p>
                  - Rügy! az első rügy az uj szigeten. A rügyből bimbó lesz, levelet
                     hajt, ágakat nevel, koronájával öleli majd a zászlót. Ne nyuljunk hozzá:
                     nőjjön, terüljön, lombosodjék, uralja ezután fakadó szülötteit e földnek; a
                     rajta lengő zászló adja meg nevét, legyen szabadság fája!
               </p>
               <p>
                  A fa, a rajta lengő zászlóval ott maradt. A földmüves mindennap
                     csodálva nézi a természet munkáját; a megeredt fa-ág is csoda volt
                     előttük.
               </p>
               <p>
                  Sie Lőrincz elvezette őket, másnap reggelre ott voltak a
                     Mezős-dombon.
               </p>
               <p>
                  A Mezős-dombon valóságos tábor gyült össze, a Szabad Földek lakói
                     megtartották szavukat, ott volt mind, a ki erős, bátor a fegyver
                     használatára.
               </p>
               <p>
                  Mindnyájan tudták ekkorra, hogy ki van tüzve a zászló, melynek
                     betüi hirdetik:
               </p>
               <p>
                  Istenért. Hazáért. Szabadságért.
               </p>
               <p>
                  Háromezernél többen voltak.
               </p>
               <p>
                  Ezer lovas állott harczra készen, könnyü, tüzes vérü lovakon.
                     Kétezer gyalog nehéz haraggal szivében.
               </p>
               <p>
                  A gyalogosok fegyvere a nyélre egyenesen rászoritott kasza, a
                     lovasoké hegyes tarkóju fokos, kurtanyelü csákány.
               </p>
               <p>
                  Midőn Sie Lőrincz megérkezik, körülfogják a vének s kevélyen
                     mutatják a tábort.
               </p>
               <p>
                  - Meg vagy elégedve, Lőrincz?
               </p>
               <p>
                  - A Jászság, a Kis-Kunság, előjött szavaidra.
               </p>
               <p>
                  - Előre! Tettek nélkül nem térünk vissza.
               </p>
               <p>
                  Sie Lőrincz nyugodtan felelt:
               </p>
               <p>
                  - Én is megtettem kötelességemet. A Tiszától Lengyelországig várja
                     a nép zászlónk kitüzését. Ellenségünk nem tör össze bennünket, ha véreink nem
                     hagynak el. Fuvassátok meg a kürtöket, hadd sikoltsa el a tárogató a mi édes
                     nótánkat, szabad földek keservéből fakadt az, szabad emberek örömmel kevert
                     bánatát búgja. Rajta! Ez lesz a harczi dal, melynél rohannak a vágtató paripák,
                     ágyugolyóktól dübörög a várak fala; cseng a szabadság riadója. Rajta! Hadd
                     fujják a kürtöt, tárogatót! Hivjátok elő a hegedősöket, hadd énekeljék; eljut e
                     dal hegyek barlangjaiba s végig nyargal a rónaság hátán, minden hangja a mi
                     szavunk lesz. Rajta: Istenért. Hazáért. Szabadságért.
               </p>
               <p>
                  Sie Lőrincz boldogságát látta közeledni.
               </p>
               <p>
                  A tárogatók hangja felharsant, eljöttek a hegedősök énekelni a
                     Szabad Földek harczi indulóját.
               </p>
               <p>
                  Sie Lőrincz ajkai lázasan mozogtak, bele akart kiáltani az énekbe,
                     de nem birt roppant boldogságától. A vének hozzá mentek s megijedve látták
                     lázas állapotát. Beszéltek hozzá és egy öreg részvéttel kérdé tőle:
               </p>
               <p>
                  - Mi bajod, Lőrincz?
               </p>
               <p>
                  Az a láz hatása alatt felelt:
               </p>
               <p>
                  - Azt hittem, megöl a boldogság.
               </p>
               <p>
                  - Mi az?
               </p>
               <p>
                  - Ugy-e nem tudod? A sereg, mely a mi földünket elpusztitotta s
                     fölkonczolta népét, holnapután a Jászságon vonul keresztül, tőlünk alig egy
                     órajárásnyira. Pumilló, a sereg vezére nincs velök, ott maradt erdélyi
                     állomásán s a seregnek a mult évben Bécs környékén lakott része csatlakozott
                     már régebben vele. Hogyne volnék boldog. A sereg Olaszországba indult,
                     csatakészen megy s ti itt vagytok velem, mindnyájan! A sors keze hozta erre
                     őket. Találkozunk. Rajtuk kezdjük meg a vérkeresztelőt.
               </p>
               <p>
                  A vén emberek, a kik hallották Sie Lőrincz szavait, felkiáltottak.
                     Örömhir volt előttük, a mit hallottak.
               </p>
               <p>
                  Számban többen vannak egy pár százzal; de amazok fegyverzett régi
                     katonák s az erő, győzelem részökön van; de csak a látszatban: a való,
                     holnapután beszél.
               </p>
               <p>
                  Közönséges pórok valának, a hegedősök is azok.
               </p>
               <p>
                  A hir elfutott s mindenütt kitörő lelkesedést keltett.
               </p>
               <p>
                  Sie Lőrincz lóra ült s ekkor léptetett a tábor hátuljából hozzá
                     Beregi Miklós.
               </p>
               <p>
                  Egyetlen az egész táborban, kinek jó kard volt az oldalán.
               </p>
               <p>
                  A mi ezután következett, az a bekövetkezendő emlékezetes kor első
                     felvonása volt.
               </p>
               <p>
                  Pumilló egykori serege lassan közelgett. Kémeik hirül vitték, hogy
                     fölkelő tábor áll előttük és visszaemlékeztek a nagykunsági pusztitásra, most
                     annak folytatását sejtették.
               </p>
               <p>
                  Győztek ott is, biztosak voltak arról, hogy itt is győznek, ha
                     megtámadtatnának!
               </p>
               <p>
                  Egy parasztcsoport a pompás lovas századok ellenében!
               </p>
               <p>
                  Ha majd megraggyannak a nehéz lovasok sisakjai, vértjei,
                     kirepülnek a szablyák, hallik a vezényszó, mi lesz akkor e koldus néppel,
                     melynek lovassága a vénebb csíkhalászokból áll?
               </p>
               <p>
                  Az átvonuló sereg legkevésbbé számitott arra, hogy Magyarország
                     területén fölkelő csapattal találkozik és az egybegyülés okát a nép félelmében
                     keresték.
               </p>
               <p>
                  Megtörtént ugyan a multban, az erdélyi fejedelmek vezérletével,
                     hogy a nemes rendek a törökök által támogatva, az osztrák kormányok ellen hadat
                     viseltek, de példátlan volt a magyar történelemben a pórok lázadása az ország
                     szabadságáért.
               </p>
               <p>
                  Maguk is nyomorult szolgák voltak.
               </p>
               <p>
                  A Szabad Földek lakói, a félmeztelen csíkhalászok, legszebb
                     ruháikban, paraszt fegyvereikkel vésték e napon a magyar történelem jövő
                     lapjára a legszebb példát a hősiességről, melynél nagyobbat, tisztábbat azóta
                     sem mutat történelmünk.
               </p>
               <p>
                  Ez a nap volt a magyar nép eltiport erejének ujjászületése.
               </p>
               <p>
                  A Mezős-domb előtt másfél óra járásra terült el a sikság, hol az
                     átvonuló sereg megbizonyosodott az összegyült pórok támadó szándéka felől. Az
                     előcsapat hulláit itt találták.
               </p>
               <p>
                  Az osztrák századok összehuzódtak a sikság szélén s hátukat a
                     Mezős-domb rétkarikájának vetették.
               </p>
               <p>
                  Ugrásra készültek, de az ugrással várni voltak kénytelenek, az
                     alkony leszállott a sikságra.
               </p>
               <p>
                  De nem aludt senki. A vén zsoldosok, kiknek nagy része Buda
                     ostromához jött idegen csapatból és ott maradt osztrák szolgálatba, mindnyájan
                     vad, kiaszott lelkü katonák voltak, érzéketlenek, kegyetlenek, nem ösmerve csak
                     fegyelmet, parancsot, és e csendes éjben mégis olyan különösnek tűnt föl
                     előttük a náderdők éles zizegése. Sejtették, hogy az takarja a nép egyrészét
                     előlük; az a náderdő pedig erősebb a várfalaknál, csak az ott lakók tudják
                     utjait. Mások előtt a náderdő rejtély, süppedő tavakkal, áthatolhatatlan
                     hinármezővel, csalogató lidércz-tűzzel.
               </p>
               <p>
                  A némaság ijesztő volt előttük, és a náderdőben fölgyuló tüzektől
                     a lovak horkanva hagyták abba a legelést. A zsoldosok lovaik pányvája mellé
                     állottak.
               </p>
               <p>
                  Éjféltájban hangot adott a náderdő, a zsoldosok hallgatták a
                     hangokat. Jámbor emberek zsolozsmája törte meg a csendet és a zsoldosoknak ugy
                     tetszett, mintha az egész nádrengeteg énekelne.
               </p>
               <p>
                  A vén katonák morogtak, hogy oly rémessé vált éjszakájuk, ezekkel
                     könnyü lesz elbánniok virradatkor, ha csakugyan fölkelők volnának.
               </p>
               <p>
                  A Szabad Földek lakói pedig Istenükhöz beszéltek:
               </p>
               <p>
                  És mint az árnyék ottan elmulnak.
               </p>
               <p>
                  Bánatosan szólt az ének, majd erősebbé vált és végre harsogott,
                     mint a trombita:
               </p>
               <p>
                  Őrizz meg az idegen nemzettől.
               </p>
               <p>
                  Közönséges zsoltárok voltak ezek, melyeket a náderdő rengetegéből
                     küldtek az Istenhez. Majd magukról énekeltek, ez arról beszélt, a mi rájuk
                     bekövetkezhetik, a halálról és ember embertársát siratta meg:
               </p>
               <p>
                  Reggel virágzik, este megszárad.
               </p>
               <p>
                  Az éneklés elmult, ismét beállott a csend.
               </p>
               <p>
                  Hajnalodott. A rétből a megzavart vadmadarak elszállani
                     igyekeztek.
               </p>
               <p>
                  A katonák idegesen rántották föl a pányvát, egy különös hangszer
                     szólalt meg mindenfelől, mely sirt, zokogott, panaszkodott, üvöltött és mégis
                     oly csodálatos tűz ömlött belőle.
               </p>
               <p>
                  A tárogatók szólaltak meg és utána a náderdő, most már nem bús
                     éneket zugott vissza, hanem harczi dalt, mely mint a tenger forgataga, magával
                     ragadta a zsoldosokat is.
               </p>
               <p>
                  Pumilló serege csatarendbe állott. Jobbnak látták igy hallgatni
                     azokat a megmagyarázhatatlan hangokat.
               </p>
               <p>
                  Ellenség nem mutatkozott sehol. A századok megmozdultak, hogy
                     haladjanak utjukon. - Megtörténhetik, hogy a pórok nem is akarnak megütközni,
                     mondák a századosok.
               </p>
               <p>
                  A náderdőnek sikságba kiszögellő nyulványán túl vették csak észre
                     a lovas népet, mely elállta utjokat. A lovas nép erős, koczka alakokba idomult
                     át és a zsoldos századok, melyek egy rendszertelen tömeget vártak, az első
                     meglepetés után keskeny sorokba akartak közéjük furódni.
               </p>
               <p>
                  A koczkaoszlopok azonban nem várták be a századok támadását,
                     megmozdultak. Mozdulásuk gyors volt, mintha egy irányzó kéz lőtte volna ki. A
                     másik perczben rajta feküdtek Pumilló seregén.
               </p>
               <p>
                  Mindenfelől ujabb tömegek érkeztek, a Mezősdomb felől elül jöttek
                     a gyalogosok Sie Lőrinczczel, oldalról kisebb lovas csapatok bukkantak ki a
                     rétből.
               </p>
               <p>
                  A haditerv kitünő, de veszedelmes volt, csak elszánt embereknek
                     való.
               </p>
               <p>
                  A gyalogság előre tolta a századokat, az elől támadt lovasság
                     pedig a gyalogságra szoritotta.
               </p>
               <p>
                  Pumilló serege egyik felől sem tudta visszavetni a támadást.
               </p>
               <p>
                  A pórok állása nem tágult, azzal küzdeni kellett,
                     életre-halálra.
               </p>
               <p>
                  Hogy nem volt közöttük a nagykunok hóhérja, hallotta volna Sie
                     Lőrinczet, mint orditja: Pumilló, Pumilló!
               </p>
               <p>
                  Sokáig tartott a harcz, hasonló a helvét pásztorok dicső
                     csatáihoz. Itt is, ott is egyforma jelszó volt a zászlóra irva, egyforma érzés
                     égett az elnyomottakban.
               </p>
               <p>
                  Azokat a vén lovas csíkhalászokat oly ember vezette, a ki előtt
                     maga a halál volt az utcsináló. Beregi Miklós minden eltemetett halottért
                     meg-megfizetett annak, a ki elébe került. Sie Lőrincz nemcsak győzni akart,
                     mint amaz, de boszut állani, véres boszut.
               </p>
               <p>
                  A két sereg végre egybe olvadt. Ember emberrel állott szemközt s
                     midőn a nap delelőre ért, a Szabad Földek lakóinak ajkán elhangzott a győzelem
                     kiáltása.
               </p>
               <p>
                  Nem kellett üldözni az ellenséget, ott hevertek azok az ütközet
                     mezején, barát, rokon, testvér, apa és fiu egymást kereste az élők között vagy
                     az elhullottak sorában.
               </p>
               <p>
                  Aztán összehordták az elesetteket, külön az ellenséget, külön az
                     övéiket.
               </p>
               <p>
                  Két halom emelkedett, távol egymástól. Az egyik kisebb, a másik
                     nagyobb A kisebb a magyaroké, a nagyobb a zsoldos seregé. Azt mondák a
                     kisebbre: örömhalom, mert édes a boszu; a nagyobbat elnevezték Jajhalomnak,
                     hadd legyen nekik is emlékeztetőjük.
               </p>
               <p>
                  Volt már fegyver. A fokosok mellé kard, pisztoly; a kaszák mellé
                     láncsa, puska. A küzdelem megkezdődött: az Istenért, a hazáért, a
                     szabadságért.
               </p>
               <p>
                  Megállni többé nem lehetett, nem is akartak. Vezérre volt szükség,
                     kinek neve ösmeretes legyen mindenütt a hazában.
               </p>
               <p>
                  Beregi Miklós Rákóczi Ferenczet ajánlotta.
               </p>
               <p>
                  Volt már dicsőség, győzelem, csata-dal. Mind fel kell ajánlani a
                     nép önfeláldozó készségével együtt.
               </p>
               <p>
                  Ki megy érte?
               </p>
               <p>
                  Idegen hazában; idegen földön él, ki van üzve honából. Ki viszi el
                     hozzá a hirt, hogy jöjjön haza? Van már sereg, mely várja, a mely királyául
                     tekinti.
               </p>
               <p>
                  Rákóczi Ferencznek van neve, mit egész Európában ösmernek.
                     Felesége révén rokonságban áll uralkodóházakkal. Anyja vértanu volt és
                     hőslélek, asszony: kiben érczczé keményedett a sziv magyar büszkeségében. Ki
                     nem hajolt, nem tört: de könyeit hullatá, szomoru számüzetésében, a
                     Márványtenger partján.
               </p>
               <p>
                  Magyar férfiak örök dicsősége ez az asszony, melyhez hasonló nem
                     volt a főbbek között.
               </p>
               <p>
                  És Rákóczi Ferencz, fia ennek a hős asszonynak, Zrinyi
                     Ilonának.
               </p>
               <p>
                  A vének tanácsában, mely a győzelmes csata után összegyült ismét a
                     Mezős-dombon, hangzottak el e kijelentések.
               </p>
               <p>
                  Huszonnégyen voltak s keresztbe font lábbal ülték körül Sie
                     Lőrinczet, de még vártak valakire.
               </p>
               <p>
                  - Soká jön a fiad, Lőrincz, - szólott egy vén, nála nélkül nem
                     határozunk.
               </p>
               <p>
                  - Ő csak később jön elő, addig végezzünk, szándékát tudjuk.
               </p>
               <p>
                  A vének megnyugodtak a válaszban és folytatták a
                     tanácskozást.
               </p>
               <p>
                  Leginkább Sie Lőrincz és az előbbi vén beszéltek.
               </p>
               <p>
                  - Beszéld el, Lőrincz, hogy áll másfelé a fölkelés ügye.
               </p>
               <p>
                  - A nép mindenütt várja az általános kitörés óráját, a magyar
                     Kárpátok völgyeiben is készen vannak a fölkelésre. Több helyen össze is
                     sereglett a nép, a szolgaságot tovább tűrni nem hajlandó.
               </p>
               <p>
                  - Urak, nemesek csatlakoznak-e majd hozzánk?
               </p>
               <p>
                  - Csatlakoznak. Ők lesznek majd szine a szabadságharcznak, mert
                     értelmesebbek, bár nem lelkesebbek.
               </p>
               <p>
                  - Helyes. Azt beszéltük, hivjuk haza Rákóczi Ferenczet vezérül; de
                     a Szabad Földek lakóinak fiad legyen a vezére, a tiszántuli nép is mellénk
                     áll.
               </p>
               <p>
                  Sie Lőrincz lehorgasztotta fejét. A Szabad Földek lakói azt
                     hitték: Beregi Miklós, Sie Lőrincz fia, a kivel rendelkezhetnek, mert közülök
                     való.
               </p>
               <p>
                  És mindnyájan bámulták.
               </p>
               <p>
                  Csodatetteiről megszakitás nélkül beszéltek az ütközet óta.
               </p>
               <p>
                  - Micsoda hős, milyen vezér! Még nem vagyunk keze alatt két hét
                     óta és vele megrohannók magát a poklot.
               </p>
               <p>
                  Azt hitték, Rákóczi küldte közéjük.
               </p>
               <p>
                  Ha Sie Lőrincz elárulja: kicsoda Beregi Miklós és mi volt, azonnal
                     föllép ellene a gyanu és a hóhérok ma nem feküdnének a halom alatt.
               </p>
               <p>
                  Azt ma sem szabad még elárulni.
               </p>
               <p>
                  Beregi Miklóstól senki sem kérdé ezideig: ki volt. Egyetlen
                     kételkedő megjegyzés ellene a rút hálátlanság magvát hintené.
               </p>
               <p>
                  Szomoruan válaszolt a kérdésre.
               </p>
               <p>
                  - Meguntatok, hogy engem nem tartatok arra méltónak?
               </p>
               <p>
                  Önzőnek tüntette föl magát a vének előtt. Ő volt a kezdője a
                     fölkelésnek, maga részére kérte tőlük a kitüntetést; pedig emésztő kín lobogott
                     önzésében.
               </p>
               <p>
                  Nem engedheté, hogy Beregi Miklós elhomályositsa nagy katonai
                     tudásával amazt, kinek neve sulylyal birt az országban mindenütt.
               </p>
               <p>
                  Ezt lázadónak tekintenék, amazt felkelőnek és hivatottnak.
               </p>
               <p>
                  Beregi Miklós iszonyu bosszut állott ő értök, majd megtalálja az
                     máshol is a maga utját.
               </p>
               <p>
                  Első az ösmert név, a hivatott, azt kell magasra emelni.
               </p>
               <p>
                  A nép nagy gyermek, játékaiban válogat.
               </p>
               <p>
                  És Rákóczi méltó a vezérségre: tiszta jellem, nagy sziv. Ha az a
                     nagy sziv, erős sziv is tudna lenni!
               </p>
               <p>
                  Ezeket gondolta egyszerü eszével, mit azonban a megpróbáltatások
                     köszörüje kiélesitett, és jól itélt.
               </p>
               <p>
                  A vének megnyugodtak szavában s másnap utra keltek Lengyelország
                     felé, meghivni Rákóczi Ferenczet vezérül.
               </p>
               <p>
                  Rákóczit Drodoviczében találták meg, ők voltak az első fecskék,
                     kik hűségről beszéltek, és győzelemről vittek hirt.
               </p>
               <p>
                  - Mindenkinek van rendeltetése. - E szavakkal bátoritá magát, s
                     ime az út nyitva már előtte.
               </p>
               <p>
                  Elfogadta a Szabad Földek véneinek meghivását s ezzel belépett a
                     történelem szinpadára.
               </p>
               <p>
                  Nem mult el ezután nap a nélkül, hogy ne érkeztek volna hozzá
                     küldöttségek. Előkelő nemesek és rongyos alakok. Ez utóbbiaknak nem volt
                     egyebök szivöknél, életüknél, nem ajánlhattak föl semmi drágaságot a haza
                     oltárára, csak ezeket.
               </p>
               <p>
                  Legnagyobb ajándék, mit ember adhat.
               </p>
               <p>
                  Beregi Miklós odahaza maradt kis táborával. Minden napot munkában
                     töltött; hadi dolgokra tanitotta őket.
               </p>
               <p>
                  A vének tanácsa három hét multával vissza érkezett s tudatták a
                     néppel, hogy Rákóczi elfogadta a vezérséget s ekkorra átlépte a magyar
                     határt.
               </p>
               <p>
                  Rákóczi haza küldte őket, veszteglést parancsolva, mig fölhivása
                     meg nem érkezik.
               </p>
               <p>
                  Nemsokára megjött az is.
               </p>
               <p>
                  Most már ki kell lépni a világ elé. Magasan kell lobogtatni a
                     zászlókat, mit a vének hoztak Rákóczitól.
               </p>
               <p>
                  Fölhangzott a harczi induló s meg sem állottak a Tiszáig.
               </p>
               <p>
                  Mi volt nekiek ez akadály, az a széles viz!
               </p>
               <p>
                  A csíkhalászok szerelmesek voltak a vén folyóba, mely mocsaraikat
                     táplálta.
               </p>
               <p>
                  Gyékénykévéket vágtak a gyalogosok feje alá és egy kévével négyen
                     is átusztak.
               </p>
               <p>
                  A viznek ösmerték a párnáját.
               </p>
               <p>
                  A lovasok hosszu vonalakba ereszkedtek a folyóba. Ezek sem féltek
                     a vizi uttól, minden csikó szilajménesben nőtt s folyóhoz járt itatóra.
               </p>
               <p>
                  Szekereik alsövénye alá is nád, gyékény kévéket raktak; egy ember
                     megfogta a szekér rudját, a hány hozzáfért, tolta.
               </p>
               <p>
                  Sem emberben, sem lóban, sem podgyászban nem esett kár. Az átkelés
                     sikerült.
               </p>
               <p>
                  Az utolsónak maradt lovascsapattal usztatott át Sie Lőrincz és
                     Beregi Miklós.
               </p>
               <p>
                  Közepén voltak már a folyónak, midőn a partra egy szőrcsuhás pap
                     érkezett öszvéren.
               </p>
               <p>
                  A pap beleugratott öszvérével a folyóba és utólérte őket.
               </p>
               <p>
                  Beregi Miklós mellé usztatott s megfogta kezét.
               </p>
               <p>
                  Az meglepődve fordult vissza. Az érkezőben felösmerte Mózes
                     atyát.
               </p>
               <p>
                  - Hol jársz itt, édes bátyám? - kérdé tőle.
               </p>
               <p>
                  - Téged kerestelek.
               </p>
               <p>
                  - Mi hirt hozasz?
               </p>
               <p>
                  - Tőletek jött a hir: Pumilló seregét iszonyuan
                     elpusztitottad.
               </p>
               <p>
                  - Megérdemelte.
               </p>
               <p>
                  - De Pumilló él.
               </p>
               <p>
                  - Mindenkinek eljön a maga órája.
               </p>
               <p>
                  - Gyönyörü kis sereggel indultok Rákóczi elé.
               </p>
               <p>
                  - Bátor és hű minden katonája.
               </p>
               <p>
                  Parthoz értek.
               </p>
               <p>
                  A sereg már ekkor haladt, lengett a zászló, búgott a tárogató,
                     villogtak az aczélok. A szekerek elé fogott lovakra is felültek a hajtók.
               </p>
               <p>
                  Beregi Miklós kinyujtotta karját.
               </p>
               <p>
                  - Nézd, édes bátyám!
               </p>
               <p>
                  - Látom. Meghajlok nagysága előtt. Benne nemzetem ébredését
                     látom.
               </p>
               <p>
                  - Jösz velünk?
               </p>
               <p>
                  - Hadd menjenek azok győzelemre s te öcsém nem mehetsz velök
                     tovább!
               </p>
               <p>
                  - Nem mehetek?
               </p>
               <p>
                  - Nem, mert Zrinyi János beteg.
               </p>
               <p>
                  
               </p>
            </div>
            <div type="chapter">
               <head>
                  A honfi bűne.
               </head>
               <p>
                  Beregi Miklós ott állott a Tisza partján, előtte elhaladt a
                     lelkesült sereg.
               </p>
               <p>
                  Merre elvonul, az mágnessé lesz, mely magához vonzza a
                     vasdarabkákat, ez is felszedi a népet magához, uszálya nő, szabadságért
                     rajongókból.
               </p>
               <p>
                  Ha vezeti őket, szabadsághős lesz belőle. Kunyhókban nevét
                     dicsőitik, emlékét firól-fira adja a nemzedék.
               </p>
               <p>
                  A Szabad Földek lakói úgy értelmezték a szabadságot: szabad legyen
                     a haza, szabad legyen az otthon.
               </p>
               <p>
                  Ők szabadosak voltak otthonukban. Minden ház, minden törzs élvezte
                     az önállóság gyönyörét, nem ismertek más urat, csak a haza, vér és pénzadóját.
                     A Nagy-Kunság elpusztitása, a Szabad Földek jobbágygyá minősitése, a bosszu és
                     szolgaság nyüge hivta fel őket, hogy nemzetük sorsát kihivják, fellázadva a
                     szolgaság ellen.
               </p>
               <p>
                  Ez eszmének kiegészitéséül egy népvezér kellett, kiben
                     honszerelem, emberszeretet élt.
               </p>
               <p>
                  Emberszeretet, ki nem kivánja más javát, mit a rövid élet dúsabb
                     élve nyujt, de az összeségnek sejteti óhaját, kiérdemelve hazája szabadságának
                     megküzdésével.
               </p>
               <p>
                  Egy szép nóta volt a nép óhajtása, mit nem a dal szövege magyaráz,
                     hanem zenéje búsongó hangja értet.
               </p>
               <p>
                  Beregi Miklós értette a népet. A szabadság tiszta fogalma élt
                     akaratában. Nyitva volt útja és az előtte lecsapódó villám nem riasztotta volna
                     ki eszméjéből úgy, mint e váratlan szavak:
               </p>
               <p>
                  - Zrinyi János beteg.
               </p>
               <p>
                  A császári kormánytanács előtt már tudva volt, hogy a mezősdombi
                     csatában ő vezette a fölkelőket.
               </p>
               <p>
                  Két hónapnál több idő telt el, hogy ott hagyta az udvart, a csata
                     vezetésével csordultig telt a türelem pohara odafent. A miniszterek jelentést
                     tettek a császárnak, egyuttal Mózes atya végleges eltávolitását is
                     követelték.
               </p>
               <p>
                  Sorsa bekövetkezett. A kolostor falai közül a csatatérre léphet s
                     vénségét a legszebb vonalon fejezi be, mit az élet nyujthat.
               </p>
               <p>
                  Egy meglepő fordulat kényszeritette, hogy öcscséhez e szavakat
                     intézze:
               </p>
               <p>
                  - Nem mehetsz.
               </p>
               <p>
                  A sereg haladt utján, a zászlók még látszottak, bátya és öcs,
                     elmerengve nézték hivogató lengését.
               </p>
               <p>
                  De a szó Beregi Miklóst lekötötte s tudni akarta, miért állitá meg
                     bátyja.
               </p>
               <p>
                  Zrinyi János emléke mindig fölverte haragját; de azt sohasem
                     tudhatta meg, hová zárták. Olyan titokban tartották ezt, hogy Mózes atya
                     tizenöt év multán tudta meg.
               </p>
               <p>
                  A császár kormánytanácsa diadalmaskodott a császárt környező
                     magyarok fölött az ő pártütésével. Mózes atya eltünendőnek látszott ezentul; rá
                     pedig ott, csak a halál várhat.
               </p>
               <p>
                  A császár biró is egyszermind, hatalma rettegett
                     birodalmában.
               </p>
               <p>
                  Lipót valóban kinosan érezte a jelentés fulánkját.
               </p>
               <p>
                  A fulánk testébe furódott.
               </p>
               <p>
                  Szomoruan sóhajtott föl:
               </p>
               <p>
                  - Minő varázsa lehet annak a földnek, mely elszivja ajtómtól
                     legjobb hivemet!
               </p>
               <p>
                  És a császárok életében is van pillanat, midőn előáll az
                     ember.
               </p>
               <p>
                  A császárság rendkivüliség az emberek között, a rendkivüli nagyság
                     ösmerhet egyéneket országában, ha azok nem hódolnak a trón zsámolyánál. Ráhágni
                     a féregre, ki vakmerően ellene támad: uralkodói kötelesség.
               </p>
               <p>
                  Vannak azonban külső jelenségek, mik ellene szólnak minden
                     törvénynek. Például: egy embernek aranynyal lehet tömve pinczéje s oly boldog a
                     régi, megszokott kabátban, hogy forró napon fáznék, ha az nem fedné
                     testét.
               </p>
               <p>
                  Lipótnak százezrek hordták zászlóit győzelmes csatákon, egy
                     intésére országok hóditására rohantak, és ezrek hullását nem siratta meg, az
                     ezrek érette éltek, érte haltak.
               </p>
               <p>
                  De mint gyermek a játékához, akként ragaszkodott Beregi Miklóshoz,
                     különösen az utóbbi években.
               </p>
               <p>
                  A szokás törvénye ez.
               </p>
               <p>
                  A régi kabát valósága.
               </p>
               <p>
                  Előbb egykedvüen akarta venni a dolgot, majd dühösködött s
                     felülkerekedett benne az öregek makacssága. Roppant birodalmának kormányzásába
                     nem folyt be egyéni sulyával, végezték mások; de a figyelő szakasz létesitése
                     saját eszméje volt; a nagy mű, a birodalmi nagyság sikerült, e picziny eszme
                     széttört.
               </p>
               <p>
                  Ingathatatlanul hitt szerencséjében s intézkedéseit a figyelő
                     szakasz tagjaira bizta, leginkább ellenkezőt miniszterei utasitásaival.
               </p>
               <p>
                  Sok eset a harcztéren, maga a zentai diadal is bizonyitotta
                     azokat.
               </p>
               <p>
                  Mig birodalmának lakói közül az is, kinek nem volt más takarója az
                     égnél, csendesen aludta éjszakáit, Lipót álmatlanul töltötte az éjjelt.
               </p>
               <p>
                  Gondolkozott, tépelődött.
               </p>
               <p>
                  Belátta, hogy késő hozzáfogni egy uj szakasz felállitásához, öreg
                     ember mellett ott áll már a néma sir, nem látja, mily közel van, nem tudja,
                     mikor lép abba, azt sem: álmában-e vagy ébren.
               </p>
               <p>
                  A rövid időre, mit élve tölt el fejedelmi nagyságában, mint
                     milliók föltétlen uralkodója, csak ő rá hozza a sorsa, a ki kénye-kedve szerint
                     intézi alattvalói sorsát, hogy csalódjék eszméjében, ne lássa maga körül
                     kedvenczét? Ezt nem türheté el.
               </p>
               <p>
                  Kikereste a bibliából a tékozló fiu történetét.
               </p>
               <p>
                  A tékozló fiunak apja megbocsájtott.
               </p>
               <p>
                  Mit tékozolt az el?
               </p>
               <p>
                  Pénzt.
               </p>
               <p>
                  Mit pusztitott el Beregi Miklós?
               </p>
               <p>
                  Katonákat.
               </p>
               <p>
                  A tékozló fiu apjának maradt pénze, Lipótnak maradt hadserege,
                     nagy.
               </p>
               <p>
                  És magára, a biblia példáit ösmerte el kötelezőnek, ha félre tette
                     szabad óráiban a császárt.
               </p>
               <p>
                  A figyelő szakasz az övé volt, nem tartozott hadserege közé.
                     Határozott és segitségül hivta a császárt.
               </p>
               <p>
                  Eszébe jutott Zrinyi János.
               </p>
               <p>
                  Ez is a figyelő szakasz tagja volt, szerencsétlenné tették
                     tanácsosai, Beregi Miklóst is azok kergették a Szabad Földekre.
               </p>
               <p>
                  Mózes atyát a reggeli órákban magához hivatá.
               </p>
               <p>
                  - Jó éjszakám volt, Mózes atya. Legyőztem a kisérteteket.
               </p>
               <p>
                  - Felséged győzedelmeskedik mindenen.
               </p>
               <p>
                  - Magamon legkevésbbé, most az sikerült.
               </p>
               <p>
                  - Mi volt segitsége, felségednek.
               </p>
               <p>
                  - A biblia, és mint biró, annak példája szerint itéltem.
               </p>
               <p>
                  - A bünösök életben maradnak.
               </p>
               <p>
                  - Életben.
               </p>
               <p>
                  - Áldani fogják, felségedet.
               </p>
               <p>
                  - Mózes atya! Én királya vagyok Magyarországnak. Szeretnek a
                     magyarok?
               </p>
               <p>
                  Oly komoly arczczal tette e kérdését, mely a szerzetest
                     összerezzenté, éles szemeivel szeretett volna a császár szivéből olvasni.
               </p>
               <p>
                  - Felséges uram, a magyar népnek még nem volt felséged családjából
                     olyan királya, ki az egész Magyarországon uralkodott. Erdély külön fejedelemség
                     volt, Magyarországon a török volt az ur és felséged ősei csak egyes részeken
                     uralkodtak. A törvényt, ha egyiknek vagy másiknak érdekeivel ellenkezett,
                     félredobták és az nem érvényesült. Felséged segitségével szabadult föl
                     Magyarország a török másfélszázados igája alól. Felséged egyesitette Erdélyt
                     Magyarországgal, és a magyarságnak ha szokása, nyelve, joga tiszteletben
                     tartatik, még csak ezután következik el az idő, midőn kormányzásának hatását
                     érezve, fejlődik majd a szeretet vagy a gyülölet.
               </p>
               <p>
                  - E szerint az állapotok ott még ujak és nekem semmi jogom sincs a
                     hatalmas nép szeretetét kivánnom. Azt állitja pedig a biblia: „Népek szeretete
                     koronáz királyt.” S ha nekem nincs jogom kivánni a szeretetet, akkor emberi
                     értelemben csak képzelt király vagyok.
               </p>
               <p>
                  - Felségednek nincs szüksége arra, hogy emberi értelemben
                     itélkezzék. Felséged hatalmas császár, ki épitett, egyesitett. Magyar,
                     Erdélyország ismét egyesült és erő az egység, az egység erős mint a csomóba
                     kötött vesszőkéve; felséged műve ez és a fényes magyar korona ragyog
                     fején.
               </p>
               <p>
                  - Ne igy beszéljen, Mózes atya. Mikor együtt vagyunk, kitör
                     belőlem az ember. Hiszi-e, hogy Magyarország megemlékezik rólam mint
                     szabaditójáról valaha?
               </p>
               <p>
                  - Nem látok a jövő világába; de a valóság valóságnak marad.
               </p>
               <p>
                  - Öreg vagyok, Mózes atya. Sokat tehettek tanácsosaim rosszat
                     ellene s én jóval szeretném pótolni. Szeretném ha a magyarok valaha azt
                     mondanák: „A becsületes Lipót.” „A szabaditó Lipót.” Egy ház épitésénél
                     történnek szerencsétlenségek, egy birodalom fölépitésénél félreértések. Gyarló
                     ember voltam én is. Király, szivemben. Tévedhettem uralkodásom alatt
                     számtalanszor, s koldus lehettem elmémben, akaratomban.
               </p>
               <p>
                  - Nem értem tisztán, felségednek czélzásait. A jövő itélőszéke, mi
                     sohasem egyéb a népek itéleteinél, mindenki fölött igazságosan itél, mihelyt
                     szemeivel látni fogja a valót.
               </p>
               <p>
                  - Mikor lesz az, Mózes atya?
               </p>
               <p>
                  - Attól mi távol vagyunk. De világosság árad szét egykor az
                     emberek között, mert sötétség után világosság következik a természet rendjében,
                     az ember pedig a természet virága, ura mindennek a földön, s eljön az idő,
                     midőn kezet fognak királyok a szántóval, eke becsét jogar óvja, munka és
                     értelem ereje emeli a nemzetek koronáját.
               </p>
               <p>
                  - Az igazságot is máskép fogják értelmezni, mint ma?
               </p>
               <p>
                  - Másként. Visszamennek az ős ember törvényeihez s egybeolvasztják
                     a világossággal. A mi akkor természet igazsága volt, az lesz ezredévek multán
                     is, mint a hogy az ember embernek marad. Multnak tisztasága, jövőnek
                     világossága, bölcső és diadal, a kezdet és fölmagasulás. A mi pedig e két idő
                     véglet rengetegébe esik, elmulik, felejtve lesz sok. Sok nagyságot, örök
                     szoborba öntenek a tények, ha a tényeknek igazsága van.
               </p>
               <p>
                  - S mit hisz nemzetéről?
               </p>
               <p>
                  - Hiszem, hogy ott lesz a többiek között és az is itélkezik.
               </p>
               <p>
                  A császár hátravetett kézzel járt föl és alá a teremben, fejét
                     lehajtotta, mintha multját keresné.
               </p>
               <p>
                  - Igaza van, Mózes atya. Az én fejem is hasonló az érett
                     kalászhoz, mely csak a kasza csapását várja, s magam körül szeretném látni
                     mindenkor, kiket szerettem.
               </p>
               <p>
                  - Felséged maga körül látja azokat.
               </p>
               <p>
                  - Azt a keveset sem, a kit szerettem. Tudja, hol van öcscse?
               </p>
               <p>
                  A szerzetest meglepte e váratlan kérdés.
               </p>
               <p>
                  - Nem tudom, felség.
               </p>
               <p>
                  - Lent a magyarországi Szabad Földeken. Ellenem lázadt és első
                     csatájában századokat tett katonáimból semmivé.
               </p>
               <p>
                  A szerzetes elsápadt, erről még nem értesült.
               </p>
               <p>
                  - Lehetetlen.
               </p>
               <p>
                  - A mi megtörtént, az nem lehetetlen, önnek is része van e
                     dologban, Mózes atya: de igazságos akarok lenni. A Szabad Földek lakói
                     visszaadták a kölcsönt azoknak, a kik a Nagy-Kunságot fölégették. Kezet kézért,
                     életért életet, csókért csókot, jóért hálát: ezek is a természet törvényei.
                     Hallottam, hogy Beregi Miklós szerette a kun vajda leányát, következésképpen
                     szerette a földet is, a hol az élt és gyülöletét vérrel higitotta. Ezeket
                     értem. Megbocsájtom neki, s ha szeret, Mózes atya: hivja vissza hozzám.
               </p>
               <p>
                  - Felséges uram...
               </p>
               <p>
                  - Mondja meg neki: hivom.
               </p>
               <p>
                  A szerzetes szerette Lipótot, egész élete a császár tanácsosai
                     ellenében folytatott küzdelemben tölt el és e küzdelemben legnagyobb segitsége
                     a császár maga volt.
               </p>
               <p>
                  Különös jónak tünt föl most előtte, csaknem megbánta, hogy öcscsét
                     minden módon nem igyekezett visszatartani attól, hogy a lázadás élére
                     álljon.
               </p>
               <p>
                  Annak előkészitésében pedig neki volt legtöbb része.
               </p>
               <p>
                  De értette Lipótot. A császárban az ember, megszeretette a másik
                     embert és ragaszkodik hozzá.
               </p>
               <p>
                  Talán sohasem érzett irányában őszinte alázatot, de most nagy,
                     őszinte alázattal válaszolt:
               </p>
               <p>
                  - A Beregiek, felség, hivek uralkodójukhoz, de szeretik hazájukat
                     is.
               </p>
               <p>
                  - Tudom, azért hivom vissza. Itt is hű lehet nemzetéhez, mellettem
                     éppen ugy, mint ön, Mózes atya. Egy ügyet nemcsak a harczmezőn lehet szolgálni,
                     de annak ellenségei között nem kisebb hősiesség. A magyarság bizonyosan
                     föllázad, aztán mi történik? Az eszme testvérharczban ég el, a forradalmak a
                     népek tüze, a mit emberek vezetnek, és az emberek ott is lehetnek gyarlók, mint
                     magam valék.
               </p>
               <p>
                  - Felség, még nincs nyilt lázadás.
               </p>
               <p>
                  - De lenni fog. A Szabad Földek lakói győzelmes zászlók alatt
                     járják be az országot, szabadságot kiáltva, ellenem törnek. Ám tegyék, én
                     királya vagyok Magyarországnak, a nemzet kérje jogait, megadom, a bünösöket
                     büntetem; de más királyt nem türök magam mellett.
               </p>
               <p>
                  - Indulok felséges uram, öcsémért.
               </p>
               <p>
                  - És mondja: jöjjön hozzám, megbizásom van számára. Hozza vissza
                     Zrinyi Jánost, nem büntetek senkit, véget vetek sötét álmaimnak, uralkodni
                     akarok.
               </p>
               <p>
                  A mit Lipót beszélt, az a megváltozás volt. Kezdé látni, hogy a
                     császár ama korában van, midőn minden lény megérzi a haldoklás közelgő napjait
                     és e napokat vágyik megszeliditeni, kegyességének verőfényével.
               </p>
               <p>
                  Tisztán látott. A verőfényt eltakaró függönyt segitett
                     eltávolitani.
               </p>
               <p>
                  - Felséges uram, a figyelő szakasz tagjaiból még hiányoznak akkor
                     is, ha öcsém visszajön.
               </p>
               <p>
                  - Ki hiányzik?
               </p>
               <p>
                  - Dragan Iszály.
               </p>
               <p>
                  - Haza hivjuk azt is, mihelyt ön kéri, Mózes atya.
               </p>
               <p>
                  - És Kéri Gottfried?
               </p>
               <p>
                  - Azt oda hagyjuk. Az nem engem szolgált soha, hanem tanácsomat.
                     Harczoljon ő a tanácsosokért, azok vetették a magot, miből a lázadás csirázott,
                     arassák annak fekete növényét.
               </p>
               <p>
                  A párbeszéd itt megszakadt. A császár beteg lélekkel vonult el
                     mindenkitől s többször mondogatá:
               </p>
               <p>
                  - Eddig tart a hatalom. Az ember, ha halni bátor, s érzelmeinek
                     nem szatócsa: hatalom. Egy önfeláldozásra kész hivem elhagyta küszöbömet,
                     hivom, vajjon visszajönne-e még? Nincs erőm a visszatérésre kényszeriteni, az
                     ember mégis szabad, ha akarata van. Nem tudom, egyéniségem hatalma
                     visszavonzza-e? Ez a hatalom, amaz: erőszak, szabályok, fogalmak, állitások
                     kényszeritése.
               </p>
               <p>
                  Gyermekes örömmel csillant fel szemeiben néha az öröm.
               </p>
               <p>
                  Reménykedett.
               </p>
               <p>
                  A milliók ura várva-várta egy lázadó visszajöttét, töprengve, hogy
                     bir-e az ember vonzó hatalmával.
               </p>
               <p>
                  Ez volt az a meglepő fordulat, mely a szerzetest arra a szóra
                     kényszerité a Tisza partján.
               </p>
               <p>
                  - Nem mehetsz.
               </p>
               <p>
                  Öcscse - indulatának teljes dühével felelt vissza a szerzetes
                     többszörös kérésére.
               </p>
               <p>
                  - Megboszulom Zrinyi Jánost itthon. Minden katonát, ki elébem
                     kerül, gyilkosának nézek. Miért hiv a császár? Sajnálja a kutyát, mely az
                     uszitásra fontolgatás nélkül rohant? Miért nem védte az üldözöttet álnok
                     tanácsaitól? Miért nem uszitotta azokra?
               </p>
               <p>
                  A szerzetes győzni akart s nyugodtan felelt a kitörésre.
               </p>
               <p>
                  - Mert idegen ellenségeket kellett legyőznie.
               </p>
               <p>
                  - És én most hagyjam itt ez elárvult hazát, melynek édes
                     forrásaiból idegenek kapzsisága merit? Visszakullogjak mások gunyjára a gazdag
                     konyhához, hol a gazdag császárnak minden tekintete élő szemrehányás lenne
                     lázadásomért?
               </p>
               <p>
                  - A te győzelmedet nem lázadásnak tekintik, hanem
                     bosszuállásnak.
               </p>
               <p>
                  - Igaz. Az nem volt egyéb. Szerettem a császárt, a miért ennem
                     adott, a mit megtalálhattam volna bárhol. Szerettem egy leányt, az megtanított
                     hazát szeretni és a császár most hivja a hű ebet, hazám a fiát, szerelmemet nem
                     hivja senki.
               </p>
               <p>
                  - De hí magához az egykori jó barát, Zrinyi János. Emlékezz csak
                     vissza rá. Husz éve szenved börtönben: nem látta azóta madarak repülését, nem a
                     zord telet a mint elüzi a füvek rügye. Nem örült soha, nem volt édes a csatában
                     ütött seb. Semmi, semmi! csak husz év sötét éjszakája. Most neked ajándékozza a
                     császár mindezt. Rajtad áll: megvonod-e tőle az Istennek a szépségeit, vagy
                     elviszed hozzá. Itt is szenvednek, az is szenved, de annak biztosan
                     megválthatod szenvedéseit... Szép bér ez szolgálataidért, mit a császár kér
                     most tőled, öcsém! Felér száz kitüntetéssel. Gondolkozzál.
               </p>
               <p>
                  A szerzetes e szavak után elcsapta öszvérét legelőre. Maga lement
                     a folyó árkába s annak széléről riasztgatta egy rekettye ággal a sekély vizben
                     fickándozó apró halakat.
               </p>
               <p>
                  Öcscse pedig ott állott a folyó partján összefont karokkal,
                     mozdulatlanul. Egy rendkivüli vágynak, kötelességnek, czélnak kellett
                     összeomlani bensőjében először, hogy itélni képes legyen.
               </p>
               <p>
                  Itt is igazság, ott is igazság.
               </p>
               <p>
                  Itt szenved a haza s talán őt szemelte ki a sors mentőjének, vagy
                     azzal, hogy lábat adott a fölkelésnek, bevégezte irányitó, vezető szerepét? A
                     mi ezután történik, abban már nincs reá szükség, vagy pótolja egy másik?
               </p>
               <p>
                  Amott szenved egy ártatlan, arany ifjuságának letépve hime. Lelke
                     röpte összezsugoritva, bóditó kinban. Teste kiszolgáltatva a soha nem változó
                     levegő aszályának.
               </p>
               <p>
                  S ezt megváltoztathatja.
               </p>
               <p>
                  Neki van adva, s mi ő? Ember.
               </p>
               <p>
                  Ember, a kiben végre is a nemes érzések áradó önzése
                     győzedelmeskedett.
               </p>
               <p>
                  Azt tanácsolja ez: adja vissza Zrinyi János szabadságát, mert
                     fogoly.
               </p>
               <p>
                  Aztán védje hazáját, mert abban rabok élnek.
               </p>
               <p>
                  A legnemesebb érzelmek önzése e tanács s ki tagadhatja, hogy ama
                     nagy, fenséges érzelmeknek nem ez az önzése?
               </p>
               <p>
                  És ez, mint önzés: tévedés? Van benne honfibűn?
               </p>
               <p>
                  Mindenre az ember sorsa adja meg a választ és kiviláglik a
                     történendőkből a való képe.
               </p>
               <p>
                  Beregi Miklós hagyta játszani bátyját az apró halakkal, a
                     béka-teknőkkel, miket gyermekmódra usztatott a folyó szélén.
               </p>
               <p>
                  Lovára szökött, keresztül usztatta a Tiszát s azontul,
                     tovább...
               </p>
               <p>
                  A császár megszoritá kezét, midőn ujra látta maga előtt.
               </p>
               <p>
                  Sokat, sokat beszélt hozzá mindenről és a vasember elérzékenyült,
                     midőn kérdezé ura és fejedelme:
               </p>
               <p>
                  - Öreg vagyok. És ugy-e, őrizesz?
               </p>
               <p>
                  Nem tudta megtagadni.
               </p>
               <p>
                  Egy élet dicsősége, engedelmessége füzte hozzá s most csak azt
                     kérte: - Őrizz. Semmiféle föltétele nem volt: a császár érezte aggságát,
                     rátámaszkodott a régi botra, mely mindig erősen állott.
               </p>
               <p>
                  Beregi Miklós aztán Korn apót látogatta meg és fölhivta figyelmét
                     a magyar ügyekre. Korn apó kész volt: állandó összeköttetéseket tervezett
                     azonnal, végtelen örült, hogy Beregi Miklós ismét az udvarban lakik, elmondta
                     nézetét:
               </p>
               <p>
                  - Öreg embernek lábába száll az esze, ezt tartotta az öreg apám, a
                     ki 94 éves korában hagyott föl a pinczébe való járással, a mi figyelmezteté
                     valamire. Lipótnál megforditva áll a dolog: nála öregségére jut fejéig, s
                     utjában találta szivét. Hm! Miklós ur. Tüvel volt párnázva a fogadó földje,
                     mikor hallottam beszélgetni, hogy mennyire föl vannak dühödve a miniszterek, s
                     fejét követelték, azt a főt, mely üllője volt Lipót ellenségeinek.
                     Hallgatóztam. Hogy megváltozott minden, mikor megtudták Lipót határozatát, s
                     midőn megérkezett, mily furcsa képet vágtak a vendégfogadáshoz... A kuvaszok
                     nagy zajt csaptak, mig a medveodu üres volt: haza jött a medve, csend van az
                     udvarban.
               </p>
               <p>
                  Korn apót magára hagyta magyarázataival s két testőrrel és azok
                     szolgáival utra kelt Tirol felé, hol husz év óta sinylődött a fogoly Zrinyi
                     János.
               </p>
               <p>
                  * * *
               </p>
               <p>
                  Előre, előre! Gyorsan!
               </p>
               <p>
                  Minden faág mozgásában ez intést hallotta utjában.
               </p>
               <p>
                  Siess, siess! A magyar nemzetcsalád oly kicsiny, oly kevés és egy
                     jó fia fekszik betegen, a börtön szalmáján.
               </p>
               <p>
                  Százezerek halnak, tünnek el az élet forgó várából: voltak
                  
                     ma
                  
                  ,
                  ez az élet; megszüntek élni, ez a
                  
                     holnap.
                  
                  Miért éltek? Mert élni kell annak, a ki születik. Az egésznek
                  
                     jövője
                  
                  a nemzet örök élete, halotti koszoruja a történelem, s abban
                     gyujtja fel az emlékezet háláját az utódokat követő utód.
               </p>
               <p>
                  Mi az utódokat nemzetté füzi a hazaszeretetben törhetetlenül: az
                     igazak, a nemesek, a jók, a vértanuk gyöngysora az: szemet nyitó, agyat,
                     szivet, lelket világitó példákkal.
               </p>
               <p>
                  Előre, előre! Gyorsan!
               </p>
               <p>
                  Soká emlékeznek a magyarok arra a betegre, kinek azt rótták
                     vétkül: magyar ember fia.
               </p>
               <p>
                  Siess, siess!
               </p>
               <p>
                  Vidd a hirt szabadságáról: szomjunak meritsz patakból, éhesnek
                     adsz kenyeret, vaknak téped szeméről a hályogot, rabot ültetsz sasra!... Mert
                     azt vonták meg tőle, a mit az Isten mindennek és mindenkinek nyujt,
                     belemarkoltak a nagy Isten rendelésébe azért: hogy magyarnak született.
               </p>
               <p>
                  Siess, siess!
               </p>
               <p>
                  * * *
               </p>
               <p>
                  Mély megilletődéssel állott a börtönajtó előtt, mit nem a
                     porkoláb, hanem maga a várparancsnok nyitott föl alázattal, a császár kedvencze
                     előtt.
               </p>
               <p>
                  A börtönajtó-nyiláson kicsapott a doh, husz év óta ma nyillott ki
                     az először.
               </p>
               <p>
                  A rab sohasem vágyott a szabadba, önmegtagadással viselte
                     megbántott lelkében a rabságot s talán ha vágyott volna, sem eresztik.
               </p>
               <p>
                  Ott feküdt a börtönben a negyven éves ősz ember, hosszu, térdig
                     érő szakállal.
               </p>
               <p>
                  A börtönajtó nyilására föl sem emelkedett, mintha azt hinné, hogy
                     az nem is ajtó, mi nyilhat.
               </p>
               <p>
                  Száraz, kiaszott kezét mellén pihenteté.
               </p>
               <p>
                  Beregi Miklós rettentő kiáltással rohant hozzá:
               </p>
               <p>
                  - János...!
               </p>
               <p>
                  A rab, a magyar szóra feléje forditá fejét.
               </p>
               <p>
                  - János! szabadságodat hoztam.
               </p>
               <p>
                  Egy elváltozott siró hang felelt rá:
               </p>
               <p>
                  - Ki szólit? Honnan jön ide a magyar szó? Vagy csak szépet álmodom
                     utolsó órámban?
               </p>
               <p>
                  - Nem álmodsz, Zrinyi János. Én vagyok egykori bajtársad, Beregi
                     Miklós.
               </p>
               <p>
                  A beteg lázban beszélt.
               </p>
               <p>
                  - Miklós, Iszály. Emlékszem rátok, te rólad, Miklós, sokat
                     gondolkozám, mintha éreztem volna, hogy látjuk egymást. Tudod, mi a börtön, mi
                     a béklyó? Az ember idegeinek némasága. Szomoru bénaság. Nem marad egyebe
                     eszénél: azzal dolgozik, harczol, tur, farag, épit légvárakat, sző himes
                     képeket, keresi az Istent, aztán megtagadja, mert nem ér hozzá a rossz
                     hatalmasoktól. Az ész müködik a test helyett, s leőröl minden csalfa ábrándot,
                     mit szabad emberek hisznek. Kitárul és fölmagasodik, nagygyá lesz s törpének
                     találja a nagyot, sok kicsinyt méltóságosnak, sok rutat szépnek, sok alacsonyt
                     fenségesnek. Az ész a rabélet talizmánja, mely csak akkor szünetel, ha a sziv
                     kihül... Ülj le mellém, Miklós. Ölelj meg, régi bajtárs. Mondod: szabadságot
                     hoztál.
               </p>
               <p>
                  Az odarogyott elébe, a mit életében soha nem érzett,
                     megnedvesültek szemei s nehéz könycseppek hullottak a rabnak kezére, a ki
                     tovább beszélt:
               </p>
               <p>
                  - Ugy érzem, mintha könyeid öntöznének. Nem éreztem mióta rab
                     vagyok, most érzek először. Ne sirj! Megsimogatom fejedet kezemmel. Minő
                     hatalmas vágások, mily dicső, hogy itt vagy! Lásd, nekem is volnának ilyen
                     sebjeim, a császárhoz, a ki magyar király, én is hiv lettem volna. Eltaszitott
                     magától. Nem nézték a valót, letörték az igaz vágyakat, csak képzelődtek. Oh,
                     de sokat gondolkoztam a képzelődés voltán. Beteg eszmeszál az, mi könnyen
                     romlottá lesz. Lipót jó ember, tanácsadói romlottak és önző képzelgések rabjai.
                     A romlottság apja a gazságnak s mint mondám: a képzelgés könnyen romlik. Mondd
                     a császárnak: mindenkor a valót keresse, akkor megtalálja népe szeretetének
                     utját. A kié a népek szive: azé a korona... Szabadságot hoztál? Kitől
                     hoztad?
               </p>
               <p>
                  - A császár küldi, kedves bajtárs.
               </p>
               <p>
                  - Emlékezik rám?
               </p>
               <p>
                  - Emlékezik és megbánta, hogy tanácsosaira hallgatott.
               </p>
               <p>
                  - Vezekléséül küldte hát szabadságomat. Én visszaküldöm... Szemem
                     megszokta a sötétséget, lelkem szebb világosság felé visz. Add át üzenetemet
                     érte: köszöntöm. Ifju valék, midőn rabságra jutottam, ártatlan, mint a
                     gyermekleány. Nekem is nyilhatott volna az élet fáján rózsa, a mint nyilik az a
                     koldusnak is. Kicsiny koldus a szükölködő, a rab a nagy koldus.
               </p>
               <p>
                  Miklósnak majd szétszakadt a szive a beszédre.
               </p>
               <p>
                  - Menjünk innen, Zrinyi János.
               </p>
               <p>
                  - Nem megyek. Hátamon fekszem rég ideje. Érzem, hogy utolsó
                     perczeimet élem. De jól tetted, hogy eljöttél hozzám, meggyóntam neked édes
                     hazám nyelvén. Igazitsd meg fejem alját. A császár is ember, megbocsátok neki,
                     nem hibája, hogy itt vagyok. Végeztem elleneimmel. Szépeket látok. Otthon
                     vagyok Magyarországon, lengő zászlók erdőjében gyönyörködöm. Ott vagy te is. Ne
                     hagyd el a zászlót, a nemzetnek tévedésében is áldoznunk kell. Mienk az!
                     Hősvérek öntözék mezőit.
               </p>
               <p>
                  A rab egykori barátjának fejére tette ismét a kezét, hangja
                     elhalni készült, csak suttogta:
               </p>
               <p>
                  - Áldjon meg az Isten, Miklós. Köszöntsd Iszályt is. Emlékszem
                     rátok, ifjuságom rövid örömére. Látom a rongyos, bujdosó fiukat. Mily szépen
                     fujja nádsípját az a rongyosabb. Az a nádsíp, az a becsületes Korn apó!... Vigy
                     el innen, Miklós. Temessetek el Korn apóval az Ágoston szerzetesek udvarára, a
                     kik ugy szerették apámat... Vigy el... Még ébren vagyok... Vigy el... Isten
                     veled... Álmodom.
               </p>
               <p>
                  Zrinyi Jánosnak többé nem fájt semmi, elrepült lelke őseihez. A
                     Zrinyi név kihalt vele a névsorból, hogy a magyar történelem oszlopára
                     álljon.
               </p>
               <p>
                  Zöld galyakat hoztak s kivitték börtönéből - a holtat.
               </p>
               <p>
                  A várőrség körülállotta a legrégibb rabot, a testőrök meghatva
                     zokogtak.
               </p>
               <p>
                  Beregi Miklós kihuzta kardját s magyar szokás szerint megérinté
                     lapjával a halott karjait.
               </p>
               <p>
                  Aztán iszonyu hangon vezényelt:
               </p>
               <p>
                  - Tisztelegj!
               </p>
               <p>
                  Az ágyuk megdördültek a várfalakon s fölzúgtak az Alpesekre.
               </p>
               <p>
                  A hegyi lakók megemelinték kalapjukat s halkan mondák:
               </p>
               <p>
                  - Fejedelmi halott van, azért dörögnek az ágyuk.
               </p>
               <p>
                  A képzelt király fiának holttestét kivánsága szerint eltemették az
                     Ágoston-szerzetesek udvarába. Korn apó ásta a sirt és az ásót szobája falára
                     helyezte a kereszt mellé e szavakkal:
               </p>
               <p>
                  - Te Isten fia voltál, mégis szenvedtél, az magyar fiu volt: azért
                     szenvedett.
               </p>
               <p>
                  
               </p>
            </div>
            <div type="chapter">
               <head>
                  A valóságos királyok is képzelődnek.
               </head>
               <p>
                  A temetés után Beregi Miklós ugy találta, hogy az ő helyzete ezek
                     után szavakban kifejezve: honfibűn.
               </p>
               <p>
                  Többé nem lehet a császár környezetében, ha a hazája ellen nem
                     akar vétkezni.
               </p>
               <p>
                  Jelentést tett a császárnak utjáról, látta, mint renditi azt meg a
                     hir és az asztalon álló feszületet letakarja fekete fátyollal maga, azért: hogy
                     eszébe jusson mindennap az esemény és óvja minden kegyetlenségtől hátra lévő
                     napjaiban.
               </p>
               <p>
                  S ettől kezdve Lipót beteggé lesz. A beteg zsörtölődő, mert fájnak
                     tagjai és azt semmiféle hadsereg nem űzi el. Lipót is zsörtölődött
                     környezetével, csak akkor pihent nyugodtan, ha a vasembert látta ágyánál.
               </p>
               <p>
                  - Veszszem el! - gondolá az. - A császárt nem hagyom betegségében.
                     Itt védem azokat, kik fegyverre keltek ellene, életemben fénypontok ezután
                     ugysem akadnak.
               </p>
               <p>
                  A beteg császár néha különös pillantásokat vetett rá, mintha
                     pillantásaival beszélne hozzá, s ha ajtóján belül ott állott kivont kardjával,
                     többször oda szólitotta ágyához, forró ujjait a kard pengéjén hűsité.
               </p>
               <p>
                  Ez annál inkább feltünő volt, mert Lipót oly betegségben
                     szenvedett, melyen az orvosok segiteni nem birtak, sőt fogalmuk sem volt a
                     betegség neméről.
               </p>
               <p>
                  Irtózott minden fegyvertől.
               </p>
               <p>
                  A szabaditó császár, kinek zászlóit fél Európába hordozák, három
                     napig is hánykolódott lázrohamaiban, ha fegyvert látott.
               </p>
               <p>
                  Senkinek sem volt szabad fegyvert viselni előtte, csak Beregi
                     Miklósnak, kinek maga parancsolá.
               </p>
               <p>
                  A vasember belátta szerepét, betegápoló lett.
               </p>
               <p>
                  Az orvosok maguk kérték: ne hagyja a császárt magára éjjelenként
                     soha; a trónörökös tőle kérdezi, hogy van a beteg?
               </p>
               <p>
                  Igy tartott ez csaknem két évig.
               </p>
               <p>
                  Lipót végre nyugodtabb lőn, fogadta kedvencz papjait s foglalkozni
                     kezdett az államügyekkel.
               </p>
               <p>
                  Mindenki javulását látta.
               </p>
               <p>
                  A második tél alighogy elmult mióta betegeskedik, fölkelt ágyából,
                     oly jól érezte magát.
               </p>
               <p>
                  Miklósnak azt mondá:
               </p>
               <p>
                  - Nézzen ki a tavaszba, ilyenkor sok ismerős előkerül. Régen
                     viseljük a kénytelen rabságot én betegségemmel, ön pedig hű kitartásával.
               </p>
               <p>
                  Az birta. A császár betegsége előtt vajmi kevés időt töltött békés
                     falak között s kitartott, mint a pitvarajtóba dobott tuskó.
               </p>
               <p>
                  Korn apót sem kereste föl. Az udvarhoz elég hű jelentések érkeztek
                     a magyarországi fölkelésről, mely nagy arányokban fejlődött.
               </p>
               <p>
                  Pedig Korn apó az ő utasitása után folytonos érintkezésben állott
                     a fölkelőkkel és házával is változás történt.
               </p>
               <p>
                  A Zöldfa-fogadó két épületből állott. Az egyiket a Korn-ős
                     épittette, a másikat készen vették utódai.
               </p>
               <p>
                  - A kis ház, nagy házat szült, - szokta mondani Korn apó.
               </p>
               <p>
                  Kapuját befalaztatták a vett háznak, mégsem látszott a helye, ezt
                     a falazást Korn apó kibontotta és diszes kaput csináltatott helyébe.
               </p>
               <p>
                  A másik kapun jártak be a vendégek ezután is, és az uj kaput
                     vizsgálók igen csodálkoztak annak fölirásán:
               </p>
               <p>
                  „E kapu nem nyilik.”
               </p>
               <p>
                  Szögletes, nagy betük ékeskedtek a kapura ragasztott
                     pergamenlapon, és az arra járók nagy része ösmervén Korn apó otromba betüit,
                     élczelődtek a föliráson.
               </p>
               <p>
                  - Korn apó a császárt várja, azért csináltatta a kaput.
               </p>
               <p>
                  - A császár, ha hallaná gunyolódásait, bizonyosan ellopatná olyan
                     helyre, hol senkit sem szurhat nyelvével.
               </p>
               <p>
                  - Nem lehetséges Korn apót ellopni, mert fölkiabálná a
                     várost.
               </p>
               <p>
                  Korn apó, ki sokszor hallotta az emeleti ablakból ez
                     élczelődéseket, boszusan dörmögé:
               </p>
               <p>
                  - Bornyuk! csodálkoznak az uj kapun, én tudom, mit csinálok.
               </p>
               <p>
                  Alkalmazottai nem mertek hozzá intézni oly kérdéseket, melyek a
                     fogadó szükségletén kivül estek, felesége mindig helybe hagyta férje
                     intézkedését, s midőn az öreg Borbála kiváncsisága annyira megfeszült, hogy
                     megkérdezé: mi czélra készült az uj kapu? Korn apó föltünő nyájassággal
                     válaszolt:
               </p>
               <p>
                  - Hogy Bábi néni nyelve a másik kapuban meg ne akadjon valamelyik
                     vendégben.
               </p>
               <p>
                  Az öreg asszony visszaadta a szót.
               </p>
               <p>
                  - Hiába gunyolódik, Korn ur. Nyelvemre volt már szüksége
                     magának.
               </p>
               <p>
                  - Igen és lesz is. Szüret előtt szőlőmben kereplő helyett,
                     seregélyt riasztani.
               </p>
               <p>
                  - Jó volt az egykor galambcsalogatónak is.
               </p>
               <p>
                  - Furcsán turbékolhatott, Bábi néni.
               </p>
               <p>
                  - Maga szivesen hallgatta.
               </p>
               <p>
                  - Mikor?
               </p>
               <p>
                  - Mikor hirt hoztam arról a szép leányról, a kit Mózes atya a
                     zárdába vitt.
               </p>
               <p>
                  - Igazsága van, béküljünk ki egymással.
               </p>
               <p>
                  - Oh, a maga barátsága nem soká tart, tele van az epével.
               </p>
               <p>
                  - Már miféle részem?
               </p>
               <p>
                  - A nyelve. Azt hinné az ember, hogy gyülöl mindenkit, mert ha
                     valakivel beszél, azt lekisebbiti. A községi gyülésteremben is félnek magától,
                     itthon is félnek - csak a koldusok mondják: „Az öreg Korn apó annyi alamizsnát
                     ád, mint egy herczeg, s ránk támad, ha köhécselünk, a miért nem megyünk hozzá
                     orvosságért? Az öreg Korn apó vig ficzkó, nemes pártfogó, gavallér.”
               </p>
               <p>
                  - Azért mondja Bábi néni, mert virágcsokrot igértem.
               </p>
               <p>
                  - Veszek én magam, kedves Korn ur. Ma is gyüjtöm rá a pénzt, csak
                     már általadhatnám! Oly régen láttam tisztemet.
               </p>
               <p>
                  - A császárt őrzi.
               </p>
               <p>
                  - Beteg a császár.
               </p>
               <p>
                  - Nagyon beteg. Öregszünk és elmulunk, Bábi néni. Együtt
                     gyerekeskedtünk Lipóttal, s mindig eljött vizsgánkra nagy kisérettel. Én
                     meglehetős tanuló valék, legjobban számoltam s faltam a hittant, a történelmet.
                     Egyszer oda jött hozzám s azt mondá: „Korn, te nagy ember leszesz, nagyon okos
                     vagy!” Nem igen biztam ettől a percztől kezdve emberismeretében. Nagyon
                     tévedett. Mi lettem? Korcsmáros. Az nem nagyság.
               </p>
               <p>
                  - De Korn ur nagy ember.
               </p>
               <p>
                  - Ugyan miben?
               </p>
               <p>
                  - Nem atyamestere a fogadós-czéhnek?
               </p>
               <p>
                  - Igaz, ezt elfelejtém, végre az is egy kis állam s annak
                     kormányzója vagyok.
               </p>
               <p>
                  - S nem oly feledékeny, mint Lipót, a kit mi nagyon szeretünk.
                     Nemde, Korn ur?
               </p>
               <p>
                  - Ugy van, Bábi néni, ő nekünk örömet szerez.
               </p>
               <p>
                  - Hát csakugyan meglátogatja? Talán az uj kapu...
               </p>
               <p>
                  - Minden megtörténhetik.
               </p>
               <p>
                  - Ah! ez nagy kitüntetés leend, és önre a nemesek is irigykedni
                     fognak.
               </p>
               <p>
                  - Ne sértegessen, Bábi néni! Mi az a nemesség? Ha kabát, én
                     bizonyosan elnyűttem volna, mióta élek.
               </p>
               <p>
                  - Igen, Korn ur mindig jó és nemes volt.
               </p>
               <p>
                  - Ugy-e megérdemlem, ha öröm ér.
               </p>
               <p>
                  - Senki jobban.
               </p>
               <p>
                  - Pedig vétkeztünk.
               </p>
               <p>
                  - Én nem. Talán Korn ur?
               </p>
               <p>
                  - Megcsaltunk egy nagy, nemes embert.
               </p>
               <p>
                  Az öreg asszony ijedten ismétlé:
               </p>
               <p>
                  - Én?... Nem. Talán Korn ur?
               </p>
               <p>
                  - Mind a ketten. Eltagadtuk attól a nagy embertől, hogy tudjuk hol
                     van, a kit szeret. Eltagadtuk apjától lányát, s azt hiszi, halott. Rosszat
                     cselekvénk, bűnt követtünk el.
               </p>
               <p>
                  - Én!... Nem. Talán Korn ur?
               </p>
               <p>
                  - Vagy egyikünk sem. Én parancsoltam Bábi néninek.
               </p>
               <p>
                  - Akként volt.
               </p>
               <p>
                  - Nekem parancsolta Mózes atya.
               </p>
               <p>
                  - Legalább azt állitotta.
               </p>
               <p>
                  - És ezt egyikünk sem tevé jól. A fának nem szabad födelet
                     csinálni, nem hull rá harmat, nem áztatja eső, nem ád szint leveleinek a
                     napsugár. Ki a szerelmet ellopja, nagy bűnös, mert a ma örömét a holnap nem
                     adja vissza. Mi hibáztunk és Lipót a bibliás, kire azután rákiáltom: éljen
                     boldogul! kiolvasta a bibliából: „A mit nem adhatsz, azt el ne vedd.” Megfeddé
                     érte Mózes atyát.
               </p>
               <p>
                  - Ő a vétkes?
               </p>
               <p>
                  - Legyen. De most már minden jóvá lesz téve. Mózes atya jót akart
                     és mindig jót cselekedett. Lehetetlen, hogy eltért volna utjáról. A leánynak
                     pihenésre volt szüksége: lelke, szive tépve volt, s Mózes atya szabaditotta meg
                     hóhérjai kezéből, ő intézte gyógyulását is. A boldogság édes mindenkor, itt
                     csak mulasztva, de vesztve nincs. Mózes atya ide hozza Sie Ágnest, azért
                     készittettem az uj kaput, Bábi néni!
               </p>
               <p>
                  - Mily szép figyelem öntől, kedves Korn ur.
               </p>
               <p>
                  - Megszüntetném a korcsmát, de az a hirhordóm és ösmerettáram; nem
                     akarom azonban, hogy a hol mindenki bejöhet, ott járjon be tiszteletem tárgya.
                     Láttam én, mikor szőnyeget teritettek a templomajtóba a császár elé a papok! Ha
                     azoknak illik, nekem is szabad. A szenvedések szentté avattak már sok
                     méltatlanul szenvedőt s az a leány sokat veszitett, sokat szenvedett s ki
                     tilthatná nekem, hogy királynémnak ne tekintsem?
               </p>
               <p>
                  - Csakugyan ide jön?
               </p>
               <p>
                  - Hazudtam én valaha?
               </p>
               <p>
                  - Nem, Korn úr, igaz volt. Bocsánat.
               </p>
               <p>
                  - Ide jön és boldogságát talán megtalálja. S ugy-e? Mi, a két
                     véncsont, örülünk boldogságának? Hogyne! Hajh! Bábi néni tánczolunk még mi
                     ketten. Hahó, hopsza hopp! Eltánczoljuk a polkát kecsesen, alakoskodásunknak az
                     lesz a vége. Az a pompás polka, a mi Szobieszki János nemeseitől maradt ránk
                     Bécs fölszabaditásakor, a nagy hadjárat egyedüli hagyománya, ezért sem
                     fizettünk meg a jó lengyeleknek.
               </p>
               <p>
                  Korn apó valókat beszélt. Házát igazi szeretetéből alakitotta át s
                     boldogan beszélé feleségének:
               </p>
               <p>
                  - Mindenki élvezetéért fizet. A gyertyaöntő szomszéd másfél árát
                     adja sokszor a hizott ludnak, nyelvével csettent a kéjtől, ha egy terjedelmes
                     libamájat lát. Miért ne élvezzem én, a ki mámoros vagyok barátságomban.
               </p>
               <p>
                  Való volt, a mit a császár akaratáról beszélt, a mit Mózes atya
                     előtt az, ki is jelentett. Ezért mondá Beregi Miklósnak:
               </p>
               <p>
                  - Nézzen ki a tavaszba, ilyenkor sok ismerős előkerül.
               </p>
               <p>
                  Beregi Miklóst Mózes atyánál találjuk első látogatásában.
               </p>
               <p>
                  Az várta öcscsét. Czellája ajtaja nyitva volt, hogy előbb
                     megláthassa az ajtónyilásnál is.
               </p>
               <p>
                  Elbeszélte a multak eseményeit, mit öcscse előtt eltitkolt. Minden
                     szavából a szilárd jóság tört elő s a mit tett, azt hitte, azzal öcscse javának
                     szolgál.
               </p>
               <p>
                  Elmondta Pumilló tervét az életben maradt leánynyal, Kéri
                     segédkezését, és a szabaditást.
               </p>
               <p>
                  A hová a lányt vitte, annak meggyógyult a lelke ott, a rémes
                     látványok után, és a szép hölgy lelkében szerelme állandó maradt.
               </p>
               <p>
                  - Itélj felettem, öcsém. Férfiu vagy. Mondd szemembe, ha hibáztam
                     s botlásom magad tedd jóvá. Itéld meg, mit tettem hazámért. Minden bajt
                     enyhitettem, az üldözötteket védtem, harczba állottam értök s nem várok érte
                     köszönetet sem. Nem használtam hatalmamat érted, nem kerestem részedre vagyont
                     és rangot: csak vissza hivtalak a hatalmas beteg emberhez, ki jó vala hozzám
                     mindenkor. Ennyivel tartoztam enyhiteni háborgó gondolatait, mely az öregek
                     utolsó éveiben, a multnak kiáltó emléke.
               </p>
               <p>
                  Midőn Sie Ágnes szabaditását elbeszélte, s mint hozta e leányt a
                     zárdába, Miklósnak eszébe jutott a tizenkét katona, kiket maga a sors hozott
                     utjába és a hallottak után melegen szoritá meg bátyja kezét:
               </p>
               <p>
                  - Ez folytatni fogja ezután is a védelmet?
               </p>
               <p>
                  De nem tagadhatta el, mily rendkivüli hatással van rá annak
                     tudása, hogy Sie Ágnes él.
               </p>
               <p>
                  Az élet komorságában hát reá is dereng a hajnal?
               </p>
               <p>
                  Élete komorszinü ruhát viselt, egy szerelme volt és ez, mintha
                     sirjából jönne vissza most, arra a komor ruhára hozva szerelmének
                     szalagját.
               </p>
               <p>
                  Szerette hinni, hogy Sie Ágnes élete talán nem való, csalfa kép az
                     egész. Ő, a megkövesült szivü katona, kit óriás érdekek dobtak egyik nagy
                     pontról a másikra, megérdemli e nagy boldogságot? Szereti az Isten annyira,
                     hogy szelidebb sorsban boldogitsa, gyönge női kéz?
               </p>
               <p>
                  Sie Ágnes aznap reggelén hagyta el a szerzetes karján a zárdát és
                     Korn apó vendége lőn, ki majd kiugrott bőréből, midőn meglátta.
               </p>
               <p>
                  - Mily szép hölgy! - mondá meglepetten. - Csaknem olyan magas,
                     mint Miklós ur s rajta van az ifju életnek minden kedvessége. Sohasem láttam
                     magyar lányt s ha a magyar anyák ilyenekből válnak, akkor rosszul áll az
                     osztrák ügy Magyarországon s e népet szeretni kell, nem pusztitani.
               </p>
               <p>
                  Mózes atya ugy intézkedett, hogy Sie Lőrincz is feljőjjön. Korn
                     apó szürkéi a bécsi kapuban várták.
               </p>
               <p>
                  Beregi Miklós látogatta meg először.
               </p>
               <p>
                  A vasember megállott a küszöbön, mintha leszögezték volna, eszébe
                     jutott a borzalmas kunsági temető, hol lángok környékezték s mintha e temetőből
                     szállott volna fel az angyal.
               </p>
               <p>
                  A leány elébe sietett s kezét nyujtá szótlanul.
               </p>
               <p>
                  - Szeretsz-e még, Ágnes?
               </p>
               <p>
                  Ez volt a vasember köszöntése.
               </p>
               <p>
                  A leány odaborult mellére, szive közel volt a másik szivéhez, az
                     beszélt.
               </p>
               <p>
                  Neki is eszébe jutott a mult. Az alázat, a védtelenség és a hozzá
                     intézett szóban megnyilott álmai valósága.
               </p>
               <p>
                  Korn apó látta őket s öklével törölte szemeit. Csendesen
                     behajtotta az ajtót s leült elébe.
               </p>
               <p>
                  Beregi Miklós átölelte a leányt és azon a hangon beszélt hozzá,
                     melyet a szerelem ajándékoz legszebb perczében, fülébe csengve egy életen
                     keresztül annak, a kihez szól.
               </p>
               <p>
                  - Emlékezel rám?
               </p>
               <p>
                  - Mindenre emlékezem.
               </p>
               <p>
                  - Nem felejtettél el?
               </p>
               <p>
                  - Egy pillanatra sem.
               </p>
               <p>
                  - Lásd, ezt nem érdemlem. Nem kutattam föl érted erdőt, mezőt,
                     várakat; nem sugta semmi, hogy élsz. Azt hittük, meghaltál. Ne itélj meg érte.
                     Szolga voltam. Lekötött a hűség császáromhoz, s akkor, midőn föltaláltalak
                     volna, nem szólhattam apád előtt saját kinomról, nem beszéltünk magunkról,
                     másokért tettünk.
               </p>
               <p>
                  A leány hozzásimult, mintha félne azoktól az emlékektől.
               </p>
               <p>
                  - De most már megvédelek. Elviszlek édes anyámhoz. Neked is volt
                     édes anyád, kis öcséd. Én háládatlan, rossz fiu vagyok, sohasem láttam az
                     anyámat, mióta eljöttem; de téged elviszlek hozzá és megbocsát. Tudod-e, hogy
                     él az apád?
               </p>
               <p>
                  - Tudom. Mózes atya mindenről értesitett a zárdában, hol
                     elismeréssel beszéltek a tiszteletre méltó férfiu emberszeretetéről, ki nem
                     engedte, hogy másképp szólitsam, csak mintha rokonok volnánk: bátyámuram.
               </p>
               <p>
                  - Mózes bátyám hogy nevezett?
               </p>
               <p>
                  - Hugom, kedves gyermekem.
               </p>
               <p>
                  Korn apó kopogtatott.
               </p>
               <p>
                  Az ajtón Mózes atya lépett be Sie Lőrinczczel.
               </p>
               <p>
                  A puszták szilaj vajdája kissé meghajlott derékkal lépkedett,
                     arczán azzal a kemény vonással, mi a Jajhalomnál vivott csata óta ráégett.
               </p>
               <p>
                  Egykori vajda ruháját viselte, de most oldalán sulyos, görbe kard
                     lógott, magas süvegét markolatára téve.
               </p>
               <p>
                  Oda lépett leányához és szeme közé nézett.
               </p>
               <p>
                  Leánya zokogott keservesen, az apa sirt.
               </p>
               <p>
                  A jelenlevők meghatottan látták egy szomoru eset könyeit hullani
                     az apa és leány szeméből.
               </p>
               <p>
                  Sie Lőrincz bánatosan bólingatott fejével:
               </p>
               <p>
                  - Mintha anyádat látnám, kedves cselédem.
               </p>
               <p>
                  Senkinek sem tünt fel az, hogy Mózes atya a durva papi csuha
                     helyett teljes papi diszben áll köztük, nyakában a pápa által ajándékozott
                     aranylánczczal. Olvasója nem a régi harczi rózsafüzér, ennek drágakő minden
                     szeme, féltett ereklyéje a rendnek, melyhez tartozik.
               </p>
               <p>
                  Sie Lőrincznek megfogá kezét e szavakkal:
               </p>
               <p>
                  - Haragszol-e rám, Lőrincz?
               </p>
               <p>
                  - Áldalak uram, a miért gyönge gyermekem védted, oltalmaztad,
                     nevelted.
               </p>
               <p>
                  - Visszaadom neked, elviszed-e tőlünk?
               </p>
               <p>
                  - Hogyne vinném, jó uram. A farkas ápolja kölykét, a galamb
                     buzaszemmel eteti? Boldogsága boldogságom s védem, őrizem, hogy megtalálja
                     boldogságát.
               </p>
               <p>
                  Miklós közé akart szólni a vajda szavainak, de Mózes atya
                     válaszolt:
               </p>
               <p>
                  - Ne vidd el, Lőrincz. Add nekünk, add öcsémnek.
               </p>
               <p>
                  De ekkorra kivette az a leányt apja kezéből s hevesen mondá:
               </p>
               <p>
                  - Ágnes enyim, Lőrincz bátyám! Nekem adtad.
               </p>
               <p>
                  Sie Lőrincz megtörlé verejtékes homlokát.
               </p>
               <p>
                  - Tied az. Legyen veled boldog, és te fürödj szeretetében... Mit
                     mondjak én, ki gyermekemet találtam fel, hisz elfog az öröm kínja, legyen a
                     tied. - De ha szivembe látnál, abból azt olvasnád: nem szivesen. - Én ott
                     harczolok hazám szabadságáért, keresem a halált, szeretném, ha vérem folyna
                     földjére, mert honfivérből árad a szabadság levegője. Te, a ki legkülömb vagy
                     közöttünk, nem vagy ott; ellenségünket szolgálod...
               </p>
               <p>
                  Mi volt ez?!
               </p>
               <p>
                  Mi szólott Sie Lőrinczből?
               </p>
               <p>
                  Örjöngés vagy engesztelhetetlen gyülölet?
               </p>
               <p>
                  Nem. A nép eredetisége, mely nem ösmer más nagyságot hazája
                     szabadságánál, s szeretete mámorában lelke ehhez nőve nem mérlegeli az
                     eseményeket, az igazságos hálát egyeseknél, abban nem ösmer alkut és
                     engedelmet.
               </p>
               <p>
                  Láz, forró láz ez, hol az ész másodrendü szerepet folytat, de
                     nemzet- és faj-föntartó erő.
               </p>
               <p>
                  Sie Lőrinczből a nép szólott ahhoz a vezérhez, kit bálványául
                     vár.
               </p>
               <p>
                  Beregi Miklós megértette. A pór szava talán elhangzott volna
                     máskor a nélkül, hogy megfigyeli, de ez, közel állott szivéhez. Nem védte
                     magát, de érezte, hogy e megbántásra nem méltó.
               </p>
               <p>
                  Sie Lőrincz apja a leánynak, a leány szereti, övé lesz. Sie
                     Lőrincz önző, árt szab leányáért. A kavics a hegynek pattan, a kavics félreüt
                     egy picziny földet, a föld fedett egy picziny eret melyből csermely fakad. Sie
                     Lőrincz tudja, hogy ő a kavics, amaz a hegy; de hazafi és fölhivja amazt, a
                     haza védelmére.
               </p>
               <p>
                  Volt-e igazsága?
               </p>
               <p>
                  Helyzetében, multjában volt szavának igazsága: a boszu és remény
                     hite. Beregi Miklós tetteinek kulcsát a magasabb egyéni nagylelküségben
                     találjuk s ez is igazság. Két ellentétes igazság pedig nem létezik, nem
                     létezhetik. Ily összehasonlitásoknál az egyik igazság főbb, mint a másik.
                     Beregi Miklós tudta, melyik a főbb s elkékült ajakkal felelt az őszinte
                     szóra:
               </p>
               <p>
                  - Várj egy kevés ideig itéleteddel Lőrincz bátyám, én is letörök
                     addig magamban minden érzelmet, majd akkor szivedet kérdezd magad.
               </p>
               <p>
                  Sejtette, hogy ez idő már közel van, látta a császár roskadó
                     erejét.
               </p>
               <p>
                  A császár javulása csak szinleges volt. Lipót beteg szive
                     fölpezsdült mégegyszer, hogy hive boldogságán melegedjék. Mózes atyával együtt
                     készitették elő részére e napot és Sie Lőrincz sehol sem volt nagyobb
                     biztonságban, mint Lipót székvárosában.
               </p>
               <p>
                  Midőn Beregi Miklós eltávozott, ágyára hanyatlott. A test, mely
                     csaknem két év óta birkózott a betegséggel, nem birt többé semmi fölindulást,
                     mégha a gyönyör okozta is.
               </p>
               <p>
                  - Hivják elő őrömet - kéré orvosait néhány óra mulva.
               </p>
               <p>
                  Az megjelent s még egyszer kihuzva széles kardját a császár
                     őrizetére, komoran állott szokott helyén.
               </p>
               <p>
                  Lipót Mózes atyát is hivatta s midőn belépett hozzá, szeliden
                     intett kezével, hogy közeledjék.
               </p>
               <p>
                  - Mózes atya! Halálomat érzem. Meghalnak a koronások, meghalnak a
                     koldusok, ez a végzetünk. Sokáig éltem, történetem van, voltak hibáim. A
                     császár, egy fényes pont életében, a pontnak millió keze van, csakhogy e
                     kezeket külön szivek igazgatják... A pontnak millió szeme van, de ő maga nem
                     lát tovább a közönséges szemhatárnál. A kéz és szem: cselekvés és itélet. Az
                     óriás részleteinek bénasága, vaksága: mert egy magasabb sövényen sem lát a
                     szomszéd szomszédjához, ebben törik meg az általános.
               </p>
               <p>
                  A császár elhallgatott, hosszan nézte Habsburgi Rudolfnak, első
                     császár ősének a falon függő képét.
               </p>
               <p>
                  - A kezek bűneit a pontnak rovására irni nem lehet. A császár
                     föltétlen hatalom, fény, nagyság; népek uralkodója - de ember s az ember
                     gyarló. Emlékezik-e, mikor mondtam: szeretném, ha a magyarok ugy emlékeznének
                     meg egykor rólam: „A szabaditó Lipót”, „a becsületes Lipót”. Óhajtom, hogy
                     nyerje vissza egykori erejét, lakosai számát, megelégedését. Mózes atya, ön
                     magyar, megirja ez óhajtásomat történetemben, honfitársainak?
               </p>
               <p>
                  - Megirom, felséges uram.
               </p>
               <p>
                  - Még őrömről emlékezem. Ott áll most is küszöbömön belül. Ön
                     hozta fel mint ifjut, nézze most, olyan mint egy nemes jóniai oszlop, mely a
                     befejezettnek ábrája. Rang, vagyon várja. Választhat a legmagasabbig,
                     intézkedtem, rendelkeztem, és az ő boldogságán örültem ma, talán utóljára.
                     Oszsza meg a vagyont fegyvertársával, Iszálylyal. Kegyelmem folytatódni fog
                     fiam kezéből... Pihenjünk mi, kik elfáradtunk s eléltük a kiszabott időt.
               </p>
               <p>
                  Virradóra, midőn a nap ismét besütött a császár ablakán, Lipót
                     pihent.
               </p>
               <p>
                  Világhirü hadvezérei állották körül emlékét, kik a Nyugat és Kelet
                     között folyó százados harczot, győzelemmel fejezték be.
               </p>
               <p>
                  Minden érdem azoké és a nemzeteké, kik együtt füztek babért
                     uralkodójuknak. Minden rossz, minden igazságtalanság kormánytanácsának nevéhez
                     tapad.
               </p>
               <p>
                  Ravatalánál birodalmának nagyjai között helyet adtak az őrnek is,
                     ki nem volt szolga soha hűségében, de hős volt hűsége nagyságában.
               </p>
               <p>
                  A nagyokkal ezután sorban állhat, egyszerü magyar neve aranyozva
                     lesz ranggal, vagyonnal, méltósággal.
               </p>
               <p>
                  A sebek jutalma az.
               </p>
               <p>
                  Lipótot milliók gyászolták.
               </p>
               <p>
                  A nap leáldozott s a nap feljön.
               </p>
               <p>
                  A császár meghalt, utódja mint császár állott koporsójához, és
                     együtt kisérle nyugvó helyére az őrrel.
               </p>
               <p>
                  A sirboltba lekisérte az őr, s tovább nem volt rá szükség, ott már
                     békés papok őrködnek imával, a porladók lelkiüdveért.
               </p>
               <p>
                  Azok meg sem látták, hogy az előbbi őr kardja, hüvelyébe siklik,
                     és oda támasztja a fegyvert a sirbolt falához.
               </p>
               <p>
                  Aztán elmegy a figyelő szakasz osztályába, ott lerakja magáról a
                     diszruhát, fölöltözik egyszerü ruhába, a milyet polgárok viselnek és ott hagy
                     mindent, a mit összegyüjtött véres csatákban.
               </p>
               <p>
                  Eszébe jut, hogy e helyre mint egyszerü apród lépett be fiatal
                     barátjával, s hová emelkedett most!
               </p>
               <p>
                  Nincs többé szüksége a közönséges törzstiszti jelvényekre, sem
                     apród emléktárgyaira. Várja a fény, rang és vagyon, a jövő szélesebb ingásokba
                     lejti ábrándjait előtte.
               </p>
               <p>
                  Költözik a régi helyről, választani megy.
               </p>
               <p>
                  És választott.
               </p>
               <p>
                  
               </p>
            </div>
            <div type="chapter">
               <head>
                  Fejedelem-választások.
               </head>
               <p>
                  Lassan, kimért léptekkel indult Sie Lőrinczhez, ki életét százszor
                     áldozta volna inkább, semhogy egy szót kiejtsen, mivel bánatot okozhat annak,
                     kit az emberek között legtöbbre becsül.
               </p>
               <p>
                  De a mit kimondott, nem változtathatta meg, szive érzett ugy s
                     hazudni nem tudott.
               </p>
               <p>
                  A lefolyt eseményeket mindhárman tudták: Sie Lőrincz, leánya, Korn
                     apó, és örültek a kitüntetéseknek, mi a vasemberre vár.
               </p>
               <p>
                  Sie Lőrincz azt mondá leányának:
               </p>
               <p>
                  - Senki nem méltóbb azokra nála, mi félre állunk ezután
                     utjából.
               </p>
               <p>
                  A leány sirva válaszolt:
               </p>
               <p>
                  - Én nem állhatok, én nem élem túl megvetését.
               </p>
               <p>
                  - Hogy ne mondhassa valaha, nem szerettem valósággal, én sem élem
                     túl a napot, midőn barátságát megvonja tőlem.
               </p>
               <p>
                  Ezt Sie Lőrincz felelte leányának. Ekkor érkezett hozzájuk Beregi
                     Miklós, Korn apótól követve.
               </p>
               <p>
                  - Lőrincz bátyám? Öreg barátomat fölkértem, viselje gondját
                     Ágnesnek - szólitá meg a vajdát. - Végeztem sorsommal, itt vagyok, veled megyek
                     Magyarországba.
               </p>
               <p>
                  A leány ugy nézett a beszélőre, mintha szive akarna
                     megszakadni.
               </p>
               <p>
                  - Ne ijedj meg, angyalom. Korn apó gondodat viseli. Apád valamire
                     figyelmeztetett, mit teljesitek, hogy enyém légy. Ez órától kezdve ellenség
                     vagyok e városban, csak e házat s benne téged imádlak. Minket hazánk szabadsága
                     hí. Menjek?
               </p>
               <p>
                  A leány lelke nem birta fölfogni e változások okát. Évek óta
                     reménykedett a pillanatért, hogy e férfiut láthassa, hitt e szavaknak, de szive
                     kinjában aléltan rogyott össze.
               </p>
               <p>
                  Igy választotta meg Beregi Miklós hősi élete érdemét.
               </p>
               <p>
                  A Szabad Földek lakói fölemelték a zászlót; a tölgyfa-ágon, mit a
                     kiégett földbe szúrt le a vajda, ekkorra lomb eredt. A szél parányi fűmagvakat
                     hordott, az gyökért eresztett és a fekete szénmező zöld köntösbe öltözött. A
                     madár, fészkét párnázni, csőrébe vitte a virágok hervadt levelét, s néha
                     virág-magot is vitt azokkal. A virág magot a madár kidobta a fészkekből, az a
                     földhöz érve, esőcseppektől locsolva, otthont talált, és a föld ujra azzá lőn,
                     a mi volt, élők táplálójává, élők gyönyörködtetőjévé.
               </p>
               <p>
                  A régi lakók közül, kik élve maradtak, visszajöttek a madár után;
                     a hazatért nők is megkezdték a fészek-rakást.
               </p>
               <p>
                  A férfiak oda voltak harczolni: Istenért, hazáért és
                     szabadságért.
               </p>
               <p>
                  Nem akarták, hogy az ujra földdé lett föld, az elmult sorsra
                     jusson.
               </p>
               <p>
                  Magyarország a szabadságharcz csatáit vítta. Győzött és vesztett,
                     a harcz komoly volt. A Mátyás halála óta szenvedett nemzet, háromszázados harcz
                     után fölemelte kardját, hogy önálló legyen, saját sorsát mint szabad nemzet
                     intézze.
               </p>
               <p>
                  Nem mindenki érti a magyart.
               </p>
               <p>
                  Oly hosszu szenvedés és rabiga után pusztulva népében, honnan nőtt
                     ereje, bátorsága, hol vette izzó tűzének táplálékát?
               </p>
               <p>
                  Mi azt hiszszük: népe szabadság és hazaszeretetében.
               </p>
               <p>
                  Az ember szabadságra vágyott és ezzel táplálta hazaszeretetét. A
                     kettőt képzeletében egybekötötte, s a legkisebb méltatlanság, mi az emberen
                     esett, reményében a másiknál találta horgonyát.
               </p>
               <p>
                  - Másképpen lenne ez akkor! - sóhajtott az ember.
               </p>
               <p>
                  És e „másképpen”-ben volt az örökerejü remény, mint a hogy van ma
                     és lesz mindenkor...
               </p>
               <p>
                  A Szabad Földek munkás lakói élvezték, hogy mit jelent az ember
                     szabadsága. Tanácsosaira hallgatván Lipót, e szabadságtól fosztotta meg őket a
                     Sie Lőrincznek átadott itéletben és a nép nem látta többé benne a nagy
                     szabaditót: de a kis szivet, ki szolgák fölött óhajt uralkodni.
               </p>
               <p>
                  Nem a boszúra gyültek össze a csíkhalászok, hanem a szolgaság
                     irtózata kergette össze a rémült embereket.
               </p>
               <p>
                  S ebből támadt az első szabadságharcza a nemzetnek.
               </p>
               <p>
                  Ha e szabadságharcz képét gyürübe foglaljuk s e gyürü
                     végtelenségét átvágjuk a küzdő nemzettel, az egyik végnek tövében ott találjuk
                     az elmondott okot.
               </p>
               <p>
                  E szabadságharcz lelke: Rákóczi Ferencz így hitte, ekképpen
                     látta.
               </p>
               <p>
                  Bizott a nemzetben, melynek népe harczba hívta, idegen
                     országból.
               </p>
               <p>
                  A nép szabadságot kért, Rákóczit szabaddá tette hazájában s
                     összeforrott a szabadság vágya nevével.
               </p>
               <p>
                  Midőn megindult sasszárnyakon a hir, az urak oda álltak a nép
                     elé.
               </p>
               <p>
                  Rákóczit elismerték azok is elsőnek.
               </p>
               <p>
                  Beregi Miklós egy lelkesült nemzetet talált, mely seregekre
                     oszolva vítta véres hadijátékait.
               </p>
               <p>
                  A hadmező az ország területe volt, s alig volt rész, mit víni ne
                     kelljen az ellenségtől.
               </p>
               <p>
                  A Szabad Földek harczosai nem tüntek többé föl külön,
                     összeolvadtak a sereg tagjaival s mint egy részlet, harczoltak a többi
                     részletekkel.
               </p>
               <p>
                  Tervnek, egyöntetü vezetés hiányának laza intézkedései vesztettek
                     velök csatát s lelkesedésök nyerte a győzelmeket.
               </p>
               <p>
                  Átlátta ezt, s Rákóczi emelkedni látta csillagát az erős
                     katonában.
               </p>
               <p>
                  Hajh! hogy megváltozott minden.
               </p>
               <p>
                  Egy láthatatlan kéz volt Rákóczi mellett, mely biztos irányba
                     igazitotta a hadviselés menetét.
               </p>
               <p>
                  Iszály az első órától kezdve Rákóczi javára működött a franczia
                     udvarnál s Lipót halála után nyiltan pártjára állott.
               </p>
               <p>
                  A két egymástól távol esett jó barát ismét egy czélra tört.
               </p>
               <p>
                  A hadvezetésben észrevétlenül bekövetkezett a rend. Rákóczi
                     szigoru mert lenni vezéreivel szemben, s azok belátták szükségét, hogy
                     törvényesen elismert urok legyen.
               </p>
               <p>
                  - Legyen királya Magyarországnak.
               </p>
               <p>
                  E végből országgyülést tartani összejöttek az ország rendei.
               </p>
               <p>
                  Beregi Miklós nem látott még magyar országgyülést, nem ismerte a
                     főurakat és a vagyonos köznemeseket - itthon, gyüléseken.
               </p>
               <p>
                  Módjában lett megismernie s csaknem elvakitá az a megragadó erő,
                     mit a magyar uraknál észlelt.
               </p>
               <p>
                  A szécsényi határ sohasem volt oly gazdag, mint akkor, midőn
                     Magyarország elsői odagyültek.
               </p>
               <p>
                  Minden főur egy-egy fejedelem. Kiséretében szolgák számosan és a
                     czigánybanda, mely estétől reggelig húzta fényes sátrak alatt a szebbnél szebb
                     nótákat. A nóták mind szabadságról beszéltek, a haza bajait sírták.
               </p>
               <p>
                  A vármegyék küldöttei, a vagyonos köznemesek ugyanolyan
                     szokásokkal mutatták be magukat, mint a főurak.
               </p>
               <p>
                  Milyen alakok! Bátrak és erősek.
               </p>
               <p>
                  Közéjük vegyült ő is. Ekkor már joga volt hozzá, egypár ütközetben
                     résztvett és személyes bátorságát irigykedve emlegették.
               </p>
               <p>
                  És a mezősdombi csata! mely felrázta az egész országot, csodálat
                     tárgya volt. Ahhoz hasonlót a szabadságharcz csatáiból nem tudtak
                     felmutatni.
               </p>
               <p>
                  Megkérdezé egy idős kurucz mágnástól:
               </p>
               <p>
                  - Azt hallom, a rendek kifogásolják, hogy a Szabad Föld lakói, a
                     jász és kun ezerek, vezetésem alatt mint külön hadosztály működjék?
               </p>
               <p>
                  - Nem is lehetséges. Ezek parasztok és nem lehet, hogy külön
                     győzzenek, a föld népe mind ezek körül toborzódnék és a rendek azt nem
                     tűrhetik; különben ezek elvesztették önállóságukat, a Szabad Földek
                     jobbágyföldek.
               </p>
               <p>
                  Beregi Miklós Rákóczi egyenes felkérésére tette e kérdést, ki
                     tudni akarta, miként gondolkoznak a rendek czéljai felől.
               </p>
               <p>
                  - De a Szabad Földeket Lipót adományozta a lovagrendnek és most
                     szabadságát vijja a nemzet?
               </p>
               <p>
                  Az öreg kurucz nyugodtan válaszolt:
               </p>
               <p>
                  - Ne vedd rossz néven öcsém, ha a valót elmondom. Lipót
                     elajándékozta a Szabad Földeket és mi lázadásban törtünk ki ellene, de az az
                     ajándékozás megtörtént és mi valónak tartjuk. Ez is egy sérelem, a milyen van
                     ezer. A katolikusoknak sérelem, ha protestánssá lesz egy falu; a
                     protestánsoknak sérelem, hogy czimerébe csak oroszlánt festettek és nem kardot
                     emelő oroszlánt. Ezek az apró sérelmek hintik el a viszályt, mert folyton erről
                     beszélünk majd tanácskozásainkon... Az embernek, ha szilánk megy bőre alá,
                     kiabál és panaszkodik; hallottál még panaszt a csatatéren, csonkán vergődőtűl?
                     A Szabad Földek lakosai küzdeni fognak szabadságért s nem panaszkodnak. Ha
                     győzünk, akkor tárgyalni fogjuk az országgyülésen sérelmöket, ha nem győzünk,
                     akkor súlyosabb rabigába vettetnek, de harczolunk mint a tigris, a magyarok ősi
                     nevéhez méltóan és mi ne beszéljünk sérelmekről.
               </p>
               <p>
                  - A herczeg aligha másként nem gondolkozik.
               </p>
               <p>
                  - Rákóczi Ferencz? Az nem lehet. Rákóczi királyunk lesz, magyar
                     vérből eredt magyar király! Mi kivívjuk függetlenségünket vele, s élünk vele,
                     halunk érte!
               </p>
               <p>
                  Akként lőn, a mint az öreg mágnás mondá:
               </p>
               <p>
                  - A gyülés azzal kezdődött, hogy a protestánsok összevesztek a
                     katolikusokkal s mikor egy heti kölcsönös ellenkezés után kifáradtak egymásból,
                     lelkesedve kiálták ki királylyá Rákóczi Ferenczet.
               </p>
               <p>
                  A németujhelyi börtön rabja ott állott ezrektől körülvéve,
                     dicsőségéről zengettek a tárogatók.
               </p>
               <p>
                  És mélyen érezte, mily ellentét a rabság és szabadság.
               </p>
               <p>
                  Ott szenvedés és vérpad, itt dicsőség és koszoru.
               </p>
               <p>
                  A koszoru után trón, mit egy nemzet karja és szive emel.
               </p>
               <p>
                  A nemzet nagyjai fejedelmüknek ösmerték el.
               </p>
               <p>
                  Fejedelem már volt, de a nemzetnek nem volt szabadsága.
               </p>
               <p>
                  Ki szerzi azt meg?
               </p>
               <p>
                  Rákóczi lelke a kérdésen töprengett, ha változó hadiszerencséjéről
                     gondolkozva, birálta az esélyeket.
               </p>
               <p>
                  A nemzet vitézül küzdött, egy csatavesztést kétszeres győzelem
                     pótolt.
               </p>
               <p>
                  Seregei szétszórtan működtek és a komoly győzelmek után aprózott
                     csapatokban pusztítottak Ausztria különböző területein.
               </p>
               <p>
                  Egy nagy sereg szükségét érezte, mely számával, tanultságával,
                     lelkesedésével, döntő hadjáratra képes legyen és majd a békében, biztositsa
                     erejével a nemzet önállóságát.
               </p>
               <p>
                  Honnan veszi azt?
               </p>
               <p>
                  A szécsényi követek egy része, kik fejedelemmé választották, ismét
                     összegyültek Munkácsra. Osztozni jöttek Rákóczi örömében, kit a testvérország,
                     Erdély is meghitt fejedelmi székére.
               </p>
               <p>
                  Rákóczi kiséretéhez voltak csatlakozandók s víg danákat vertek
                     vissza a magas hegyek a várfalakhoz.
               </p>
               <p>
                  Volt ok a vígságra, a fölkelés ügye szerencséjének tetőpontján
                     állott.
               </p>
               <p>
                  De midőn elcsendesült a zaj, Rákóczi ébren maradt szobájában.
               </p>
               <p>
                  Ketten voltak fent, Beregi Miklóssal.
               </p>
               <p>
                  - Barátom - szólitá meg - Erdély fejedelmi székébe hivnak, hálaadó
                     szivvel fogadom a kitüntetéseket.
               </p>
               <p>
                  - Fenség, egyesülve, a kettő erőt nyujt.
               </p>
               <p>
                  - És mi lesz a sorsom?
               </p>
               <p>
                  - A fejedelmek sorsa népeik kezében van.
               </p>
               <p>
                  - És a népek sorsa?
               </p>
               <p>
                  - A fejedelmekében.
               </p>
               <p>
                  - Barátom, ön nem hiszi az én fejedelemségemet és igaza van. A
                     látszat nem való, a képzelet nem igazság. Magyarország utolsó magyar királyának
                     halála óta századok zúgtak el a nemzet fölött és e roppant ürt, mi onnan
                     kezdődik, az én fejedelmi székem zárja el? Hajó vagyok csak, mit az ár sodor.
                     Egy pergamen lap hirdeti fejedelemségemet, a pergamenre azt fölirni
                     könnyü.
               </p>
               <p>
                  - S ha az én tervemet elfogadja fenséged?
               </p>
               <p>
                  - Barátom, a mit ön érettem tesz, meghálálhatom-e idővel?
               </p>
               <p>
                  - A haza szabadságáért teszem s ki legkülömb fia, élvezze annak
                     dicsőségét.
               </p>
               <p>
                  - Tervét elfogadom egy föltétel alatt, ha ön egyik hadtestet
                     vezeti; a másikat pedig Dragan Iszály.
               </p>
               <p>
                  - Iszálylyal tudattam mindent, ma vagy holnap haza érkezik
                     Francziaországból, hol ügyünknek, azt hiszem, becsülettel szolgált.
               </p>
               <p>
                  - Neki köszönhetem minden sikereimet, mit a franczia udvarnál
                     elértem: a pártfogást, a segitséget.
               </p>
               <p>
                  A fejedelem is pihenni tért; Beregi Miklós pedig oda ült a várfal
                     tetejére és elmerengett egy szebb jövőn.
               </p>
               <p>
                  Az ő terve egy szebb jövőt rajzolt a magyar nemzet elé, és e
                     jövőben sok lehetett a valóság.
               </p>
               <p>
                  A harczot a nemzet szabadságharcznak képzelé; és a nép, tódult
                     zászlói alá; a csatavesztések nem riasztották el, a győzelmek ujabb győzelmekre
                     tüzelték.
               </p>
               <p>
                  Kimeríthetetlen forrása volt a nép. Még egy erőfeszités, és a
                     Rákóczi által óhajtott nagy sereg fegyveresen készen áll.
               </p>
               <p>
                  Ezt az erőfeszitést végezte Beregi Miklós, ki oly biztos tervvel
                     állott a fejedelem elé, melynek keresztülvitele megszerzi a haza
                     szabadságát.
               </p>
               <p>
                  A terv nem volt egyéb, mint harczba hivása a nép minden
                     fegyverfogható tagjának.
               </p>
               <p>
                  Mert a magyar népnek csak kisebb része vett ez ideig részt a
                     szabadságharczban.
               </p>
               <p>
                  Erdély népe még nem fogott fegyvert, csak néhány főbb nemes jött
                     Rákóczi seregéhez.
               </p>
               <p>
                  Ha a nép fegyvert fog, százezer hős áll a csatatérre. Ezzel
                     megküzdeni gyenge Lipót utódja, és Rákóczi trónja megszilárdul.
               </p>
               <p>
                  Megszünik a nemzet szolgasága. Annyi szenvedés után szabad hazában
                     él.
               </p>
               <p>
                  Beregi Miklósnak e műve befejezéséhez közelgett. Magyarországon
                     már nem volt rész, hol Sie Lőrincz és a Szabad Földek öregei föl nem gyujtották
                     volna a sziveket. A nép ama része, mely eddig tartózkodott a fölkeléstől, ma
                     várta a jelszót.
               </p>
               <p>
                  Erdélyben Dragan Szimion vállalta magára a népfölkelés
                     előkészitését, kit ezelőtt mintegy három hónappal hivott magához.
               </p>
               <p>
                  Az öreg ember még hatalmas alak volt. Az egykor oly dús szénfekete
                     haj csodálatosan megtartotta szinét, mintha az idővel daczolna, nem engedve
                     annak semmit, míg egyszerre össze nem töri.
               </p>
               <p>
                  Dragan Szimion nem vénült. A ki most nézte, csaknem olyannak
                     találta, mint ezelőtt huszonnyolcz esztendővel, midőn Andódon találkoztunk
                     vele.
               </p>
               <p>
                  Beregi Miklós nagy tisztelettel fogadta az öreg embert.
               </p>
               <p>
                  - Ide jutottunk, Szimion bátyám.
               </p>
               <p>
                  - A legjobb helyre, fiam. Én is szabadságért küzdöttem, apád
                     harcztéren halt meg a nemzet ellensége előtt. A tiétek folytatása a mienknek, -
                     válaszolt szavaira az öreg, ki Miklósunkat a régi módon „fiam”-nak
                     szólitotta.
               </p>
               <p>
                  - Édes anyám tudja-e, hogy hivattam.
               </p>
               <p>
                  - Nem tudja, fiam. Rossz fiu vagy te is, Iszály is. Azt hittétek
                     talán, ha urak vagytok, el kell felejteni az apát, anyát? Tévedtetek. - Anyád
                     kérdezte tőlem: - Hová megy Szimion szomszéd? Hazudtam előtte, a mit soha nem
                     ejtettem ki a számon; de hazudnom kellett, mert én jobban szeretem Iszályt,
                     mint ő az apját s anyád, ha megtudja, hogy hivatsz, velem jön és bizvást
                     állithatom: többé nem válik el tőled.
               </p>
               <p>
                  - Édes jó anyám.
               </p>
               <p>
                  - Jó anyád, mondhatom. A mi pénzt Beregi Mózes küldött, megtalálod
                     hiány nélkül. Elrakta részedre. A mit nekem küldött Iszály, azt is gondozása
                     alá adtam.
               </p>
               <p>
                  - És Ricza?
               </p>
               <p>
                  - Ricza is külömb nálatok. Maradt leánynak, mert Iszálynak
                     megigérte. Kérték százan, a hányan kérték, annyit utasitott vissza. Pedig
                     emlékezhetnél, mi sorsa nálunk a leánynak, ha pártában marad: mindenki lenézi,
                     mindenki csúfolja, gúnyolja. No, ne haragudj meg! Riczát senki sem csúfolja,
                     Ricza angyala a két falunak: ha beteg van, elmegy hozzá és mesél szépeket,
                     öregnek, fiatalnak s azok meggyógyulnak meséjétől.
               </p>
               <p>
                  - Házunk teteje megrongyollott-e?
               </p>
               <p>
                  - Még szebb. Anyád gondolt javitására. Mindig azt beszéli: haza
                     kell jönnöd; mert egyetlen Beregit sem temettek még máshová, az ondódi temetőn
                     kivül csak apádat, s ő tudja, hogy te otthon halsz meg.
               </p>
               <p>
                  - Igy semmi különösebb változás nincs a házunknál?
               </p>
               <p>
                  - Semmi. Megvan a Morgó kutya is. A vén állat rendesen ott fekszik
                     az ajtó előtt. Süket is, vak is, orrát mégis mindig arra tartja, a merről
                     elhagytad a falut.
               </p>
               <p>
                  Miklósnak oly jól esett a visszaemlékezés a szülőföldre, az öreg
                     Szimion beszédje után, kit azzal bocsájtott utjára:
               </p>
               <p>
                  - Szimion bátyám! Haza viszem menyasszonyomat és édes anyám
                     őrizetére bizom.
               </p>
               <p>
                  De az öreg nem törődött többé azzal, mi történik otthon. Az ő
                     lányai: Irina és Véta, már régen férjnél voltak, becsületes, andódi
                     gelencséreknél. Üzte a küldetése.
               </p>
               <p>
                  Feljárta Erdélyt a Sztrigytől a Cziblesig. Nem tartotta vissza a
                     hideg télben sem hó, vizáradás, sem sziklaomlások. Izgatott, lelkesitett.
                     Érintkezésbe lépett elégületlen kisnemesekkel, szabadságért rajongókkal.
                     Völgyek, fensikok megösmerték az uj prófétát és télutójára a nép tüze föl volt
                     gyujtva, s azt mondák mindannyian:
               </p>
               <p>
                  - Szimion apánk! Egy szivvel, lélekkel megyünk.
               </p>
               <p>
                  Az általános fölkelés ideje május közepére volt kitüzve. A
                     Nagy-Küküllő torka mellett elterülő széles mezőségen gyülekeztek az oláhok,
                     Kereszturnál a székelyek.
               </p>
               <p>
                  Két jeles vezérrel az erdélyi sereg maga eldönti a fölkelés
                     sorsát.
               </p>
               <p>
                  Rákóczi 1707. márczius hónapban indult Munkácsról. Marosvásárhelyt
                     ekkorra együtt valának Erdély urai és főbb nemesei a fejedelem
                     választásra.
               </p>
               <p>
                  Siettek.
               </p>
               <p>
                  Az öreg Szimion mindenütt föllázitotta a nép szivét. A pór, mely
                     mindig hű volt urához, engedelmes, dolgos, jobbágy, cseléd: csoportokba verődve
                     kért most egy ösmeretlen jogot magának.
               </p>
               <p>
                  És a nép vágya fölverte Erdély bérczeit, mintha az egy nagy harang
                     lett volna, a mit keményen kongat ütője.
               </p>
               <p>
                  Az országgyülés fülébe ugy zugott a hang, mintha félre vernék a
                     harangot.
               </p>
               <p>
                  Az elmék itt is föl voltak lázadva.
               </p>
               <p>
                  Itt a nép vágya lázitotta föl.
               </p>
               <p>
                  Mi volt e vágy?
               </p>
               <p>
                  Talán lázadás a vagyon ellen, és ez lázitotta volna föl az
                     országgyülés elméjét?
               </p>
               <p>
                  Nem.
               </p>
               <p>
                  E három betü örök tiltakozása annak, hogy e kor népe az önzés
                     nevével befeketittessék.
               </p>
               <p>
                  Egy eszményi nagyság volt a vágya, mely rendületlenül megtartja a
                     történelem lapjain csodálatraméltó tisztaságát.
               </p>
               <p>
                  Az volt a vágya; hogy ő is harczolhasson hazája
                     önállóságáért.
               </p>
               <p>
                  Rákóczi elébe az országgyülés tagjainak fényes küldöttsége ment,
                     üdvözölni azt, ki Erdély uralkodója lesz néhány nap mulva. A küldöttség pompás
                     látványt nyujtott, a fejedelem kisérete kisebb fényben mutatta be magát.
               </p>
               <p>
                  Még nem látszottak Marosvásárhely tornyai, midőn az elül lovagló
                     vitézek egy sereget láttak a távolban.
               </p>
               <p>
                  A meglepetés ösztönszerüségével nyomultak az utánuk jövőkre.
               </p>
               <p>
                  - Mi az ott előttünk? kérdék az erdélyi uraktól.
               </p>
               <p>
                  Azok éppen semmi fölvilágositást nem tudtak adni a kérdésre.
               </p>
               <p>
                  De volt egy ember a fejedelem kiséretében, a ki tudta, miféle
                     sereg az, és a menet élére állt.
               </p>
               <p>
                  Rákóczi tüzes, fehér ménen ült. Egyszerü öltözetében is kivált a
                     fényes urak közül.
               </p>
               <p>
                  Maga adott jelt a tovább haladásra.
               </p>
               <p>
                  Oda értek a sereghez.
               </p>
               <p>
                  Ilyen sereget még nem látott a fejedelmet kisérők közül
                     senki.
               </p>
               <p>
                  Három ezer székely állott ott, elhagyva tűzhelyét, családját,
                     harczolni kész szivvel hazája szabadságáért.
               </p>
               <p>
                  A seregnek minden embere az őserdőkből hozta fegyverét: egy
                     botot.
               </p>
               <p>
                  Az öreg Dragan Szimion mutatta be a szabadságharcz magyar
                     seregének előőrseit.
               </p>
               <p>
                  Beregi Miklós szó nélkül mutatott rájuk. Rákóczi elértette, Sie
                     Lőrincz könyezett.
               </p>
               <p>
                  A sereg lelkesült örömmel üdvözlé őket.
               </p>
               <p>
                  Azután találtak másik sereget, óriás medvebőr-süvegjeikkel, a
                     pásztor oláhokból. Minden süvegnek története volt: kézi tusába öltek érte
                     medvét. A magyar-oláh törzs ama kijelentését hozták. „Véröket, életöket
                     ajánlják a szabadságharcz ügyének.”
               </p>
               <p>
                  A marosvásárhelyi országgyülés Erdélynek fejedelmi jogarát egy pár
                     hét mulva kezébe adta Rákóczi Ferencznek.
               </p>
               <p>
                  A szécsényi országgyülés a jogar helyett karddal ékesité. István
                     király koronáját, mely a két testvér-ország fejedelmi ékességét és régi erejét
                     adja, karddal kellett visszaszerezni.
               </p>
               <p>
                  Az ünnepies beiktatáson Beregi Miklóst is régen várt öröm érte.
                     Iszály visszaérkezett és a két jó barátnak ez volt első szava egymáshoz:
               </p>
               <p>
                  - Többé nem válunk el.
               </p>
               <p>
                  Iszály, Rákóczihoz nemcsak igéretet hozott, de pénzt a
                     hadviselésre, nagyszámu műszaki és tüzér-tiszteket, katonákat, a seregek
                     kiképzésére.
               </p>
               <p>
                  És Rákóczi mély szomorusággal vette mindezeket.
               </p>
               <p>
                  - Barátaim, - mondá, - talán jobb lett volna a németujhelyi
                     börtönben maradnom, a fölkelés ügye veszve van, a további vérontás hiába.
               </p>
               <p>
                  Azok meglepetten kérdezék:
               </p>
               <p>
                  - Miért volna ugy?
               </p>
               <p>
                  - Az országgyülés erőlködéseim daczára kimondotta, hogy minden ur
                     visszakövetelheti tőlem katonává lett jobbágyát s egyuttal a népet eltiltották
                     a harczbaszállástól. Ezek királyt választanak és a szabadságharczot kifosztják
                     törvénynyel. Képzelt politikusoknak képzelt királya lesz.
               </p>
               <p>
                  Beregi Miklós indulatosan kiáltott föl:
               </p>
               <p>
                  - A szabadságharcz nevében benne van annak fogalma s nekünk győzni
                     kell annyi szenvedés után. Nem kérünk mi az országgyüléstől semmit, csak jöjjön
                     velünk a csaták terére. Ellenök nem emelkedik a nép karja; de velök együtt
                     akarja ontani vérét. Jó! Megkezdjük a harczot ellenökre. A nép keresztüllépte
                     kunyhója küszöbét, ne lépjen vissza a nélkül, hogy hazája szeretetének sebjeit
                     ne vigye. Fenség! Testvérharczot nem folytatunk sem szóval, sem fegyverrel, de
                     szerezzünk testvérdicsőséget, szabadságot a hazának együtt. Május közepén
                     megharsannak a tárogatók az ország minden részében, és az országgyülés
                     határozásával lezuhant kárpitját a szabadságharcznak, a nép karja emeli
                     fel.
               </p>
               <p>
                  
               </p>
            </div>
            <div type="chapter">
               <head>
                  Őrtüzek.
               </head>
               <p>
                  Ismét otthon vagyunk Ondódon. A falu házai sem nem szebbek, sem
                     meg nem szaporodtak. A rézkakas a torony tetején, ide-oda forgásában csak ugy
                     csikorog, mint ezelőtt huszonyolcz évvel.
               </p>
               <p>
                  A gelencsérek az agyagot ma is bányászszák, gyurják, salétrom
                     részeit apasztják, mig korongra jut belőle egy-egy ökölnyi darab. A gelencsér
                     aztán egyet lódit a korong talpán, átfogja a darabka sárt, s ez, karcsu
                     bokálylyá formálódik ujjai között, a milyennekkel I. Lipótnak kedveskedtek a
                     vándorutra kelt fiuk, a bécsi pagonyok mellett.
               </p>
               <p>
                  A hamvasok, a melyekben a bokályokat égetik, a falu végén, ma is
                     füstölögnek és éjjelenként a torkukból kicsapkodó láng fénye sötét szint fest a
                     völgy nyakán ülő komor fenyőerdőre.
               </p>
               <p>
                  Egy pillantás is hoz óriás változásokat. A pók hónapokon keresztül
                     szövi, erősiti hálóját. A légy a hálóba repül, a pók megrohanja. Egy fecske
                     száll az eresz alá, meglátja a legyet és a pókot, rájuk csap, csőrével felfalja
                     mind a kettőt, szárnya legyintése szétszaggatja a hálót, és vége két
                     lénynek.
               </p>
               <p>
                  A fecske martalékával odasuhan az eresz alá, fészkéhez, s két
                     fiókfecske kidugja fejét a pehelylyel kárpitozott épületből, szájukat eltátják:
                     az egyik elnyeli a pókot, a másik a legyet.
               </p>
               <p>
                  A kisebbszámu nemzet és a nagyobbszámu nemzet története hasonlit
                     az elmondottakhoz.
               </p>
               <p>
                  Arra nincs példa, hogy a légy kapja el a fecskét.
               </p>
               <p>
                  Kisebb nemzeteknek sohasem szabad feledni, hogy csak hazájuknak
                     imádása, védelme, egyetértése tartja fenn a népek, fajok, ezredévekbe tünő
                     életében.
               </p>
               <p>
                  Mily jól esik a hazatérő vándornak, ha ott látja a rég elhagyott
                     falu határában, mohos hegyoldalán a bakfőt; miről egykor meglátta a cserjék
                     között legelésző nyájat; a falu templomát, a tornyot, az ösmerősök házát és a
                     sziv szentegyházát: az apai ősi házat.
               </p>
               <p>
                  Mikor az a szentegyház az édes haza földjére támaszkodik
                     fundamentumával.
               </p>
               <p>
                  Az ondódi hágónál, a honnan ha lenéz az ember, a völgyet látja, a
                     völgyben a falut, Beregi Mózes leszáll öszvéréről, elcsapja legelőre, ő pedig
                     gyalog indul le a völgybe, le a faluba.
               </p>
               <p>
                  Utazhatnék fényes kisérettel, a melylyel indult, de a kis faluba,
                     honnan vándorutjára kelt, visszatérő vándor módjára megy, itt nem ismerik az
                     emberek a fényt, csak durva köntösük alatt, a szeretet kebelén.
               </p>
               <p>
                  A szerzetes látja a torony rézkakasát, mintha számitaná, mennyi
                     vihart állhatott az ki. Visszanéz az oldalán csüngő keresztre, durva sarutalpa
                     port rug a földön s eszébe jut: hogy e porszemek a szülőföldből szállanak fel s
                     minden hitvarázs e szálló porszemekben egyesül.
               </p>
               <p>
                  Odaérkezik az ősi ház kapujához. Minden az, a mi volt. Galambok
                     turbékolnak a dúczban, rigó füttyöget az udvar öreg fáin.
               </p>
               <p>
                  Megáll a kapu előtt. Ránéz a házfödélre, felnéz az égre, aztán
                     lent, mélyen: szive kamrájában találja meg az áldozatot, a mivel áldja és
                     üdvözli a házat, a ház lakóit.
               </p>
               <p>
                  Benyitja a kaput olyan érzéssel, mintha oltárküszöbét lépné
                     keresztül. A ház előtt ül egy asszony, ma is szép még, a szenvedések reménye
                     lobog szemében s térdén ott hever keszkenője, mivel könyeit száritja. A
                     zsebkendő különös, kettős fekete vonal van bele szőve: kettős gyásza van az
                     asszonynak.
               </p>
               <p>
                  A szerzetest, midőn már előtte áll, nem üdvözli s mintha régen
                     várta volna, oly hangon szól hozzá.
               </p>
               <p>
                  - Magad jöttél, Mózes?
               </p>
               <p>
                  A szerzetest meglepi a fogadás s mintha fölocsudnék
                     elragadtatásából, siet a válaszszal:
               </p>
               <p>
                  - Kivel jöttem volna? Azt sem mondod Rákhel, kerülj belől. Miért
                     fogadsz ily hidegen?
               </p>
               <p>
                  Az asszonyt, özvegy Beregi Ézsaiásnét, Rákhelnek hivják és sógora
                     ezért szólitja nevén öcscse feleségét.
               </p>
               <p>
                  Az özvegy e válaszra még hidegebben felel:
               </p>
               <p>
                  - Lépj be, Mózes. A háznak a fele a tied, a mi benne van és a ki
                     hiányzik belőle, az az enyém.
               </p>
               <p>
                  A szerzetest láthatólag bántja a hideg fogadás, belép a házba,
                     szétnéz, minden az, a mit utoljára látott, csak az özvegy fehér ágyteritőjében
                     veszi észre ismét a két fekete vonalat; akkor pedig csak egy volt.
               </p>
               <p>
                  Azok a fekete sávok valamit juttatnak eszébe és a nélkül, hogy
                     leülne, megkérdi az özvegytől:
               </p>
               <p>
                  - Ricza hol van?
               </p>
               <p>
                  - Mit akarsz azzal is?
               </p>
               <p>
                  Ez az „is” megüti a szerzetes fülét.
               </p>
               <p>
                  - Régen láttam, régen láttalak benneteket, látogatásotokra
                     jöttem.
               </p>
               <p>
                  - Riczát elküldtem az erdőbe vadrózsát szedni. A mult husvéton
                     elfogyott a rózsavize, a helyett akar főzni. Akarod látni? Nem mutatom meg. A
                     mult héten hogy üzented azokkal az uri katonákkal, mikor jösz, elküldtem
                     előled. Minek mutogattad uri voltodat azokkal a küldöttekkel? Katonák nem
                     voltak Ondódon soha!
               </p>
               <p>
                  - Én csak magam jöttem.
               </p>
               <p>
                  - Jól tetted: mert bezártam volna előled a kaput. Mig az özvegy
                     él, addig sógorainak nincs jussok az udvart járni, a házat lakni.
               </p>
               <p>
                  - Tudom, engemet is elutasitasz?
               </p>
               <p>
                  - Még nem.
               </p>
               <p>
                  - Mikor?
               </p>
               <p>
                  - Majd ha kiöntöm előtted haragomat.
               </p>
               <p>
                  - Nem tudtam, hogy haragszol reám, Rákhel. Megvallom, rosszul
                     esik, hogy Riczát elküldted előlem.
               </p>
               <p>
                  - Talán azt
                  
                     is
                  
                  el akarod vinni tőlem.
               </p>
               <p>
                  A szerzetes már sejtette az özvegy haragjának okát s megkérdé
                     tőle:
               </p>
               <p>
                  - Miért van-e kettős fekete vonal asztalteritődön,
                     ágyteritődön?
               </p>
               <p>
                  - Tudod te azt, Mózes. Elégeld meg a kettőt, ne kényszerits
                     harmadikat hozzá szőnöm. Az első az uramé, a te öcsédé, Ézsaiásé. Okom van
                     hinni, hogy őt is te hivtad a csatába, a hol elesett. A másik a fiamé, az én
                     kedves fiamé. Te hivtad el tőlem, te parancsoltad, én engedelmeskedtem, mert a
                     sógor intézkedik nálunk az özvegy asszony fia neveléséről. Elvetted örökre
                     tőlem, róla szól a második fekete vonal.
               </p>
               <p>
                  - Balga asszony, hiszen most is azért jöttem hozzád: segits
                     elhivni fiadat onnan, a hol van, add vissza nekem.
               </p>
               <p>
                  - Hol van Miklós?
               </p>
               <p>
                  - A harcztéren.
               </p>
               <p>
                  - Igen? Hallottam beszélni, hogy az emberek mindnyájan elmennek
                     katonának. Az ondódi gelencsérek, ha kiégetik edényeiket, ki hagyják aludni a
                     tűzet a hamvasokba, elmennek s azután őrtüzekre lesz szükségük. Az ondódiak is
                     készen vannak, mint mondják: Szimion szomszéd oda van régóta, lázitani a népet;
                     pedig sirba van már a féllába.
               </p>
               <p>
                  - Mint mondám: Miklós a harcztéren van.
               </p>
               <p>
                  - Jó helyt van ott?
               </p>
               <p>
                  - Vége, ott már nem jó helyt van.
               </p>
               <p>
                  - Elvetted tőlem s nem vigyáztál reá jól, lásd Mózes, milyen
                     gyönge vagy.
               </p>
               <p>
                  - Igazad van. Elvettem tőled; de vigyáztam rá s nagy embert, dicső
                     embert neveltem fiadból; de mikor érdemei jutalmában válogathatott volna,
                     eldobott magától mindent, megforditotta életpályáját. Lejött harczolni a magyar
                     szabadságért.
               </p>
               <p>
                  - Az apja is azért halt meg.
               </p>
               <p>
                  - Meghalni érte könnyü, de élve győzni érte nehéz, jó asszony.
                     Miklós megtalálta kulcsát a győzelemnek. Ösmerem őket, Iszály és Miklós győzni
                     fognak; de félek, hogy polgárvér folyhat. Ők nem támadják meg soha a testvért;
                     de őket megtámadhatják a testvérek: mert nagyok lesznek, a nép ereje óriás s
                     föltámad ellenük a féltékenység, az irigység.
               </p>
               <p>
                  - Félted őket?
               </p>
               <p>
                  - Másokat féltek tőlük, a kik botorul ellenségeikké válhatnak. A
                     szabadságharczból hiányzik az egység, a bécsi udvar mindenáron azon van, hogy
                     megszüntesse a lázadást és sokan elhagyják a képzelt nagyok közül a háromszinü
                     zászlót. Ha Miklósék megkezdik a néppel a szabadságharczot, ne gondold, hogy
                     elhuzódjam. Kijövök czellámból, odaállok elébök, mint a hogy megigértem, midőn
                     hozzám jöttek: azonban szeretném, ha felhagynának tervökkel, ebben légy
                     segitségemre, én nem mondhatom nekik ki e szót: ne tegyétek.
               </p>
               <p>
                  - Mit beszélsz, Mózes? hiszen én sohasem látom többé Miklóst,
                     azért is gyászolom. Hol találkozzam én vele? Azt sem tudom, hol jár. Ha
                     visszajönne kis falunkba, én, az özvegy asszony döntsem el az ország sorsát! Ne
                     kisértsd az Istent, Mózes. Szolgája vagy!
               </p>
               <p>
                  - Miklóst látni fogod. Rákóczitól jövök, és Miklósékkal
                     találkoztam az uton: menyasszonyáért megy. Hallod! Miklósnak mennyasszonya van,
                     Sie Ágnesnek hivják! Sie Lőrincznek, a Szabad Földek vajdájának a leánya. Szép
                     leány, Miklós nagyon szereti. - Ide hozza hozzád. Ide jön áldásodért, az ondódi
                     kis templomba, és készitheted részére a gyöngyös pártát, mit koszoruval cserél
                     föl. Iszály is feleségül veszi Riczát. Ez a másik nagy ember, ki régi szerelmét
                     megőrizte, mintha kőbe véste volna el.
               </p>
               <p>
                  Az özvegy asszony fejét rázta.
               </p>
               <p>
                  - Most már én kérlek, ne haragudj rám, Mózes; de nem hiszek
                     szavadnak. Oh! de örülök, ha fiam szeret, akkor él szive is! Hozza hozzám
                     menyasszonyát, fehér ágyat vetek neki mig ura oda jár, és ébren őrzöm, mig
                     alszik. Csak egyre ne számits, hogy visszatartsam fiamat, ha a haza
                     szabadságáért akar küzdeni. Ezt nem teszem. Menjen! áldásom kiséri. De nem jön
                     az, Mózes. Nem hiszek neked, mig előmbe nem jösz vele együtt. Bárcsak láthatnám
                     egy pillanatra. Az volna életem legboldogabb pillanata, midőn az elveszett fiu
                     helyett, a férfiut látnám haza jönni az ősi házba. Talán megrepedne szivem nagy
                     gyönyörüségében... Menj, hozd elő, Mózes. Százszor csókolom érette kezed.
               </p>
               <p>
                  A szerzetes bódultan hagyta magára az özvegy asszonyt, mert az
                     anyai szeretetnek is vannak határai és a hatalom nem mindenben hatalom.
               </p>
               <p>
                  Miklósék elé indult, azt hivén, hogy ekkorra hazatérőben
                     vannak.
               </p>
               <p>
                  A két jó barát sietett. Legyen idejök egybekelésök után egy pár
                     hét boldogságára a feleség kebelén, feledve addig minden mást.
               </p>
               <p>
                  Sie Lőrincz csatlakozott hozzájuk hat jó lovassal, kik rendesen
                     kisérték utjában.
               </p>
               <p>
                  Iszály pedig apját, az öreg Szimiont haza küldte: készüljön ő is a
                     menyegzőhöz.
               </p>
               <p>
                  Korn apót értesitették, és Sie Ágnessel együtt Pozsonynál várta
                     őket.
               </p>
               <p>
                  Korn apó szinte fényüzővé vált. Abban az időben még igen nagy
                     értéke volt a diszes hintónak, különösen a milyet Korn apó vásárolt, melynek
                     első és hátulsó rugói fölfogva ingatták a hintó szekrényét.
               </p>
               <p>
                  Hat szürke ló volt elébe fogva, s benne Sie Ágnes ült Kornné
                     asszonysággal és leányával. Korn, vejével másik hintón érkezett.
               </p>
               <p>
                  Az öreg Borbála is elküldte koszoruját és azt mondá Korn
                     apónak:
               </p>
               <p>
                  - Korn ur, ha kezembe volna a boldogság szelenczéje, koszorummal
                     együtt küldeném.
               </p>
               <p>
                  Utjokban semmi akadályra nem találtak, az ellenségeskedés más
                     részeken folyt ez időben. Beregi Miklós hevesen átölelte menyasszonyát.
               </p>
               <p>
                  - Visszajöttem hozzád, Ágnes. Most ujra megkérlek apádtól.
               </p>
               <p>
                  Sie Lőrincz szótlanul intett fejével, az ő beleegyezése többé nem
                     szükséges.
               </p>
               <p>
                  Kornné asszonyságék visszatértek a határról. Korn apó pedig
                     duzzogott, mert a díszhintót vissza kellett küldenie, mint a hosszu útra
                     alkalmatlant.
               </p>
               <p>
                  Azt hitték: Korn apó is visszamegy és a válást tőle tartották
                     legkinosabbnak, és midőn Miklós e szavakkal fordult hozzá:
               </p>
               <p>
                  - Jóságáért kevés a köszönetem; - nagyon meglepte őket annak
                     felelete:
               </p>
               <p>
                  - Nem férnék én el falujokban mig egymásé lesznek? Nem engedheti
                     meg, hogy édes anyjának, Iszály ur menyasszonyának én vihessem a kedves hirt:
                     jönnek!
               </p>
               <p>
                  Mindnyájan megölelték a becsületes embert, Sie Ágnes
                     megcsókolta.
               </p>
               <p>
                  Korn apó simára borotvált arcza elfehéredett a csókra, nagy
                     jutalom volt az!
               </p>
               <p>
                  - Leányasszony - mondá - nekem lehetős csunya ábrázatom, magának
                     nagy szive van.
               </p>
               <p>
                  Korn apó sohasem ült lovon és egyik hintón kisérhette őket.
               </p>
               <p>
                  - Ne itéljenek meg uraim - magyarázá. - Mindig a magam lábán
                     jártam és a hintóban talán a leányasszonynak is kényelmesebb lesz.
               </p>
               <p>
                  Beregi Miklós sohasem töltött életében oly boldog napokat, mint ez
                     útban. Iszály is madárszárnyakon szeretett volna repülni hazafelé.
               </p>
               <p>
                  A boldogság kettős volt: szerelme végre valósul, melynek
                     valósulását eddig sem igen akadályozták, legalább mióta Sie Ágnest először
                     feleségül kérte.
               </p>
               <p>
                  De a szó kötelességévé tette, hogy ott legyen a magyar
                     harcztéren.
               </p>
               <p>
                  Beregi Miklós terveinek keresztülvitelébe bevonta Iszályt is.
               </p>
               <p>
                  Óriás tervének kiszivárgott a hire. Az előre sejtett dicső siker
                     felköltötte az irigység szikráját, megindult ellenök az ellenkezés.
               </p>
               <p>
                  Az ellenkezést Bécsből szitották legállhatatosabban, ott jól
                     ösmerték a szereplő egyének gyöngéit, és a békességet, - el kell ösmernünk - ez
                     egyszer őszintén óhajtották.
               </p>
               <p>
                  A császár maga is a becsületes békére törekedett, Lipót utolsó
                     tanácsa, ugy látszott, mélyebb nyomokat hagyott maga után.
               </p>
               <p>
                  Gyötrelmes ijedtség szállta meg a kormánytanácsot, midőn Beregi
                     Miklós tervéről értesültek.
               </p>
               <p>
                  Magyarország teljes erejét, megütni is gyönge volt Ausztria, arra,
                     hogy legyőzzék, nem is gondoltak.
               </p>
               <p>
                  Idegen állam segitségére nem számithattak. Lipót szétterjesztette
                     hatalmát, a többi államok érdekei ellentétben voltak terjeszkedésével.
               </p>
               <p>
                  A törököt nem hivhatta segitségül a keresztény fejedelem; de
                     eltérve a századokon követett szokástól, Rákóczi sem hivta.
               </p>
               <p>
                  Rákóczinál a németujhelyi börtönből való szabadulása előzményeiben
                     találjuk ennek kulcsát. Mózes atya előkészitette szabadulását; de közte és
                     Rákóczi között megegyezés jött létre, hogy Magyarország szabadságharczában a
                     félholdas lobogók nem lesznek láthatók.
               </p>
               <p>
                  Rákóczi megtartotta fogadalmát. Nagy volt szivében és akaratában,
                     vadságra képtelen; a vadság pedig az, mi a hóditókat alakitja. A nemzet szive
                     magához ölelte és annak nemes czéljai őtet hóditották meg. Szabadsághős akart
                     lenni, nem király, nem fejedelem. E két utóbbit elérte, ez nem volt veszedelmes
                     a bécsi kormány előtt, de Beregi Miklós terve rémületet keltett, mert ezzel
                     Rákóczi szabadsághős leend és nem képzelt király, ereje szétterül, a győzelem
                     övé lesz, vele a korona is.
               </p>
               <p>
                  Olyan harczba nőtt hősök, mint Beregi Miklós és Dragan Iszály, úgy
                     vezetnek hadat, mint a legkiválóbb hadvezérek, s hozzáférniök ajánlatokkal
                     lehetetlen, mert egyszerüek, kérgesek mint a harczi szablyák vasa... És mit
                     tehetnek azok?!
               </p>
               <p>
                  A császár Mózes atyában bizott, ki békeajánlatait Rákóczihoz
                     vitte, kormánytanácsa a megvesztegethető magyar urakban; de a szereplők között
                     ez ideig olyan nem találkozott.
               </p>
               <p>
                  A kormánytanács főmegbizottjai Erdélyben, Kéri gróf, a figyelő
                     szakasz egykori tagja és Pumilló gróf volt; de ez utóbbi inkább seregénél
                     tartózkodott.
               </p>
               <p>
                  Minden kitüntetés és jutalom meg volt igérve számukra, ha az
                     általános fölkelést megakadályozhatják, és megigérték a császár bocsánatának
                     kieszközlését is.
               </p>
               <p>
                  Kéri sok irányban működött, és sokféle alakban.
               </p>
               <p>
                  Ott volt, mikor Mózes atya Rákóczihoz érkezett a császár
                     megbízásával, s feltünt előtte midőn később Mózes atya kiséretét látva, a
                     szerzetes nem volt sehol.
               </p>
               <p>
                  Szimatolt és követte nyomát.
               </p>
               <p>
                  De a szerzetest nem érte utól.
               </p>
               <p>
                  A nyom a kettős faluig vezetett és pórnak öltözve szökött be
                     Ondódra.
               </p>
               <p>
                  Minden kis falu, egy száj.
               </p>
               <p>
                  Az öreg Szimion otthon volt már és családjával igy tudatá az
                     örömhirt:
               </p>
               <p>
                  - Véta, Irina! legszebb ruhátokat öltsétek magatokra. Iszály
                     bátyátok haza jön.
               </p>
               <p>
                  A két menyecske átfutott Ondódra, Riczához. Száz meg száz csók
                     között beszélve, mily örömmel várják. Marad csókból Iszálynak is; ők csak a
                     testvért várják, s nem törődnek vele, ha a régi, kecskepásztor ruhájában jön is
                     haza.
               </p>
               <p>
                  Ricza sem gondolkozott másképpen.
               </p>
               <p>
                  Egy óra mulva tudta mindegyik falu népe jövetelüket. A férfiak oda
                     voltak a háromezer székely között és tudták, mi légyen a két hazatérő.
               </p>
               <p>
                  Érkezésök ünnepjök lesz. Visznek elébük akkor nap égetett tányéron
                     székely pogácsát, mint a hogy hajdani könyvek irnak a főnök fogadásáról. A
                     templomokat fenyő ágak ékesitik, az utat kirakják puha, erdei mohával. A kun
                     vajda leányának minden asszony ád vásznából, a legények csinálnak még egy
                     dúczot az öreg asszony udvarára, abba minden leány visz egy pár fehér galambot.
                     Szivesen várják. Haza hozza őket az ősi forrás vizének íze. Csak jöjjenek.
               </p>
               <p>
                  Kéri megtudott mindent, még azokat is, mire legkevésbbé
                     számitott.
               </p>
               <p>
                  Mózes atya mehetett utján, nem törődött vele, hogy utját téveszté
                     s nem találkozik öcscsével, csak azok jöjjenek!
               </p>
               <p>
                  Pumilló a Barczaságon huzódott meg, közel volt, alig egy napi járó
                     földre.
               </p>
               <p>
                  Három ló dűlt ki Kéri alól; de fél nap alatt oda ért.
               </p>
               <p>
                  Pumilló, Kéri szavait hallva, reszketett az örömtől. Csak
                     jőjjenek!
               </p>
               <p>
                  Rajta ütnek a falun és elfoglalják; a faluk lakosai
                     fegyvertelenek. Egy nagyobb csapat megrohanja az özvegy asszony házát, másik az
                     öreg Szimionét és elfogják a rettegett férfiakat.
               </p>
               <p>
                  Kéri fejét rázta, az ő ravasz elméje élesebb volt az olaszénál,
                     kit a boszu gyönyöre valóságos kéjelgésbe hozott.
               </p>
               <p>
                  A faluk tövénél erdő kezdődik, és a székely gyorsszemü, mint a
                     sas. Ha az erdőbe beveheti magát, ott tovább üldözni nem lehet.
               </p>
               <p>
                  Az erdők ostrománál megmozdulnak a hegyek, szikladarabok
                     hengerednek a támadókra s jaj annak, ki elébe akad.
               </p>
               <p>
                  De az elfogás a falu hágóján tul sikerrel történhetik. Az a nagy
                     hegy, mely északról eltakarja ormótlan gyomrával a völgyet, függönyéül szolgál
                     a sikernek. Negyven választott katonával kényelmesen végeznék, csak
                     jőjjenek!
               </p>
               <p>
                  Kéri tervét Pumilló mindenben helyeselte.
               </p>
               <p>
                  - A jövő a miénk! kiáltottak föl.
               </p>
               <p>
                  Beregi Miklós és Iszály, midőn a hegyháthoz értek, mely falujokat
                     takarta előlük, kucsmájukat levéve üdvözölték a szülőföld határát.
               </p>
               <p>
                  A tekervényes keskeny út látszott a hegyen, a hol kólyájuk,
                     idomtalan kerekein ezelőtt huszonnyolcz évvel leforgott.
               </p>
               <p>
                  - Itthon vagyunk, jó Korn apó, vigye előre kézcsókomat édes
                     anyámnak.
               </p>
               <p>
                  - Vigye el ölelésemet édes apámnak.
               </p>
               <p>
                  Korn apó elérzékenyülve válaszolt a két férfiunak:
               </p>
               <p>
                  - Magam kértem e megtiszteltetést, de higyjék meg, nehezen válok.
                     Lelkem mindenkor szeretettel volt eltelve irányukban.
               </p>
               <p>
                  A hintó vitte Korn apót, nemsokára tul volt a hegytetőn.
               </p>
               <p>
                  Ugyanekkor látták, mint rohan feléjük egy lovas csapat.
               </p>
               <p>
                  Pumillóék késtek, s ha az utasok nem várnak arra, mig Korn apó a
                     faluba érkezik, ekkorra tul vannak a hegyen.
               </p>
               <p>
                  Beregi Miklós magához ölelte menyasszonyát.
               </p>
               <p>
                  - Ágnes! Ezek elleneink, menj, siess édes anyámhoz, két lovas oda
                     kisér.
               </p>
               <p>
                  A leány melegebben adta vissza az ölelést, és ijedten rebegé:
               </p>
               <p>
                  - Azt mondád: sohasem hagysz el többé. Veled maradok.
               </p>
               <p>
                  A vasember e szóra megkövülve érzé tagjait.
               </p>
               <p>
                  Kéri ért hozzájuk először.
               </p>
               <p>
                  - Adjátok meg magatokat, - kiáltá - a császár nevében szólok.
               </p>
               <p>
                  - Oh, te hazug gazember, - riadt föl Miklós, - te a császár
                     nevében beszélsz, ki kerül mint a bélpoklost. Várj. Te gyáva vagy, még el
                     találsz futni.
               </p>
               <p>
                  Előkapta pisztolyát és lőtt: Kéri sóhaj nélkül bukott le
                     lováról.
               </p>
               <p>
                  Sie Lőrincz Miklóshoz ugratott.
               </p>
               <p>
                  - Fiam, engedd meg, hogy igy szólitsalak. Áldott a kezed, melylyel
                     a Szabad Földek egyik hóhérát lelőtted.
               </p>
               <p>
                  Mindnyájan lovon ültek, Sie Ágnes is, ki leginkább igy jött
                     velük.
               </p>
               <p>
                  Hátuk mögött alacsony hegybástya volt, sötét kiálló köveivel, a
                     milyenek a kőhegyek tövén majdnem mindenütt alakultak s olyanok, mintha
                     emberkéz akart volna kaput nyitni a hegyen.
               </p>
               <p>
                  A kis csapat oda állott. Még négy lovas volt velük Sie Lőrincz
                     kiséretéből és Miklóst menyasszonyával együtt fedezték.
               </p>
               <p>
                  Iszály azt mondá Miklósnak:
               </p>
               <p>
                  - Ha elesem, vidd e száraz havasi rózsát Riczának, ő adta nekem
                     édes anyja tudta nélkül. Azóta őrzöm.
               </p>
               <p>
                  Az boszusan mordult rá:
               </p>
               <p>
                  - Eh! Mit beszélsz? Pumilló Teobald és mi!
               </p>
               <p>
                  - Te csak nem maradsz itt! - kiáltott Iszály vissza.
               </p>
               <p>
                  - Mit tennék mást?
               </p>
               <p>
                  - És menyasszonyod?
               </p>
               <p>
                  Beregi Miklós mély szomorusággal nézett rá, rettegett a kéréstől,
                     ha az távozásra szólitaná az ujabb intés után.
               </p>
               <p>
                  Sie Ágnes áthajolt vőlegényéhez és szerelmes hangon kéré:
               </p>
               <p>
                  - Ugy-e nem küldesz el? Te is itt maradsz. Bár ott lettél volna,
                     mikor megölték édes anyámat és kis öcsémet. Eszedbe jut? A ki nádparipán
                     lovagolt.
               </p>
               <p>
                  Miklós szótlanul emelé ki a nyeregből magához, aztán leszállt
                     lováról és csókokkal halmozá el a kedves ajkakat.
               </p>
               <p>
                  Nyolcz lovas vetette rájuk magát, a dühödt nyargalás lökésének
                     erejével.
               </p>
               <p>
                  Iszályék, hatan dobták vissza a természetes erő sulyát. Ez volt a
                     legnehezebb.
               </p>
               <p>
                  A többi csak a megszokott lovasharcz a tulerővel szemben.
               </p>
               <p>
                  Miklós alig harczolt, a ki őt megtámadta, az gyors halált halt.
                     Egy ütés, mint a villám csapva, visszarobbantotta a lovat, egy roppant szúrás a
                     lovast teritette le.
               </p>
               <p>
                  Iszály ugy harczolt, mint az ősmesék lovagja. Kardja villanása,
                     kardja suhogása: a halál intése, a halál beszédje volt.
               </p>
               <p>
                  Pumilló rémülve látta a nagy embereket. Sokat hallott ő arról a
                     két hősről a tábortüzek mellett, akkor kételkedett, most látta bennök a
                     valót.
               </p>
               <p>
                  Tiz emberét leszállitotta a lóról.
               </p>
               <p>
                  A négy lovasból már csak kettő ült nyeregben, a Szabad Földek
                     vajdája vérzett.
               </p>
               <p>
                  Az ellenfél száma leapadt s a számarány néhány csapás után
                     kiegyenül. A négy hős egymáshoz simulva harczol, Iszály egy helyett, két
                     ellenfelét vágja le.
               </p>
               <p>
                  Egy percz még és tiszta lesz előttük a térség.
               </p>
               <p>
                  Pumilló ordit, a puskák kovái szikrákat vágnak a serpenyőbe és a
                     lövések döreje rekedt hangokban verődik a sziklák oldalairól vissza.
               </p>
               <p>
                  A négy hős együtt hanyatlott le, egyetlen sóhaj nélkül.
               </p>
               <p>
                  Miklós megfagyva minden indulatában nézett rájuk. E pillanatban
                     azoké volt szive, figyelme.
               </p>
               <p>
                  Meg sem látta, hogy Pumilló támadja meg katonáival.
               </p>
               <p>
                  Egyszerre négy kard irányul mellének, egy ölelést érzett, egy éles
                     sikolyt hallott.
               </p>
               <p>
                  A Szabad Földek leánya fölfogta a hideg aczélok halált osztó
                     szurását szerelme férfiáról.
               </p>
               <p>
                  A vasembert, a csodált hőst, egy gyönge leány védte meg.
               </p>
               <p>
                  A mi azután történt, Beregi Miklós aligha látta véres
                     könyüitől.
               </p>
               <p>
                  Mit ért diadala, mit ért, hogy az utolsó Pumilló hörögve omlott
                     össze előtte?
               </p>
               <p>
                  Hiába gázolt ellenei vérében, ott voltak az ő halottjai is.
               </p>
               <p>
                  Közötte a menyasszony, ki érte dobta el ifju életét.
               </p>
               <p>
                  Rettenetes tudat, hogy a galamb óvta az oroszlánt.
               </p>
               <p>
                  Ennek tudását szive soha meg nem tűri.
               </p>
               <p>
                  Bécs, Buda, Zenta, a Jász sík, és a többi nagy nap dicsősége fölé,
                     e leány hőslelke magasult.
               </p>
               <p>
                  Nagyon szerethette az a leány.
               </p>
               <p>
                  Nagy lett előtte ez a név: Sie Ágnes.
               </p>
               <p>
                  - Iszály! Zrinyi János! vitéz vajda!
               </p>
               <p>
                  Azok nem felelnek hivására.
               </p>
               <p>
                  Oda ment menyasszonyához. Nézte, mint hamvad el arczának hervadóan
                     is tündöklő fénye, szépsége, virága.
               </p>
               <p>
                  Megvillant jó aczéla még egyszer kezében, átjárta égő szivét, az
                     már ugy sem fájt.
               </p>
               <p>
                  
               </p>
            </div>
            <div type="chapter">
               <head>
                  Befejezése a történetnek.
               </head>
               <p>
                  Az özvegy asszony ledobta két fekete vonalu ágyteritőjét, mély
                     fekete harát teritett a helyére, a milyen gyász szivében lakozott ezután.
               </p>
               <p>
                  Az öreg Szimion mindennap meglátogatta s ugy szeretett volna
                     beszélni hallott hőstettekről, de nem beszélt soha. A seb, nehéz fájdalomban
                     emésztett.
               </p>
               <p>
                  Véta, Irina vigasztalták Riczát, ők boldogok volnának, de az
                     minden vigasztaló szót azzal utasit el:
               </p>
               <p>
                  - Sírok kertésze lettem.
               </p>
               <p>
                  Mózes atya az elesett két hősnek fejfáról gondoskodott. A fejfa
                     tartós. A hegyek völgyeiben, a Tisza-Duna mentén, a Száva táján ma is ismerik.
                     A fejfa egy hősköltemény s elbeszéli azok tetteit; a költeményből, miután mi is
                     tanultuk édes anyánktól, eszünkbe jut ez a néhány sor:
               </p>
               <p>
                  Sziveikben tenger szeretettel.
               </p>
               <p>
                  * * *
               </p>
               <p>
                  Beregi Miklós és a jó Iszály halálhirére kialudtak az őrtüzek
                     mindenfelé, hol a nép honszerelme világolt.
               </p>
               <p>
                  Rákóczinak vele kialudt szerencsecsillaga.
               </p>
               <p>
                  A nemzet virága vítta a csatát, de arról a fáról, melyen amaz ékes
                     virág termett, le volt tépve a gyökér.
               </p>
               <p>
                  Elbukott a szabadságharcz, Rákóczi a képzelt királyok sorába
                     jutott nagy szivével, bánatos emlékével, mert a nemzet virága nem értette meg
                     nemes czéljait.
               </p>
               <p>
                  Mert csak a képzelet teremtett magyar királyokat a magyar nép
                     előtt Mátyás óta. Igazabban: nemzeti hősök valának azok s köztük a legnagyobb
                     Rákóczi Ferencz.
               </p>
               <p>
                  Mikor e szabadságharcz képét egy gyürübe foglaltuk, s a gyürü
                     végtelenségét átvágtuk a küzdő nemzettel, az egyik végének tövében ott volt a
                     Szabad Földek riadó csatája: a másik végének tövébe oda tüzte később a való, a
                     marosvásárhelyi fejedelemválasztó gyülés rossz törvényét s ez lett bús temetője
                     a félerővel folytatott szabadságharcznak.
               </p>
               <p>
                  A Szabad Földek bátor kitörése részökre komoly tiszteletet
                     szerzett. Sie Lőrincz szabadságfája leereszté gyökerét mélyen, a gazdag
                     széntelevénybe, és Rákóczi bukása után már egy évvel, 1714-ben megszünt
                     jobbágyi állapotuk.
               </p>
               <p>
                  A hosszu harczok után a nemzetnek roppant pihenőre volt
                     szüksége.
               </p>
               <p>
                  Népe meg volt fogyva, mégis fölépültek a falvak, a róna kövér
                     füvet hozott, telve virágerdővel.
               </p>
               <p>
                  Igaza volt a becsületes Kornnak, midőn lelkében örökös
                     szomorusággal visszatért házába és a látott nagy példák hatása alatt igy
                     szólt:
               </p>
               <p>
                  - Mig a magyar hazában föld terűl, addig e földön a magyar
                     él.
               </p>
               <p>
                  (Vége.)
               </p>
            </div>
         </div>
      </body>
  </text>
</TEI>
