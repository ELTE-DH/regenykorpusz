<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU07060" xml:lang="hu">
    <teiHeader>
        <fileDesc>
            <titleStmt>
                <title>Jókai</title>
                <author ref="viaf:65619458">Szini Gyula (1876-1932)</author>
                <respStmt>
                    <resp>ELTeC conversion</resp>
                    <name>Palkó Gábor<ref target="https://viaf.org/viaf/65989506"/>
                    </name>
                    <name>Fellegi Zsófia</name>
                    <name>Bajzát Tímea Borbála</name>
                </respStmt>
            </titleStmt>
            <extent>
                <measure unit="words">47610</measure>
                <measure unit="pages">128</measure>
                <measure unit="vols">1</measure>
            </extent>
            <publicationStmt>
                <p>Published as part of ELTeC</p>
            </publicationStmt>
            <sourceDesc>
                <bibl type="digitalSource">
                    <title>Jókai</title>
                    <date>2009-12-29</date>
                    <publisher>Magyar Elektronikus Könyvtárért Egyesület</publisher>
                    <ref target="https://mek.oszk.hu/07000/07060"/>
                    
                    <respStmt>
                        <resp>Original Electronic Edition</resp>      
                        <name>Ungvári Tamás</name>
                        <name>Varjú Mária</name>
                        <name>Kiss András</name>
                    </respStmt>
                </bibl>
                <bibl type="printSource">
                    <title>Jókai</title>
                    <author>Szini Gyula</author>
                    <pubPlace>Budapest</pubPlace>
                    <publisher>Genius</publisher>
                    <date>1928</date>
                    <ref target="https://mek.oszk.hu/07000/07060"/>
                </bibl>
                <bibl type="firstEdition">
                    <title>Jókai</title>
                    <author>Szini Gyula</author>
                    <date>1925</date>
                </bibl>
            </sourceDesc>
        </fileDesc>
        <encodingDesc n="eltec-0">
            <p/>
        </encodingDesc>
        <profileDesc>
            <langUsage>
                <language ident="hu">Hungarian</language>
            </langUsage>
            <textDesc>
                <authorGender xmlns="http://distantreading.net/eltec/ns" key="M"/>
                <size xmlns="http://distantreading.net/eltec/ns" key="short"/>
                <canonicity xmlns="http://distantreading.net/eltec/ns" key="high"/>
                <timeSlot xmlns="http://distantreading.net/eltec/ns" key="T5"/>
            </textDesc>
        </profileDesc>
        <revisionDesc>
            <change when="2021-07-27"/>
        </revisionDesc>
    </teiHeader>
    <text>
        <body>
            <div type="chapter">
                <head>I. Rév-Komárom.</head>
                <p> E város magával méltán kérkedhetik,</p>
                <p> Vele régiségben kevés mérkőzhetik.</p>
                <p>Az 1830-iki révkomáromi</p>
                <p> kalendáriumból.</p>
                <p> Egyszer volt, hol nem volt, a Duna legnagyobb szigetén, a Csallóközben egy
                    város, amelyre rámosolygott a szerencse. Rév-Komáromnak hívták. Jelentőségét
                    semmi se bizonyítja jobban, mint hogy országraszóló hires kalendáriomot nyomtak
                    benne, ami annál nagyobb szó, mert az országban abban az időben nagy, népes
                    területek voltak, ahol a naptár volt az egyeden nyom­tatvány, amelyért a betűre
                    szomjas emberek pénzt is adtak.</p>
                <p>Református családok polcán két nélkülözhetetlen könyvet találunk ebben a korban:
                    a bőrbe kötött kapcsos bibliát, amely apáról fiura szállt és amelynek végébe a
                    könyvkötő rendszerint néhány üres oldalt illesztett, hogy a család nevezetesebb
                    eseményeit, mint születéseket, eskü­vő­ket, elhalálozásokat, stb. föl lehessen
                    jegyezni; és a kalendáriomot, amelynek minden hó­nap­jához üres lapok voltak
                    fűzve, hogy oda lehessen fölírni a borjak, malacok, stb. sza­porodását, az
                    ezüst­nemüben beállott hiányokat, az interesre kiadott pénzt, a napszámosoknak
                    kifizetett bért, stb. A naptárnak tehát olyan fontossága volt, mint kereskedő
                    életében a fő­könyv­nek és évről-évre eltették.</p>
                <p>A révkomáromi kalendáriom az Úrnak ezernyolcszázhuszonötödikévét tartotta számon,
                    amikor nemes, nemzetes és vitézlő ásvai Jókay József úr, aki Rév-Komáromban az
                    «árvák atyja» volt, a kapcsos biblia egyik hátulsó levelére följegyezhette, hogy
                    február 18-ánfiu­gyer­meke született, aki a keresztségben (február 20) a
                    Móricnevet kapta. Ez a név nem véletlenül és nem valami családi hagyományként
                    került az anyakönyvbe. Jókay József, az újszülött apja minden szépért és jóért
                    lelkesülő «széplélek» volt és álmainak hőse a kalandos életű kamcsatkai utazó,
                    gróf Benyovszky Móric volt. Ennek a névnek a mult század elején olyan csodálatos
                    varázsa volt, hogy egy csomó újszülött fiugyermeknek adták egy egész életre
                    szóló emlékül a Móric nevet.</p>
                <p>A ház, amelyben a Móric nevű gyermek megszületett, a Katz-ház nevet viseli, de
                    nevezik a «néma ház»-nak is, mert nincsenek utcára nyíló ablakai. A
                    vallásüldözések korában a hitükhöz ragaszkodó kálvinisták építették ilyen
                    némának és vaknak a házat, hogy az utcáról leselkedő szemek és rosszindulatok ne
                    zavarják egyszerű istentiszteletüket, amely imából, biblia­magya­rázatból és
                    zsoltáréneklésből áll. Az ilyen ház természetesen nincs a város szivében, hanem
                    kissé távolabb, a Vármegyeház-utcában.</p>
                <p>A házban keresztelőre készülnek. A komámasszonyok, akik a rokonságból valók,
                    sütnek-főznek. Tuba Lidia halpaprikást készít, amelynek módját a komáromi
                    halászoktól tanulta. És mialatt tésztát gyúrnak, vagy a keresztelőkalácsba való
                    mazsolát édesítik tejjel, megbeszélik az újszülött csodálatos érkezését.</p>
                <p>- Olyan fekete volt a lelkem, mint a szerecsengyerek, mikor a világra jött, mert
                    a köldökzsinór a nyaka köré csavarodott. Hajszálon múlt az élete. No, de
                    legalább burokban született.</p>
                <p>- Fabatkát se adtam volna életéért - mondja egy tapasztalt asszonyság. - Szegény
                    Mária, az anyja, már az előző gyermekeivel is sokat szenvedett. Mind a kettő fiu
                    volt, mind a kettőt Lajosnak keresztelték és mind a kettő korán elhalt. Ezt az
                    új porontyot is Lajosnak akarták nevezni, mondtam nekik: az istenért, ne tegyék,
                    mert ez bajt hoz. Erre aztán apja kívánságára Móricnak keresztelte meg ma reggel
                    Csepy Mihály tiszteletes uram. Móric! Miféle név!</p>
                <p>Alighogy ezt mondta, beállított a tornácra Móricz György uram, komáromi
                    szekeresgazda, fekete ünneplőben, amelyet ezüstgombok és filigrán ezüstlánc
                    díszített és a komáromi Móriczok nevében, akik mind szekeresgazdák,
                    bejelentette, hogy nagy tisztességnek tekintik, hogy az ő nevükre keresztelték
                    meg a kisdedet és ezt meg is fogják hálálni. Nem üres szó a komáromi
                    szekeresgazda ígérete és később, amikor Jókayék házat építettek, valamennyi
                    Móricz három-háromnapi fuvart vállalt ingyen a házépítésnél.</p>
                <p>Az egyik komámasszony most így szól:</p>
                <p>- Tudjátok-e, mit jósolt egy cigányasszony Jókaynénak? Ez akkor volt, mikor Pulay
                    Mária még csak menyasszonya volt Józsefnek, aki mint inzurgens harcolt a
                    franciák ellen.</p>
                <p>«A te vőlegényed mostan vitézkedik - mondta a cigányasszony -, de nem hal meg,
                    hazakerül, hanem azért ez a könyv is (Mária a kertben épp könyvet olvasott)
                    megszáll téged: akárhová eldugod, kinő a földből, nagy fa lesz belőle, akinek
                    minden ágán csupa könyv terem majd, mint vadkörtefán a vackor.»</p>
                <p>És míg a komámasszonyok így váltják a szapora szót a konyhán, benn az
                    ágyasszobában egy halovány asszony fekszik az ágyban és gyönge kezével ringatja
                    a bölcsőt, amely mellette két oszlopra van fölfüggesztve és amelyben egy
                    szőkehajú, kékszemű csecsemő nyöszörög alig hallhatón.</p>
                <p>Tekintélyes, masszív, empire-stílű bútorok díszítik a szobát és a sublóton
                    alabástrom-oszlopos bronzóra ketyeg. Halkan kinyílik az ajtó és belép egy
                    körülbelül negyvenötéves, szőke, szelíd­arcú, kékszemű férfi, aki még az ajtón
                    kívül elbúcsuztatta a befonthajú paraszt atyafit, aki valami árvaszéki ügyben
                    kereste föl. Az ágyhoz lép halkan, a halovány asszony fölé borul, meg­csókolja,
                    aztán még halkabban a bölcső fölé hajol és boldogsággal, könnyel a hangjában
                    mondja:</p>
                <p>- Mit csinál a mi fészekfentőnk?
                </p>
                <p>Ez a két ember, aki ebben a halkan ketyegő szobában egy harmadik fölött egymásra
                    borul, külön figyelmünkre méltó, ha egyébért nem, azért, mert ők a szülei Jókai
                    Mórnak.</p>
                <p>A költő apja szelíd, jólelkű, merengő ember, aki szülei akaratából az ügyvédi
                    pályára készült, amelyen mindig teher a puha szív. Fel is kopott volna az álla
                    mint fiskálisnak, ha nincsenek befolyásos rokonai, akik hivatalba segítették. Ő
                    is, felesége is kiterjedt, előkelő rokonsággal dicsekedhetik, akik közt a
                    Beöthyek, Fogthűyek, Konkoly-Thegék, Tubák Komárom város és vármegye
                    hatalmasságai közé tartoznak. Az ügyvédből árvaszéki hivatalnokot csinálnak,
                    aki­nek évi kétszázötven forint fizetése van, ami akkor nem megvetni való
                    jövedelem, ha hozzá öröklött vagyona van az embernek és a felesége is hozott
                    valamit a házhoz.</p>
                <p>Ez a Jókay József alapjában véve boldog, sorstól elkényeztetett ember. Hiszen ami
                    akaraterő, tevékenység, kezdeményezés hiányzik belőle, annál inkább megvan
                    feleségében, Pulay Máriában. Amit a magyar «kardos menyecské»-nek nevez, ebben
                    az asszonyban hatványo­zottan van meg. Környezetében «vicispán»-nak nevezik
                    ellentmondást nem tűrő erélye miatt. Ő sarkalja álmodozó urát tettekre, ő tartja
                    rendben a házat és a gazdaságot, ő vigyáz azok körmeire, akik minden
                    fölcseperedő, gazdagodó házban résen vannak, hogy szétvigyék, el­lopják azt,
                    amit mások szorgalommal gyüjtenek. A ház sárkánya, éltető lelke, tengelye, mert
                    körülötte forog minden.</p>
                <p>Afféle látszólag egyenetlen házasság ez, amit cikornyátlan paraszti nyelven így
                    jellemeznek: kardos asszony - pipogya férj. De néha épp ezek a házasságok a
                    legboldogabbak és leg­szeren­csésebbek, mert a házasfelek jellemei valahogy
                    kiegészítik egymást. A harmóniát pedig az biztosítja, hogy az egyik uralkodik, a
                    másik engedelmeskedik.</p>
                <p>Igaz, hogy a szerepek meg vannak cserélve: itt az asszony férfias, a férj pedig
                    nőies lélek. Itt a férjnek vannak olyan kósza ábrándjai, amilyeneket más
                    házasságban az asszonyok szoktak táplálni: költő vagy festő szeretne lenni, de
                    mindegyik művészetben csak dilettáns és kény­telen az «irodalmi gentleman»
                    szerepére szorítkozni, színészeket és írókat pártol, ahogy és ahol lehet, szép
                    verseket másol le füzetekbe kalligrafikusan és saját rajzaival cirádázza őket.
                    És álmainak hőse gróf Benyovszky Móric, a kalandok és tettekhőse.</p>
                <p>Ennek a házasságnak vegyi összetétele azért érdekel bennünket, mert sok
                    tekintetben ma­gyarázatát adja annak a bonyolult jelenségnek, aki ott ring
                    mellettük a bölcsőben és azzal az ártatlansággal alszik, amely mintha egy más
                    világé volna, mint a miénk.</p>
                <p>És mi lenne, ha egy nemtő, aki a jövőbe lát, odalopakodnék most a bölcső mellé és
                    az egy­szerű embereknek fölfedné a jövendőt? El se hinnék neki, meg se értenék,
                    ha így szólna hozzájuk:</p>
                <p>«Nagy ember lesz a fiatokból. A cigányasszony igazat jósolt. Mesetermő fa lesz,
                    mire Jókai Mórnak fogják hívni, mert jön egy kor, amiről ti nem is álmodtok,
                    amikor a nemesemberek le fogják vetni predikátumukat és ipszilonjukat. 1848:
                    tüzes betükkel látom írva a jövendők viharos egére.</p>
                <p>«Fiad, asszony, történelmet fog csinálni, világokat fog mozgatni. Erős és erélyes
                    lesz, mint te, Pulay Mária. De belül szelíd és pulya lesz, mint az apja. És
                    ezért sok keserűség, csalódás fogja érni. De vigasztalásul, jóra forduló átkul
                    megkapja majd a ,szézám’-ot, amellyel a mese asztala akkor terül meg előtte,
                    amikor csak akarja és oly bőven, dúsan, ahogy ezt ebben a szegény országban még
                    nem látták.</p>
                <p>«Nagy ember lesz a fiadból, Mária. Fejedelmek barátja lesz, amiről te álmodol. És
                    művész lesz, amiről férjed álmodik, de még álmában se tud felröppenni oda, ahová
                    fia diadalmasan fog fölszállni, mert ez a ti fészekfentőtök olyan táltos, aki
                    megvalósít apai és anyai ági minden álmot; de hát ti ezt nem értitek meg.»</p>
                <p>Ki érti meg? Ki tud mélyére látni az ilyen csodának, amely a komáromi városi
                    hivatalnok házára szállt?</p>
                <p>Tél van, a keresztelő lakzira szánkón érkeznek a vendégek és amint leverik
                    magukról a havat és kibújnak décbundáikból, van selyemsuhogás, levendula-illat,
                    amellyel megtelik a «szép­szoba». Keresztelői kalács a szépen megterített
                    asztalon, körülötte finom porcelláncsészék várják a kávét, amely nagyon világos
                    lesz, mert takarékoskodni kell a kávébabszemekkel. Egy-egy öregebb úr még
                    rizsporos copfot vagy hajzacskót visel és Napoleon gránátosairól beszél, akik
                    közül nem egy jóbarátja volt. A fiatalabbak «a hölgyek gráciájába» ajánlják
                    magukat és párisi módra viselkednek. A hölgyek közt van Gózonné Jókay Zsuzsánna,
                    a «fantaszta», aki a keresztelőünnep jó hangulatában folyton versekben beszél,
                    amin nagyokat mulat a vendégkoszoru.</p>
                <p>Valahogy azt ne higyjük, hogy valami átokverte, hóbasüppedt vidéki városkában
                    vagyunk. Rév-Komárom 1825-ben gazdag város, valóságos Eldorádó még.</p>
                <p>Gabonakereskedőit és fakereskedőit nemcsak az egész országban, hanem a külföldön
                    is ismerik. Hiszen hajóik Bécstől Orsováig járnak. A komáromi «super»-ok vagyis
                    hajóácsok céhe, azt lehet mondani, világhírű egészen addig, amíg Stephenson a
                    vasutat és Fulton a gőz­hajót föl nem találja. Mesébe illő kincsek özönlenek
                    Komáromba és levetinci Timár Mihály, az «Aranyember», a hihetetlen gazdagságú
                    világkereskedő nem mese.</p>
                <p>A komáromi kereskedők a Rácok utcájában, a komáromi Cityben székelnek. Itt állt
                    Brazovics Athanáz háza is; a ház földszintjén kávéház van, ahol a kereskedők
                    adnak, vesznek, börzéz­nek. Nagyon természetes, hogy ott, ahol a kereskedelem
                    virágzik és a gazdagodó városi polgárok a kor szellemében egyre jelentősebbekké
                    válnak a pénzükkel, a dzsentri is, amely a nemesi telkek, házak, földbirtokok és
                    hivatalok ura, szintén cseperedik föl, mert a város lüktetése magával ragadja. A
                    nemesek és a meggazdagodó «kalmárok» közt lassankint a társadalmi választófalak
                    is leomlanak.</p>
                <p>A legnagyobb házat Domonkos Jánosné viszi, aki három leányát dzsentrikhez adja
                    férjhez. Lidi nevű leányát Pármándy Dénes, az első magyar képviselőház későbbi
                    elnöke vette el, második leánya, az, aki «A tengerszemű hölgy» néven van
                    megörökítve, egy Zámory nevű földbirtokos neje lett. És ezeknél a Domonkoséknál
                    harminckétezer palack tokaji aszu áll a pincében.</p>
                <p>A komáromi gazdagságról némi fogalmat ad, hogy 1838 telén szánkófelvonulást
                    rendeznek, ami az akkori világ egyik kedves mulatsága és háromszáz jómódú család
                    jelentkezik. A komáromi kiskirályok, a Ghiczyek, Pázmándyak, Sárközyek hetedhét
                    országra szóló mulat­ságokat csapnak.</p>
                <p>Igaz, hogy a közlekedést ebben az időben csak ló és kocsi bonyolítja le, de a
                    «gyors parasz­tok» nyergesújfalui lovaikkal mint a villám teremnek Bécsben, ahol
                    az «Arany Bárány» előtt van a főhadiszállásuk és még hamarább érnek váltott
                    lovakkal Pestre, ahol a Széna-téren a «Három oroszlán» fogadó előtt van az
                    állomásuk. Bécs kultúrájával és Pest egyre izmosodó nemzeti irodalmával és
                    művészetével Komárom a leggyorsabb és állandó összeköttetésben van.</p>
                <p>Így aztán nem lehet csodálni, hogy még «irodalmi szalón» is alakul
                    Rév-Komáromban. Ennek a szalónnak középpontja Weinmüller Franciska, egy
                    szépséges és európai műveltségű hölgy, aki egyike az akkori Magyarország
                    leggazdagabb örököseinek. Hiszen apja, Weinmüller Bálint nemcsak nyomdát hagyott
                    rá, hanem a «Komáromi Kalendárium»-ot is, amely minden évben több százezer
                    példányban terjedt el az országban. Ponyván, néhány garasért árulták ezt a száz
                    évnél idősebb naptárt, mégis akkora jövedelmet jelentett, hogy egy kisebb német
                    hercegség fejedelme is szívesen elfogadta volna.</p>
                <p>Weinmüller Franciska szalónjának legfőbb ékessége CzuczorGergely, a magyar korai
                    bieder­meiernek ez a finom költő-abbéja. Czuczor bencés pap és a komáromi
                    gimnázium tanára ebben az időben, egyben a «Kalendárium»-ot is szerkeszti,
                    amelyben több tréfás, borsos verse is megjelenik. Franciska és Czuczor
                    barátságáról az egész város suttogott.</p>
                <p>A dúsgazdag, jókedvű Komáromba, amely a Restauráció korának könnyű erkölcseit
                    éli, pesti színészek is le-lerándultak. Az «Arany Sas»-ban léptek föl és a
                    nemzeti újjászületésnek ebben a korában mi sem természetesebb, hogy a pesti
                    színészeknek közönségük, sőt mecénásuk is akadt. A pesti írók közül Tóth Lőrinc,
                    aki voltakép Komáromban volt otthon, báró Petrichevich-Horváth Lázár és Vass
                    Gereben látogattak el szívesen komáromi vendégszerető és irodalom­kedvelő
                    házakba.</p>
                <p>Komáromnak kaszinója is van, sőt a kaszinónak könyvtára, amely minden évben
                    néhány száz váltóforintot költ új könyvek megszerzésére, folyóiratok
                    előfizetésére. Ami magyar könyv, újság megjelenik, a kaszinó megrendeli,
                    járatja. A Hazai és Külföldi Tudósítások, a Hon­mű­vész, a Századunk, a pozsonyi
                    Hírnökés a kolozsvári Hazai Híradó: a korai és későbbi «bieder­meier»-kor egyre
                    jobban nekilendülő magyar sajtója buzgó pártolókra talál a komá­romi
                    urakban.</p>
                <p>A németül tudók kezében ott van az Allgemeine természetesen és egyéb bécsi lapok.
                    Még színházi újság is jár a kaszinóba: a Wiener Theater Zeitungés a nagyvilág
                    ismeretére vágyók a Blätter aus der Gegenwartés Bibliothek der Neuesten
                    Weltkundehasábjaiból sokat tanulnak. Bécs közelsége németessé teszi a magyar
                    urak műveltségét, de vannak öregebb urak, akik átélték a napoleoni nagy időket
                    és ennélfogva gondolkodásukban, a szavuk járásában, a kife­jezéseikben még benne
                    él a Nagy Korzikai, aki nemcsak a francia kultúrát és szabadság­eszméket
                    terjesztette el a világon, hanem elhintette a nemzeti eszme csiráit is.</p>
                <p>Ezért van az, hogy a fekete-sárgára festett kapujú Salva Guardia-valmár
                    farkasszemet néz a nemzetiszinű Nemesi TelekKomáromban is, amint az a «Politikai
                    Divatok» olvasói előtt bizonyára ismeretes.</p>
                <p>De ahhoz, hogy ebben a városban egy nagy mesemondó formálódjék, még valami kell:
                    a ko­má­romi dalos lelkű és mesélő szavú nép: ennek a népnek a lelkében mintegy
                    összeolvadnak a régi kemény, pogány igricmesék a lágy, álmodozó szláv lélekkel
                    és szelidséggel. És az a költő, aki ebben a városban született, a gyermekkorában
                    hallott meséktől és regényes történe­tektől elbűvölten, megihletetten fog
                    nekivágni az életnek.</p>
                <p> </p>
            </div>
            <div type="chapter">
                <head>II. Amíg a hernyóból báb lesz.</head>
                <p> Milyen angyali élet volt annál a mi házunknál!</p>
                <p>Jókai: Életem regénye.</p>
                <p> Tudjátok-e, mi a fejlődés?</p>
                <p>Hallottatok-e már a megtermékenyített pete különös megoszlásáról és arabeszkszerű
                    vonalai­ról, amelyek csodáját látja, de nem érti meg a mikroszkóppal
                    fölfegyverzett szem? Olvastatok-e már az embrió csodálatos útjáról, amely alatt
                    végigcsinálja mindazokat a változásokat, amelyeken az ember az ős-sejttől mai
                    tökéletes alakjáig végigment?</p>
                <p>És voltatok-e apák, anyák? Hajoltatok-e újszülött gyermek fölé, kísértétek-e már
                    figyelemmel gőgicsélését, amely érthetetlen, meglepő hangokból minden nappal
                    jobban gömbölyödik értel­mes, emberi szavakká?</p>
                <p>Az ember a fejlődés legcsodálatosabb példája.</p>
                <p>Tegnap még gyermek. «Hóna alatt áttolt asztalkendővel vezetgették, ő pedig egy
                    zsámolyt vitt maga előtt, lassan, félénken tipegett-topogott végig az újdonatúj
                    padlójú, fehérre meszelt falú nappali szobában, amelyet négy széles
                    feketerámájú, Tell Vilmos életeseményeit ábrázoló kép diszített.» Így emlékszik
                    vissza Móric testvérnénje, Vály Ferencné Jókai Eszter. De még nem egyéves és már
                    kalapácsot nyomnak a kezébe, mint egy főhercegnek és alapkőletételi ünnepen vesz
                    részt.</p>
                <p>A komáromi Szombati-utca és Nagy Mihály-utca sarkán épül az új ház, amelybe az
                    «árvák atyja» egy őszön, amikor a ház elkészült, családjával együtt beköltözik.
                    Három élő gyermek alkotja e ház tiszta boldogságát: a tizenegyéves Károly, a
                    nyolcéves Eszter és a legkisebbik, a fészekfentő, aki még nem egyesztendős.</p>
                <p>A fészekfentő négyéves korában már a komáromi színházban ül - természetesen anyja
                    ölében - és nézi a színészek víg mókáit, tapsol, mert a többi ember is ezt
                    csinálja, aztán egyszerre fölsóhajt:</p>
                <p>- Ó, asszonyok, asszonyok!</p>
                <p>Táltos. Csodagyermek. Szülei sírnak örömükben. Csak ne volna oly halvány, csöndes
                    és szót­lan. A betü titokzatos erővel vonzza. Még alig négyéves és folyékonyan
                    olvas már. Esze úgy fog, mint ahogy a tűz a papirost, pillanatok alatt megért
                    mindent és örömmel tanul.</p>
                <p>Még nem tudja, mi az a ház, amely árnyékot vet útjára, amikor sétálni viszik a
                    Szombati-utcán. Az iskola. De ezt is megismeri. Egy szép napon kézenfogva
                    elvezetik, föl a márvány­lépcsőkön egy vasajtóig, amely hosszú folyosóra visz, a
                    folyosón jobbra-balra ajtók nyílnak és belőlük «rejtelmes sillabizálás
                    félelemgerjesztő hangjai» szivárognak ki. A «rektram» egy nagybajuszú ember,
                    Székely Sándor uram. Jó bácsi. Előadás után maga viszi haza a félénk gyermeket.
                    És így minden baj nélkül múlik el az az első döbbenetes nap, távol a szülei
                    háztól, idegen gyermekek közt.</p>
                <p>A többit tudjuk. Kis Káté és Hármas Kis Tükör abban az időben a neve. A Kis Káté
                    meg­magya­rázza, mi az Isten, menny és pokol. A Hármas Kis Tükör pedig ilyenekre
                    oktat:</p>
                <p>Az oroszlán is egy macska,</p>
                <p> Csak egy kicsit nagyobbacska.</p>
                <p>A csöndes, szófogadó gyermek mindent könnyen megtanul és maga is csinál istenes,
                    jámbor kis versikéket, mint például ezt:</p>
                <p>Tartsd meg jó atyámat, Isten,</p>
                <p> Hogy az mindenben megintsen,</p>
                <p> Ha dolgomban hibát</p>
                <p> Hogyha lát.</p>
                <p>De van olyan dolog is, amire az iskola nem tanít. Komárom utcáin kószál egy fura,
                    bolondos alak, fölpántlikázott, bokrétás kalappal és mindenkit így köszönt:
                    «Urak a papok!». És a gyermek a szülei és a rektram nagy ámulatára a következő
                    versikét - «helyzetdalt» faragja:</p>
                <p>Olyan vagyok, mint az olly madársereg</p>
                <p> Amely eltévedvén az ég alatt cseveg.</p>
                <p> Én is eltévettem, elmémben bujdosok,</p>
                <p> Szánjatok meg, kérlek, jó lelki orvosok!</p>
                <p>Ezen a versen aztán a felnőttek is ámulnak. Egy kilencéves fiucska az őrült ember
                    zagyva beszédét eltévedt madársereg csivogásához hasonlítja!... A vers nemsokára
                    megjelenik egy szépirodalmi lapban is: a Tóth Lőrinc «Társalkodó»-jában 1834
                    július 16-án a következő meg­jegyzéssel: «Révkomáromban egy szegény
                    tébolyodottra, aki házról-házra járva teng, követ­kező verset írt egy
                    ugyanottani kilencesztendős fiucska (Jókay M.)». Az első nyomdafesték éri azt a
                    nevet, amelyről a cigányasszony megjósolta, hogy «minden ágon csupa könyv terem
                    majd».</p>
                <p>Mit szól ehhez a szombatiutcai álmodozó? Kezdi-e már sejteni, mi lesz az ő
                    fiából? És mint vélekedik a dologról a «vicispán», a nemzetes asszony? Nem
                    csóválja-e fejét, hogy az ő Móric fiából végül is olyan félkótya rímfaragó lesz,
                    mint amilyen a fantaszta Jókay Zsuzsánna?</p>
                <p>A «csodagyerek» azonban sokkal inkább gyerek még, semhogy efféle játékait
                    komolyan lehetne venni. Hiszen fél még a kutyától is. Gyermeki képzeletét
                    benépesítik a konyhai hulladékbeszélgetések. Szakállas zsidóktól, gyermekrabló
                    cigányoktól retteg, hallja a «váltott gyerek»-ről szóló babonákat és beléje
                    rögződik a vénasszonyok különös, misztikus félelme az
                    «élve-eltemettetéstől».</p>
                <p>Már ötéves korában, amikor az utcán egy nagy fekete kutya megugatta,
                    találmányokat eszelt ki az «ellenség» ellen:</p>
                <p>- Csinálni kell egy léggömböt és az egy gombnyomásra fölvisz a levegőbe, ha jön
                    az ellenség. Vagy legalább csinálni kell egy nagy esernyőt. De sokkal hosszabb
                    legyen a botja, mint az Eszter nénémé. Ha jön a nagy fekete kutya, csak
                    fölnyujtom a hosszú ernyőt a háztetőig és a kampóját beleakasztom a
                    bádogcsatorna szélibe, aztán fölhuzódzkodom, úgyhogy a kutya nem ér el.</p>
                <p>- De hátha nem tudsz oly gyorsan mászni? - kérdezték tőle.</p>
                <p>- Van más találmányom is. Ha én félek a kutyától, biztosan van olyasmi, amitől a
                    kutya is fél. Csináltam színes papírból egy rablóálarcot. Ha ezt fölveszem,
                    biztosan megijed.</p>
                <p>És ezt a rikító, furcsa álarcot csakugyan fölvette és megszalasztott vele az
                    utcán egy kis kutyát.</p>
                <p>Mitől retteg folyton ez a koránérett gyermek? Mi settenkedik körülötte? Mik azok
                    a pirinyó leaotungiemberkék, akik már a bölcsője körül is rábámultak
                    hasadékokból, rávigyorogtak ésnyujtották feléje sziszegő nyelvecskéiket?</p>
                <p>Nemsokára ezt is megtudja.</p>
                <p>A szombatiutcai ház egy fekete bakacsinnal kárpitozott szobájában égő gyertyák
                    között ott fekszik egy viaszsápadtarcú ember: az álmodozó «árvák atyja»
                    ötvenhatéves korában elment az örök álmok birodalmába. Szelíd, mesélő ajka
                    örökre elnémult (1837 október 31-én).</p>
                <p>A gyermek most riad arra a tudatra, hogy mi a halál. A leaotungiemberkék tehát le
                    vannak leplezve. Viszik ki istenes zsoltárok közt az udvarra a feketeleples
                    koporsót. A gyermek elájul.</p>
                <p>Lázas betegség támadja meg nemsokára a tizenkétéves gyermek gyönge, törékeny
                    szervezetét. Az orvosok se tudják biztosan, mi baja. Tüdőgyulladás? Tífusz?</p>
                <p>A gyermek hónapokon át lázas, iskolába se járhat és nem hallgathatja a
                    professzorok elő­adásait a református kollégyiomban.</p>
                <p>Életének ez az első nagy betegsége, amely ágyhoz szögezi. Az első, de nem az
                    utolsó. Viszont talán a legjelentőségteljesebb. Amikor a családi otthon még tele
                    van a gyász döbbenetével ésa legfiatalabb gyermek élet-halál közt lebeg,
                    természetes, hogy azokban a pillanatokban, ame­lyek­ben a láz nem gyötri, csupa
                    aggódó, ijedt arcot lát maga körül. És mindenki szeretettel közeledik feléje,
                    mert féltik az életét. Ehhez járulnak még a lázas víziók.</p>
                <p>A gyermeknek tehát első nagy élménye ez a betegség. Lesz még azután többször is
                    beteg. Életének különböző szakaiban megtámadja valami alattomos kór: ilyenkor
                    mindig kétségbe van esve, közel érzi halálát és szeretetre, becézésre vágyik.
                    Tudjuk, hogy magas kort ért el és halálosnak hitt betegségeiből mindig
                    «csodakép» és váratlanul tért magához. Az ember hajlandó azt hinni, hogy minden
                    későbbi betegségében valami különös nosztalgiája támad gyermekkorának első nagy
                    láza, első nagy élménye után.</p>
                <p>És még valami gondolkodóba ejti az embert: kétségtelen, hogy magas lázzal járó
                    betegségek, mint például a tífusz, sok betegben agybeli elváltozásokat okoznak.
                    Annyira még senki se látott bele a «természet műhelyébe», hogy meg tudná
                    állapítani: az a láz, amely kóros elvál­to­zásokat okozhat, nem szül-e...
                    lángelmét is?</p>
                <p>Lázas álmaiban elvonulnak előtte az élet és a halál változó képei. Mikor
                    valamennyire magához tér, már nem gyermek többé.</p>
                <p>A gyermekkora igazi gondtalanságának vége.</p>
                <p>- Milyen angyali élet volt annál a mi házunknál! - sóhajt föl évek mulva. -
                    Sohasem hallatszott ott egy haragos szó. Testvéreim szerették egymást, engemet
                    még jobban.</p>
                <p> </p>
            </div>
            <div type="chapter">
                <head>III. Amíg a bábból pillangó lesz.</head>
                <p> Mint első eminens jöttem ki az iskolából,</p>
                <p> vajjon a világ micsoda kalkulust fog adni?</p>
                <p>Jókai levele anyjához, 1844 július 26-án.</p>
                <p> Pápa Veszprém megyének ha nem is székhelye, de legfejlettebb, legértelmesebb
                    városa: azzá teszi református főiskolája, amelyen országos nevű tanárok, Tarczy,
                    Bocsor, Stettner taníta­nak. A városi lakosság egy része abból él, hogy
                    diákoknak ad szállást, ellátást. Klára Sándor gazdálkodó, aki tréfás szavú
                    idősebb ember, 1841 őszén, az iskolai év elején két diákot fogad be kiadó
                    szobájába. Az egyiknek neve Jókai Mór, a másiké Kerkapoly Károly.
                </p>
                <p>- Hát a fiatal urat merről fútta hozzánk a szél? - kérdi a mindig jókedvű
                    házigazda attól a leányos arcú, félszeg modorú, tizenhatéves diáktól, akinek
                    borjubőrrel bevont ládájára letele­pedik.</p>
                <p>- Révkomáromi vagyok - feleli a szende ifjú.</p>
                <p>- Nevezetes város - mondja a házigazda. - Hát aztán sokszor kikapott-e szíjjal a
                    majsztramtól?</p>
                <p>- Nem voltam én soha vargainas - feleli önérzetesen az ifjú. - A grammatikát, a
                    szintaxist és az alsóbb bölcseleti osztályt a komáromi kollégiumban végeztem el,
                    de mivel szülővárosomban nincs főiskola, ezért jöttem Pápára.</p>
                <p>- No hát Isten éltesse a diák urat. Vasz biligajdesz? Tudunk-e németül?</p>
                <p>- Voltam én német szón is Pozsonyban - feleli az ifjú -, mint cseregyerek laktam
                    Zsigmondy Sámuel professzor úrnál és Schröer Tóbiás Godofredus professzor úr
                    oktatott a német nyelvre.</p>
                <p>- Valde bene. Hát csak tanuljon tovább, ifiuram, hogy megörvendeztethesse
                    édesatyját.</p>
                <p>- Édesatyám nem él már - szól komor hangon az ifjú.</p>
                <p>- Hm... hm... - köszörüli torkát a házigazda és pajkos szemén keresztül is
                    részvéttel néz az ifjúra.</p>
                <p>- De atyám helyett Vály Ferenc, a sógorom oktatott engem odahaza.</p>
                <p>- Vály Ferenc! Hiszen ismerem. Rokonai vannak Pápán. Derék ember, szép szál
                    ember, meg se látszik rajta, hogy valaha katholikus pap volt. Hát a fiatal úrnak
                    sógora?</p>
                <p>- Eszter nénémet vette el feleségül - feleli az ifjú - és atyám helyett ő lett
                    atyám. Meg is taní­tott franciául, angolul, olaszul. Minden reggel már öt órakor
                    ott kellett lennem az író­szo­bá­jában, úgyhogy én most a tyúkokkal ébredek. Nem
                    lesz baja a költögetésemmel, Klára uram.</p>
                <p>- Hát... minden jót kívánok a diák uraknak! - köszön el Klára Sándor.</p>
                <p>A két diák egymásra néz. Közös szobába vetette őket a sors. Az egyik kemény
                    tekintetű, pa­ran­csoló csaknem erőszakos természetű ifjú. Valami szemtelen
                    természetességgel foglalja el a jobb helyet, a jobb ágyat. A másik szelíd,
                    csaknem szótlan és mindenbe belenyugvó. Kék szeme mintegy irgalmat kér. Szinte
                    azt lehetne mondani: szenvedélyesen szeret engedelmes­kedni. És a két diák
                    könnyen meg fog férni. És az «erős» Kerkapoly oltalmába fogadja a gyönge,
                    beteges külsejű, gyakran köhécselő Jókai Mórt.</p>
                <p> Néhány utcával odább, egy Getz Vencel nevű német szabó házában másik két diák
                    húzódott meg. Az egyik Orlay PetricsSoma, nagyon ügyesen festeget. A másik egy
                    «vén» diák, tizen­kilencéves, bakasipkát visel és felleghajtó köpönyeget, amit
                    akkor csurapénak hívtak. «Baká»-nak nevezik társai. És csakugyan volt már
                    közvitéz, vándorszínész és gyalogszerrel bejárta a fél országot, különösen a
                    nagy magyar alföldet. A neve Petrovics Sándor.</p>
                <p>A pápai főiskolán van egy ifjúsági «Képzőtársulat», amelyet Tarczy Lajos, a
                    természettudo­mány nagynevű tanára vezet. Önképzőkör, olyan, mint amilyenek
                    napjainkban is virulnak. Az ifjúság szaval, némelyik a saját novelláját vagy
                    versét olvassa föl, mások megbírálják és ha jónak találják, megörökítik az
                    önképzőkör aranykönyvében. Díjak is vannak kitűzve, amelye­ket Tarczy professzor
                    oszt ki az iskolai év végén. A díjkiosztásról néha a szépirodalmi lapok is
                    megemlékeznek és így «futnak be» először a köztudatba azok a nevek, amelyek
                    később olykor híresekké is válnak.</p>
                <p>- A Képzőtársulatban - beszéli el Kerkapoly Jókainak - ma fölállt egy diák és
                    árvamegyei tót dialektusban elszavalta a «Szózat»-ot. Volt nagy röhögés, de
                    annál zordabb lett Tarczy professzor uram arca. Megkorholta a diákot, hogy meri
                    megszentségteleníteni Vörösmarty költeményét.</p>
                <p>- Hogy hívják ezt a diákot? - kérdi Jókai.</p>
                <p>- Petrovics Sándor.</p>
                <p>- Ismerem látásból - mondja Jókai. - A minap találkoztam vele. Sáros-esős időben
                    történt, egy sikátorban jött rám szemközt: kurta köpönyege halavány arca elé
                    húzva; mindig olyan nagy, rohanós léptekkel jár, mintha valakit űzne s nem
                    szokott a szemével keresni senkit. Egy diák­társam rákiáltott: «Hová, bús
                    hazafi?» Nem felelt semmit, félretaszította az útjából és tovább ment.</p>
                <p>- No, majd megtanítjuk móresre! - szól az erélyes Kerkapoly.</p>
                <p>- Ugyan, ne bántsd - csillapítja le a szelíd Jókai. - Hallom, nagyon rosszul megy
                    a sora, úgyhogy aligha fogja sokáig kibírni Pápán. Különben igen tehetséges
                    ember. Verseket szokott írni, barátai el vannak ragadtatva tőle, különösen Orlay
                    Petrics.</p>
                <p>- Az még nem ok arra, hogy valaki úgy fennhordja az orrát! - mondja
                    Kerkapoly.</p>
                <p>- Magával és a világgal meghasonlott ember ez a Petrovics. Sehol sincs
                    nyughatása, vissza akar menni vándorszínésznek.</p>
                <p>- Hát ezt kitől tudod?</p>
                <p>- Orlay Petricstől - feleli Jókai -, akivel összemelegedtünk, mert ő is festeget,
                    mint én.</p>
                <p> Az iskolai év végén Tarczy professzor úr kihirdeti az eredményt, hogy az
                    ifjúsági Képző­társulat első díját Orlay Petrics Soma nyerte el novellájával, de
                    díjat kapott Jókai Mór is, egy aranyat «Tűz és víz» című beszélyéért. Petrovics
                    is kapott egy aranyat - szavalatáért. Ács Károly, aki szintén verselget, a
                    negyedik kitüntetett, összesen nyolc fényes körmöci aranyat kaptak ők
                    négyen.</p>
                <p>- Hohó, fiuk, nem addig van a’! - kiált föl Kerkapoly -, a nyolc aranyból egyet
                    eliszunk!</p>
                <p>Az iskolai év végén rendszerint lazább a fegyelem, hiszen mindenkinek kezében van
                    már a bizonyítvány, a tanárok nem bosszulhatják meg az ilyen kiruccanást és
                    jövőre, ha nagyon hangosra sikerült is a mulatság, a professzor urak
                    elfelejtik.</p>
                <p>A négy diák tehát fölvette a pénzt a főiskola pénztárosánál, Horváth Ignác
                    uramnál és még aznap este nagy dáridót csaptak «Fromm zsidó» kocsmájában.</p>
                <p>Ezernyolcszáznegyvenkettőnek egy nyári estjén történt, a vadszőlővel borított
                    lugasban ünne­pien fehér abroszt terített föl Fromm uram, mert ha nem is néz ki
                    sok pénz a diákokból, mégis csak jóban kell lenni velük, hogy éjszaka ne szedjék
                    le a cégtábláját és ne rakják föl a szom­széd kutyapecér házára.</p>
                <p>Csillagos éjszaka, tizenhét-tizennyolcéves ifjak, veszprémi karcos, tüzes
                    köszöntők és néhány more, aki belopakodik hegedüjével. Föláll Petrovics,
                    elszavalja egy bordalát, viharos koccin­­tás, Petrovics leül és - nem iszik. A
                    legszebb bordalok írója furcsa egy szerzet, bort prédikál és vizet iszik, mert
                    elve és fogadalma így tartja. Később is, mikor tellett neki italra, két deci rác
                    ürmöst ivott meg, soha egy gyűszünyivel se többet... Ünneprontó.</p>
                <p>Talán ezért nem is sikerült a mulatság. Néhány diák, aki először ízlelte meg a
                    «hegy levét», ökrendezik. Jókainak is fáj a gyomra, szédül.</p>
                <p>- Egy aranyat költöttünk rá a mulatságra- mondja szobatársának, Kerkapolynak,
                    akinek karján távozik -, de megérte azt a tanulságot, hogy a mulatság,
                    éjszakázás nem nekem való.</p>
                <p>Hirös város az aafődön Kecskemét. De még hiresebb református főiskolája, ahová
                    azok irat­koznak be, akik a jogi pályára akarnak lépni. Tatay András tiszteletes
                    uram a természet­tudományt és matematikát tanítja, Szabó Sándor tiszteletes uram
                    a filozófiát, Vattai Sipos Imre uram pedig Werbőczy Corpus Jurisának titkaiba
                    avatja be a jogász ifjúságot.</p>
                <p>És van a városnak egy csodaembere, aki a fák barátja és a kecskeméti határban
                    több milliónyi facsemetét ültetett el, hogy lekösse a «buckák» futóhomokját.
                    Gyenes Mihály uram városi főmérnök, akinek Pali nevű fia a református főiskolába
                    jár. És Pali 1843 őszén társat kap, szobájába - Jókai Móric nevű jogászt.</p>
                <p>Móric «kisasszony» - ahogy odahaza nevezik - eleinte idegenkedve nézi az izmos
                    diákot, aki minden reggel félmázsás lapos követ vesz ki az ágya alól és két
                    kézzel emelgeti roskadásig, testedzésből. De aztán maga is kedvet kap a «súlyzó»
                    emelgetésére.</p>
                <p>És teljes az öröme, amikor a kecskeméti diákok közt fölfedezi egy pápai volt
                    társát, Ács Károlyt. Megölelik egymást, mint régi jó barátok.</p>
                <p>- Hát te hogy kerülsz Kecskemétre?</p>
                <p>- Jogász akarok lenni - feleli Jókai Móric. - Pápa levegője nem tett jót nekem.
                    Folyton köhécseltem és hiába ittam a pemetefüteát és a keserédes csucsor
                    főzetjét, amelyet a Tapolca partján szedtem. Károly bátyám aztán elhozott ide,
                    mert az orvosok szerint a jó kecskeméti levegő jót fog tenni nekem.</p>
                <p>- Hát a Corpus Juris?</p>
                <p>- Az nehezen megy belém, de majd csak megbirkózom vele - feleli Jókai. - Apám
                    végső akarata az volt, hogy fiskális legyek.</p>
                <p>- Annyi a fiskális már, mint a légy.</p>
                <p>- Mit tegyek? Apám az árvák atyja volt Komáromban és főjegyzői állásra pályázott,
                    de ki­buk­tatták. Nemsokára rá meg is halt és haláloságyán a sérelem, amely
                    érte, még ott rágott a szivén és így szólt hozzám: «Fiam, ne légy hivatalnok.
                    Légy a magad embere. Legyél fiskális».</p>
                <p>Tovább mentek az utcán egymás mellett, amikor egyszerre csak megpillantottak egy
                    furcsa alakot, aki sárgagombos zöld kvekkerköpenyben száguld el mellettük egy
                    csomó fehér lappal, színlappal a hóna alatt.</p>
                <p>- Ej, hiszen ez Petrovics Sándor! - kiált föl Jókai.</p>
                <p>A zöldkvekkeres megáll.</p>
                <p>- Adj isten, pajtás! Petőfi Sándor vagyok - mutatkozik be.</p>
                <p>- Mióta Petőfi? - kérdi Ács Károly.</p>
                <p>- Most és mindörökké, ámen! - feleli a kvekkeres. - «Hazámban» című költeményem
                    ezen a néven jelent meg az «Athenaeum»-ban és jaj annak, aki ezután másként fog
                    engem nevezni, mint Petőfi!</p>
                <p>- Hát te mit csinálsz itt Kecskeméten, Petr... Petőfi? - kérdi Jókai.</p>
                <p>- Színész vagyok Szabó József uram színtársulatánál.</p>
                <p>- Eljátszottad-e már «Coriolanus»-t, amelyet pápai Képzőtársulatban oly szépen
                    szavaltál? - kérdezi Ács Károly.</p>
                <p>- Coriolanus! Kell is az ide! - kiált föl Petőfi haraggal. - «Lindána vagy A
                    tündér és a haj­zacskó-levágó.» Ezt játsszuk. Ez jelenti az idevaló előadások
                    színvonalát. És nekem boldognak kell lennem, ha széket vihetek be a színpadra,
                    vagy azt mondhatom a Mitugrász inas szerepében, hogy «Tálalva van!»</p>
                <p>Az alacsony, vézna ember, akinek lecsapódó vállai vannak és mialatt beszél,
                    ádámcsutkája föl-alá szaladgál, hangját pedig valami kellemetlen orrhang
                    torzítja el, most kihúzza magát.</p>
                <p>- Pojácamesterség! - és sötét szeme gőgösen fellobban és megszépíti beesett,
                    halvány, csontos arcát, nem szép állát. - Csak az a vigasztalásom, hogy egy
                    kenyéren vagyok Shakespeare-rel.</p>
                <p>- A fő, hogy kenyered van, Sándor - mondja Jókai.</p>
                <p>- Kenyér! - viharzik föl a kis ember torkán és keserűen fölkacag. -. A sár miatt
                    a kecskemétiek nem járnak színházba és a társulat az éhkoppot nyeli. Nézd ezt a
                    csomó színlapot. Ezt kell kiosztanom. Ezzel szerzek néhány fillért. Ha ez se
                    lesz, a «Gyomorkorgás» című csárdába mehetek ebédelni.</p>
                <p>- És ez a szép zöld kvekker? - kérdezi gyöngédtelenül Ács Károly.</p>
                <p>-Ezt még Pesten vettem a Széna-téren, az ócskásnál... Láttam én már jobb napokat
                    is! - és Jókai felé fordulva hozzáteszi: - Milyen, derék asszony a te édesanyád,
                    Móric. Tejbe-vajba fürösztött Komáromban és három napig el se engedett.</p>
                <p>- Váltig azon csodálkozott, hogy nem iszol bort, mert én elszavaltam neki egy
                    bordalodat.</p>
                <p>- Hanem te, Móric, mit csinálsz azonkívül, hogy diák vagy? - kérdezte Petőfi. -
                    Hiszen Pápán irogattál egyetmást...</p>
                <p>- A rossz szokást nem hagytam abba - feleli a szerény Móric kisasszony. - Írok én
                    most is. Belefogtam egy regénybe. «Hétköznapok» lesz a címe. De ami téged jobban
                    fog érdekelni, drámát írtam.</p>
                <p>- Dráma?! Hohó, pajtás, azt meg fogjuk mutatni Szabó József uramnak, hátha
                    előadja.</p>
                <p>- Más célom van vele - mondja pirulva Móric «kisasszony» -, be akarom küldeni az
                    Akadémia Marczibányi-pályázatára.</p>
                <p>- Mi a címe?</p>
                <p>- «A zsidófiu»... Hőse Fortunátus Imre, aki szegény zsidófiuból lett csaknem
                    olyan gazdag ember és bankár, mint a német Fuggerek.</p>
                <p>- Móric! - szólal meg. - Olvasd föl a drámádat. Menjünk a lakásodra.</p>
                <p>Most már nem fontos neki a színlaposztás. Hiszen drámáról van szó. Hátha egy új
                    Shakespeare írta? Mindenesetre meg kell hallgatni.</p>
                <p>És így is történt.</p>
                <p>Jókai Mór fölolvasta a «Zsidófiu»-t Petőfinek.</p>
                <p>A drámát nem egy új Shakespeare írta, ezzel tisztában volt Petőfi is, de Jókai
                    is. Ám volt ebben az írásban valami, ami a «Hétköznapok»-ban még jobban
                    fölcsillant, amit oroszlán­körmöknek is szokás nevezni.</p>
                <p>A vándorszínész és a diák összeborulva olvasták föl egymás dolgait egymásnak ott
                    a kecske­méti diákkvártélyon. Mondták-e kölcsönösen: «Nagy író leszel»? A
                    kézszorítás, amellyel elváltak, többet mondott ennél. A kopott vándorszínész a
                    szivébe fogadta a kisasszonyosan félszeg diákot. Maga másolta le a «Zsidófiu»-t,
                    hogy «idegen kéz» írása legyen és hogy Pestre küldhessék az Akadémiába.</p>
                <p>A diák, aki látta a vándorszínész éhségtől fakó arcát, pénzt ajánlott a
                    másolásért a sorsüldözte fiatalembernek.</p>
                <p>Pénzt? Pénzt fogadjon el attól, akit máris «lelke megmaradt felé»-nek tekintett?
                    A vándor­komédiás bolygótüzű, sötét szeme tiltakozott: inkább éhen halna.</p>
                <p>- És a zöld kvekker? - kérdezte magában Jókai.</p>
                <p>- Csak ez húz engem ide vissza Kecskemétre. A szállásadóasszonyom vissza akarja
                    fogni a bér fejében, amivel tartozom neki. Enélkül már rég Pozsonyban volnék,
                    ahol a diéta miatt jobb sora van a színésznek, vagy Pesten, ahol a
                    szerkesztőknél kopogtatnék.</p>
                <p>Jókai diák szeme fölcsillan. A könyvespolcán hatalmas Páriz-Pápay-szótár van.
                    Hóna alá csapja.</p>
                <p>- Gyerünk! - mondja.</p>
                <p>- Hová? - csodálkozik Petőfi.</p>
                <p>- A szállásadóasszonyodhoz, aki úgy belekapaszkodik a palástodba, mint Putifárné
                    ama bizo­nyos Józsefébe.</p>
                <p>- Mit akarsz ezzel a nagy szótárral?</p>
                <p>- Azt csak bízd rám - mosolyog Jókai oly ravaszul, mint egy perzsa mesemondó.</p>
                <p>A Páriz-Pápayval beállítanak Göbölyösné asszonyomhoz. Idősebb parasztmenyecske.
                    Szapora szóval adja elő, hogy a színész úr húsz váltóforintjával tartozik
                    bérért, de elengedi a tartozását azért a zöld nyakbavalójáért.</p>
                <p>- Aztán mit csinálna asszonynéném azzal a nyakbavalóval? - mondja Jókai. - Az ura
                    nem viselheti, mert az fájin módi, tehát el kellene adni. De ki veszi meg?
                    Egyiknek túlhosszú, másiknak túlrövid. A vége az volna, hogy megenné a moly a
                    szögön... Hanem a színész úr itthagyná zálogba ezt a könyvet.</p>
                <p>- Nem értöm én a bötüt. Mi az? Biblia?</p>
                <p>- Dehogy biblia! - feleli Jókai. - Csak nem hordunk a Dunába vizet? Ez olyan
                    jószág, asszonynéném, hogy nem megy bele a moly, de ami benne van, az belemegy
                    az ember fejébe és okos gondolatai támadnak tőle, ami mind aranyat jelent.</p>
                <p>- Még az uram se tud olvasni - feleli Göbölyösné.</p>
                <p>- A volna csak a baj, ha az ura olvasni tudna! - mondja Jókai. - Nem az ő kezébe
                    való ez. Mert ebben olyan tudományok vannak, amikhez csak asszonynak szabad
                    érteni. Hogy hogyan lehet fiatal legények szivét magunkhoz fordítani, milyen
                    füvel? Az a fü ott terem a mezőn, de csak ez a könyv tudja, melyik és hogyan
                    kell főzni, milyen ingredienciákkal...</p>
                <p>- Az ingiredenciák is benne vannak? - kérdezi az asszony és bizalmatlanul nézi a
                    könyvet.</p>
                <p>- Benne, benne.</p>
                <p>- Hát csak hagyja itt, ifiuram. Veszett fejsze nyele. Úgyse látok én már pénzt
                    ebben az életben a színész úrtól.</p>
                <p>A Páriz-Pápay ottmarad. A kvekker tehát újra szabad. A költő visszanyerte zöld
                    szárnyát és most már repülhet Pest felé.</p>
                <p> Ezúttal Jókai is elkísérte Pestre. Két-három napot töltöttek el Petőfi és Jókai
                    együtt.</p>
                <p>Első útjuk az «Életképek» kiadójának, Frankenburg Adolfnak budai lakására vitt.
                    Nem találták otthon a nagyhatalmú szerkesztőt. Petőfi kéziratot és levelet
                    hagyott Frankenburg számára és Jókai néhány költeménye, novellája is
                    ottmaradt.</p>
                <p>Elmentek a Pilvax-kávéházba. Messziről nézték a hires írókat.</p>
                <p>Bekukkantottak a «Csiga» vendéglőbe is, hogy láthassák Vörösmartyt.</p>
                <p>A második nap estéjén a Sebestyén-téren a «Török Császárhoz» címzett kávéházban
                    kávét ittak. Utána a Duna partján sétáltak késő éjszakáig.</p>
                <p>A parton csak néhány olajlámpás pislákolt. A Duna széles hullámai annál
                    méltóságosabban hömpölyögtek és ringatták a miriádnyi csillag visszfényét. A
                    halászbárkák, a zöldséget és gyümölcsöt szállító dereglyék csöndesen egymáshoz
                    ütődtek. Volt köztük komáromi hajó is. A Gellérthegy tömbje árnyékba borította a
                    másik partot.</p>
                <p>A csillagok tudják, hogy miről beszélgethettek. A kopott vándorszínész lesujtó
                    bírálatot mondott a Pilvax divatos nagyságairól, szavai villámokként cikáztak és
                    néhateletöltéssel sújtottak le szoborként tisztelt, élő és halott emberekre.
                    Bolygótüzű szeme beszélt helyette: «Móricom, mienk a jövő!»</p>
                <p>És Móric «kisasszony» szívja a fűszeres dunai levegőt, keble dagad, egyszerre
                    elmúlt minden félénksége. Hinni, bízni tudott a jövőben annak a kopott
                    vándorszínésznek az oldalán, aki mint valami kósza eb felüvöltött a holdra... de
                    talán meghallották a mennyországban is.</p>
                <p>- Nézd a fejünk fölött azt a páros csillagot! - szavalta a vándorszínész. -
                    Mintha, a mi tiszte­le­tünk­re gyúltak volna ki oly fényesre! Ez legyen a mi két
                    csillagunk! Legyünk elválaszthatat­lanok, mint ez a páros csillag!</p>
                <p>A diák lopva és kissé bizalmatlanul nézett a színlaposztóra. Talán valamelyik
                    szerepét sza­valja, amelyet a színpadon nem mondhat el?...</p>
                <p>A Dunapart melyik pontján lehetett ez? Talán épp ott, ahol most egy ég felé tárt
                    karú, romantikusan szavaló szobor áll?</p>
                <p> Jókai visszautazott Kecskemétre.</p>
                <p>Még nem telt le a robot, amelyet apja emlékéért és anyja kedvéért vállalt: a két
                    jogászév.</p>
                <p>És még habozott: festő legyen-e, vagy író.</p>
                <p>Aztán egy napon remegő kézzel kibontja az ujságot: Az Akadémia döntött a
                    Marczibányi-jutalomról. A díjat Obernyik Károly kapta meg «Főúr és pór» című
                    drámájáért.</p>
                <p>És a «Zsidófiu»?</p>
                <p>Öt bíráló közül a két igazán hozzáértő, Vörösmarty és Bajza a «Zsidófiu» mellett
                    szavazott.</p>
                <p>Ez többet ért, mint a Marczibányi-jutalom.</p>
                <p> 1844 július 26-án Gyenes Pali, a szobatársa megkérdezte Jókaitól:</p>
                <p>- Mi az ördög bujt beléd, hogy olyan jókedvű vagy? Talán azért, mert első eminens
                    lettél? Hiszen Pápán is te voltál, Komáromban is. Nem úntad még meg?</p>
                <p>Jókai elpalástolhatatlan örömmel szólt:</p>
                <p>- Petőfi írt nekem Pestről. Olvasd.</p>
                <p>És Gyenes Pali elolvasta Petőfi sorait: Vörösmartyékkal egy páholyban ült a
                    Nemzeti Színházban és Vörösmarty a tavalyi pályamunkákról nyilatkozva igen
                    dicsérte a «Zsidófiu»-t.</p>
                <p>«Majd leugrottam örömömben a páholyból»- olvasta hangosan Gyenes a Petőfi
                    sorait.</p>
                <p>- Ó, milyen nagy lélek ez a Sándor - mondja Jókai. - És milyen hű és igaz barát!
                    Neki köszön­hetem, hogy három költeményem - a «Románc», az «Arany és az ember»
                    és «A hármas kín» megjelent a «Pesti Divatlap»-ban.</p>
                <p>- Mindig csak az a jó barát, aki messze van - mondja szemrehányón Gyenes
                    Pali.</p>
                <p>- Nem, Pali - szól melegen Jókai -, neked köszönhetem az egészségemet. Te
                    tanítottál meg arra, hogy a nehéz kődarabbal megedzzem a testem és minden reggel
                    hideg vízben meg­mosakodjam. Nézd, milyen erős lettem. Már nem köhögök
                    többé.</p>
                <p>- A kecskeméti levegő, barátom!...</p>
                <p>- Ó, Kecskemét! - szól Jókai és megszorítja barátja kezét. - «Kecskemét tett
                    engem íróvá, testben-lélekben itt frissültem fel, itt erősödtem meg.»</p>
                <p>Jókai az íróasztalhoz futott és szép gyöngybetüivel levelet kezdett írni. Gyenes
                    Pali halkan mögéje lopódzott és a vállán keresztül olvasta, amint a levél
                    készült:</p>
                <p>«Kedves Anyám!</p>
                <p>«Végeztem. Elvégeztem a tizenhároméves iskolai pályát, bár vele együtt a
                    tévedéseket, csaló­dá­sokat, mik az ifjút, a gyermeket majd kísérik, majd
                    vezetik, csalogatják és üldözik, - elvé­gez­tem légyen! vagy ha mikor őket
                    teljesen elhagyám, mi életem elhagyásával hihetőleg ugyan­azon órára fog esni,
                    ily megelégedetten mondhassam - mint most -, hogy végeztem! Mint első eminens
                    jöttem ki az iskolából, vajjon a világ micsoda kalkulust fog adni?...»</p>
                <p> A bábból kibujt a pillangó.</p>
                <p> </p>
            </div>
            <div type="chapter">
                <head>IV. Az első szerelem.</head>
                <p>1845 farsangja vidáman telt el Rév-Komáromban. Egyik mulatság a másikat követte.
                    De a vidámság és szellem forrpontja WeinmüllerFranciska szalónjában
                    bugyborékolt. A naptár­csináló dúsgazdag leánya párisi fényűzéssel vette magát
                    körül, a legjobb komáromi családokat látta vendégül és minden hölgy boldog volt,
                    ha CzuczorGergely valami kis bókkal, vagy bohókás megjegyzéssel tisztelte meg,
                    már tudniillik az a Czuczor, aki «A falusi kislány Pesten»-t írta és a komáromi
                    kalendárium néhány «piquant» versét szerkesztette.</p>
                <p>Sok száz gyertya ontja a fényt a virágostapétás szalonra, amelynek ékessége egy
                    ötven gyertya erejű kristálycsillár; és a környező szobákba is, ahová a társaság
                    eloszlik, jut karos gyertya­tartó, amely a falból ugrik ki. Egy lakáj jár körül
                    «koppantó»-val, hogy a kanóc ne nőjjön túlhosszúra és a lecsöpögő viasz kárt ne
                    tegyen a hölgyek ruhájában.</p>
                <p>Frakkos urak duruzsolják körül a hölgyeket, akik strucctollas legyezőkkel
                    védekeznek a hőség ellen, amelyet a sok száz gyertya ereje is fűt. Némelyik
                    gavallér megelevenedett Daumier- vagy Seymour-karrikatúra, mert ebben az időben,
                    mint a «Politikai Divatok»-ból tudjuk, őseink redingote-ot vagy fecskefarkú
                    frakkot, köcsögkalapot, vatermörder-gallért viseltek; a hölgyek pedig derékban
                    karcsú «biedermeier» ruhát, amelyhez kasos kalap, kásmír általvető,
                    balett-topánszerű sarkatlan cipő tartozott, a ruhatárban pedig otthagyták bő,
                    gyakran kockás, ma már nevetségesen ható wickerjeiket. (A magyar viseletet csak
                    néhány túlzó hazafi erőlteti, mint Petőfi Sándor, akit emiatt «Peleskei
                    nótárius»-nak csúfoltak: de már 1848-ban, az álta­lános hazafias felbuzdulásban
                    mindenki magyar ruhát igyekszik viselni.)</p>
                <p>A levegőben pacsuliillat úszik, amely még brokátosabbá teszi a negédes és
                    szenvelgő szava­kat, amikkel a kor gavallérjai teszik a szépet.</p>
                <p>V. Ferdinandus uralkodik, akihez Bajza József szép, hazafias intenciókkal telt
                    költeményt ír.</p>
                <p>Weinmüller Franciska körül e pillanatban előkelő kör képződik, amelynek tagjai
                    közt a Jókai-család rokonai, a Tajnayak, Konkoly-Thegék, Beöthyek hangadó
                    szerepet visznek. A kato­naságot Bakonyi báró városparancsnok képviseli, akit
                    polgári ruhában levő «cserepár»-tisztek vesznek körül, akik «azon időben,
                    szolgálaton kívül nem viseltek egyenruhát, hanem jártak divatos fekete frakkban,
                    magastetejű kalappal, esős időben fekete carbonariköpönyegben s csupán egész
                    símán borotvált arcukkal különböztették meg magukat a polgáriaktól, csak egy
                    félholdalakú arcszakállt hagyva meg szabály szerint».</p>
                <p>Weinmüller Franciska összehajtogatott legyezőjével most megüti Tajnay uram
                    vállát:</p>
                <p>- Hallom, hogy özvegy Jókainé asszonyom a szőlőben levő pincéjében egy deli
                    termetű, szép ifjoncot rejteget. Móric «kisasszony»-t széltől is ójja, de főként
                    a szép női szemektől, amelyek Ámor nyilait lövelik.</p>
                <p>- Ah, ez túlzás, szép hölgy. Az én derék ifjú atyafim, Jókai Móric már leveté
                    kisasszonyos allurejeit, hiszen megcsiszolódott Pesten, ahol mint jurátus
                    beférkőzött jobb társaságokba is.</p>
                <p>- Ah, már jurátus - szólt Weinmüller kisasszony -, én «azt hivém, hogy még
                    Kecskeméten tanulja a Corpus Jurist.</p>
                <p>- Ó, dehogy, hiszen fényes eredménnyel elvégzé a jogot és patvarista volt itt
                    Komáromban Asztalos István ügyvéd uramnál háromnegyed évig. De ismeretei
                    bővítése végett Pestre ment és jurátus lett Molnár József uramnál, a neves
                    fiskálisnál. Jelenleg Wrhowsky Sándor pesti prókátornál készül az ügyvédi
                    cenzúrára és csak vendégségben van Komáromban özvegy anyjánál.</p>
                <p>- Én még szinét se látám, csak hirét hallám - mondja Franciska kisasszony.</p>
                <p>- Így jár az, aki emberkerülő létére nem keresi föl Komárom legvendégszeretőbb
                    házát és városunk leggyönyörűségesebb, legszellemdúsabb hölgyét - feleli Tajnay.
                    - Valóságos bűn az ilyesmi, bűn magunk ellen.</p>
                <p>- Azon Jókay Móricról van szó - kérdi most Czuczor -, akinek néhány versét
                    olvasám a «Pesti Divatlap»-ban?</p>
                <p>- Ugyanazon személy - mondja Tajnay.</p>
                <p>- Ah, költő! - kiált föl Franciska. - Meg akarok vele ismerkedni. Aki nekem őt
                    előteremti, azt olyan «faveur»-rel jutalmazandom, amilyet ő kíván.</p>
                <p>- Jelentkezem... a csókért! - kel föl székéről Fogthűy. - Nevezett ifjú ugyanis
                    néhány percen belül itt leend és ez nekem köszönhető.</p>
                <p>- Hogyhogy? - kérdi Franciska.</p>
                <p>- Én világosítám föl Móric rokonomat és barátomat, hogy versíró létére nem
                    kerülheti el ezen szalónt, ahol Czuczor uram előtt hódolnak a múzsák... Mint
                    órámról látom, közeleg azon perc, midőn Móric barátom itt megjelenend.</p>
                <p>- Kíváncsi vagyok az emberkerülő ifjú poétára! - kiált föl Franciska, aki Czuczor
                    féltékeny pillantásával találkozik. - Czuczor uram el fogja látni néhány
                    megszívlelendő tanáccsal, ha a literátori pályára akar lépni.</p>
                <p>- Én csak egyetlen kifogást emelek Fogthűy barátom szavai ellen - szól most
                    Tajnay - és ez az, mintha az ő érdeme volna, hogy Móric barátunk és rokonunk itt
                    leend. Mert ez az én elvitat­ha­tatlan érdemem.</p>
                <p>- Hogyhogy? - kérdi Fogthűy.</p>
                <p>- A magyarázatot csak Franciska kisasszonynak gyónhatom meg fülébe, az ügy kényes
                    és diszkrét voltára való tekintettel.</p>
                <p>- Hohó! - szól Fogthűy. - Valamennyien tiltakozunk a fülbegyónás ellen, mert
                    mindnyájan féltékenyek vagyunk Franciska kisasszonyra és nem engedhetjük meg,
                    hogy előnyt nyerjél azon a réven, hogy a szép hölgy fülébe mondasz oly szavakat,
                    amelyeket mi nem kontrollíroz­hatunk.</p>
                <p>- De én kíváncsi vagyok - nevetett Franciska. - Jöjjön csak közelebb, Tajnay.</p>
                <p>És Tajnay ezúttal Móric «kisasszony»-nak köszönhette, hogy a szép hölgy
                    rózsaszinű fül­kagylójához közel érhetett kacki bajusza:</p>
                <p>- A magyarázat egyszerű, szép hölgy - súgta Tajnay. - A sógorasszonyom kíséré ide
                    Asztalos Etelka kisasszonyt, aki rokonom és akinek én leszek ma este hivatalos
                    «cicisbeo»-ja.</p>
                <p>- Még mindig nem értem - mondta halkan Franciska.</p>
                <p>- Asztalos Etelka leánya Asztalos István fiskális úrnak, akinél Móric barátom
                    patvaristásko­dott - súgta Tajnay.</p>
                <p>- Az ifjú Jókay tehát szerelmes Asztalos Etelka kisasszonyba. Miért nem beszél
                    világosabban, Tajnay?</p>
                <p>- Ah - felelte Tajnay -, ez csak olyan ifjúi «sentiment», még nem hivatalos a
                    dolog és épp ezért kényes, hogy egy nőrokonomról határozott formában mondjam
                    meg, hogy érdeklődik egy fiatalember iránt.</p>
                <p>- Azért engedtem meg magának a fülbegyónást, hogy most titkolózzék és játssza a
                    diszkrét lovagot? - mondta Franciska. - Pedig engem érdekel a dolog és
                    részleteket kérek, különben meg­haragszom!</p>
                <p>- Móric barátom - felelte Tajnay - ügyvédbojtár volt Asztalos uramnál, Etelka
                    viszont Jókay sógorának, Vály Ferencnek volt a tanítványa. Móric és Etelka így
                    gyakran találkozhatának, hol apja irodájában, hol Vályéknál, akiknek házába
                    Etelka leckeórákra járt. Mentül többször látták egymást a fiatalok, annál több
                    rokonszenvet érzének egymás irányában. Titokban is találko­zának. A dolog végre
                    oly feltünő lett, hogy a «vicispán» is észrevevé.</p>
                <p>- Melyik vicispán? - kérdezte Franciska.</p>
                <p>- Móric édesanyját hívják így a családban - felelte Tajnay. - Jókayné,
                    úgylátszik, keveslé fia választását, talán valamelyik gazdag Domonkos-leány járt
                    a fejében, egyszóval ismerősei és atyafiai körében azt kezdé terjeszteni, hogy ő
                    nem engedné meg, hogy fia katholikus nőt vegyen el feleségül. Etelka ugyanis
                    katholikus. Ez fülébe jutott Asztaloséknak, akik nagyon megneheztelének és nem
                    engedék meg többé Etelkának, hogy Vály Ferencékhez járjon leckére. Asztalosné és
                    Etelka elutaztak, Jókay Móric viszont szerelmét feledni elment Pestre
                    jurátusnak.</p>
                <p>- Ó, a valláskülönbség már hány ifjú pár szerelmét szakítá szét! - jegyezte meg
                    Franciska.</p>
                <p>- Jókay Móric - folytatta Tajnay - azonban Pesten se feledé el Etelkát és ha
                    szerét ejtheti, Komáromba jön, hogy találkozhassék Etelkával, természetesen
                    titokban. Én vagyok a postillon d’amourjuk ésén szoktam jelen lenni
                    találkozásaikon...</p>
                <p>- Szóval ön az «elefánt»?</p>
                <p>- Fordul majd úgy, hogy Móric lesz az én elefántom, ha megkapom jutalmamat azért,
                    hogy Móric barátomat ezüst tálon prezentálhatom önnek és ha ennek a
                    jutalomcsóknak súlyos következményei nemcsak az én szivemet fogják
                    megbolygatni.</p>
                <p>Franciska könnyedén meglegyinté legyezőjével Tajnayt.</p>
                <p>- Ne udvaroljon nekem!... Czuczor máris nagyon figyel ránk.</p>
                <p>- Csak annyit mondjon, mikor vehetem át a csókjutalmat? - suttogta Tajnay.</p>
                <p>- Egyelőre még nem határoztam. Előbb mindenesetre egy szívességre kérem. Asztalos
                    Etelkát csak futólag láttam és ismerem. Hozza őt körömbe.</p>
                <p>- Nagyon szívesen - felelte Tajnay -, de én is szívességre kérem kegyedet. Etelka
                    társaságában van egy fiatal hölgy is, aki elválhatatlan barátnője.</p>
                <p>- És ki az?</p>
                <p>- Annak a pesti fiskálisnak a leánya, akinél Jókay jelenleg jurátus. Wrhowsky
                    Lujza. A leányka Szakolcán nevelkedett, teljesen tótajkú volt és épp azért
                    nevelődik jelenleg a Jókayék házában, hogy megtanuljon tökéletesen magyarul.
                    Rendkívül kedves, értelmes leányka, aki máris csaknem jól beszél magyarul.
                    Etelka talán azért ragaszkodik ehhez a leánykához, mert ő Jókay Móric közelében
                    élhet.</p>
                <p>- Hozza ide őt is, Tajnay - adta ki a parancsot Franciska. - És most menjen.</p>
                <p>Fogthűy épp türelmetlenül és féltékenyen mondta Tajnaynak:</p>
                <p>- Túlságosan elvonod a társaságból Franciska kisasszonyt!</p>
                <p>Tajnay mosolyogva felelt, miközben fölkelt:</p>
                <p>- Íme, visszaadom őt a szellemes conversatiónak, miután oly sokáig úntatám
                    közömbös dol­gok­kal.</p>
                <p>- Ó, dehogy, Tajnay! Nagyon érdekes volt, amit mondott! - szólt Franciska és újra
                    belevegyült az általános társalgásba. Tajnay pedig valamelyik szomszéd szobában
                    fölkereste Asztalos Etelkát és barátnőjét.</p>
                <p>Néhány perc múlva egy iruló-piruló fiatal leánykát vezettek Franciska elé, aki
                    egy «grande dame» fölényével és kedvességével csinált helyet maga mellett
                    Asztalos Etelkának, míg baljára Wrhowsky Lujzát ültette.</p>
                <p>- Az én kis udvarhölgyeim! - mutogatott Franciska a két piruló szűzre.</p>
                <p>Tajnay mélyen meghajolt Franciska előtt:</p>
                <p>- Hódolatom a koronázatlan királynőnek!</p>
                <p>Fogthűy ebben a pillanatban kivonta svájci kulcsos zsebóráját, amelynek
                    aranykulcsocskája ott fityegett Wellington-mellényén és szólt:</p>
                <p>- Itt jön Jókay Móric!... Pontos, mint egy fejedelem.</p>
                <p>A jelenség, amely e pillanatban a hölgyek szemkörébe jutott, valóban fejedelmi
                    volt. Egy karcsú, nyulánk ifjú herceg. Dús szőke hullámos haja romantikusan
                    kétfelé volt fésülve és nagyobbik választéka a homlokára borult előkelő
                    világfájdalommal. Szemében a nefelejcsek, keleti mesék és lapiszlazulik kéksége
                    merengett. Tejfölös arcán csak néhány nehezen ütköző szál jelezte a bajusz és
                    szakállka helyét. Síma, kissé félszeg modorát még előkelőbbé és hűvö­seb­bé
                    tette az a jól szabott kék redingote, csiszolt rézgombokkal, amely karcsú
                    derekára feszült, a kasmírmellény, a galambszürke pantalló, a villogó escarpin,
                    a magastetejű, merészen ívelt szürke kalap (fölül kissé gombaformájú) és
                    vajszinű kesztyü, melyet kezében hozott magával. Egy papagájruhájú lakáj átvette
                    tőle az elegáns belépéshez szükséges kellékeket, amelyeket kezében hozott és
                    Jókai Mór most már csupasz kézzelsiethetett a vendéglátó Franciska
                    üdvözlésére.</p>
                <p>Egy piruló arcú, ziháló keblű fiatal leányka, akinek gesztenyebarna haja és
                    szürkéskék szeme az ifjúság gyöngéd, ártatlan báját sugározták, alig tudta
                    levenni szemét az ifjú herceg és költő legkisebb mozdulatáról is.</p>
                <p>Az ifjú Franciskához fordult:</p>
                <p>- Engedje meg, szép hölgy, hogy magamat gráciájába ajánljam - mondta Jókai
                    korának szer­tartásos körülményességével -, Ásvai Jókay Móric vagyok és egyúttal
                    asszonyanyám, özvegy Jókay Józsefné üdvözletét is prezentálom.</p>
                <p>- Üdvözlöm körünkben - mondta bájosan Franciska és kezet nyujtott. - Foglaljon
                    helyet itt mellettem, ifjú költő és embergyűlölő.</p>
                <p>- Embergyűlölő nem lehetek ily szép hölgyek virágoskertjében - felelte Jókai
                    nagyapáink bókoló készségével - és poétai érdemeimről hallgatnom illik oly
                    társaságban, amely Czuczor Gergely uramat tisztelheti vendégéül.</p>
                <p>- Ne szerénykedjék, fiatal barátom - mondta Czuczor -, bármily dísze is az
                    ifjúságnak a sze­rénység. Olvasám néhány költeményét a «Pesti Divatlapok»-ban.
                    Új kor szelleme és hangja árad belőlük és én hiszem, hogy ön ennek a jövendőnek
                    egyik dísze és hazánk zengzetes nyelvének egyik büszkesége leend. Macte, puer,
                    sic itur ad astra!Egyébként jó magyar szokás szerint, mint idősebb mondom:
                    «Isten hozott téged, öcsémuram!»</p>
                <p>Kezét nyujtotta Jókainak, aki az ifjú ember illő szerénységével és szívből jövő
                    nagy tisztelettel szorította meg ezt a kezet. (A régi írók atyai szívvel
                    támogatták a fiatal írókat, mert akkor még fehér holló volt az, aki a
                    «literátori» pályára ment és a hollóknak nem kellett kivájniok egymás
                    szemét.)</p>
                <p>- Kedves barátom! - szólt most Franciska. - Nem szavalná el nekünk egyik
                    költeményét?</p>
                <p>Jókai szerénykedve tiltakozott, de Czuczor biztatására és Franciska sürgetésére
                    elszavalta egyik költeményét, amelynek nagy sikere volt - a hölgyek különösen
                    tapsoltak -, úgyhogy elő kellett adnia mind a három versét, amely a «Pesti
                    Divatlapok»-ban Petőfi támogatásával megjelent. A hölgyek kipirultak, csillogó
                    szemmel tapsoltak, ami talán nem is a költemé­nyeknek, hanem az ifjú költő
                    férfiui szépségének szólt. Czuczor, egy kevés titkolt irígységgel most azt
                    kérdezte:</p>
                <p>- Ismersz, öcsém, egy Petőfi Sándor nevű ifjú költőt?</p>
                <p>- A legjobb barátom - felelte Jókai.</p>
                <p>- Ma Magyarországon ez az ember írja a legszebb verseket.</p>
                <p>- Örvendek, hogy ezt hallom - mondta Jókai -, mert én tűzbe tudnék menni
                    Petőfiért!</p>
                <p>- Ki az a Petőfi? Hol lehet verseit olvasni? Hol lehet őt látni? - kérdezék
                    csivogva a hölgyek, mint egy megzavart madársereg.</p>
                <p>- A hölgyek kíváncsiságát azzal elégíthetem ki - felelte Jókai -, hogy holnap
                    személyesen prezentálhatom Petőfit. Komáromba fog érkezni hajón és anyám vendége
                    lesz.</p>
                <p>Jókai igazat mondott. Már Pesten sokat beszélt Petőfinek Asztalos Etelkáról,
                    azonkívül nemrég olyan levelet írt neki, hogy Petőfi kötelességének tartotta
                    sietve fölkeresni barátját és «megnézni» azt a leányt, akit Jókai szive titkos
                    mátkájának tekintett.</p>
                <p>Petőfi csak néhány percre terelte el Jókairól a figyelmet, mert a vendéglátó
                    Franciska tapin­tatosan és számítással ismét Jókait igyekezett megtenni a
                    társalgás középpontjává.</p>
                <p>A figyelmes szemlélő észrevehette volna, hogy már előbb is, mialatt Jókai
                    szavalt, Franciska minden kokettériáját tűzbe vitte, hogy magára vonja az ifjú
                    költő figyelmét. Jókai is mind mélyebbeket tekintgetett a kacér, bűvös szempárba
                    és mialatt egyre jobban kipirult, egyre tüzesebb és szellemdúsabb lett, annál
                    kevesebb pillantása jutott a gesztenyebarnahajú és ga­lambszürkeszemű
                    «udvarhölgy» számára. Etelka szeme megnedvesedett féltékeny könnyektől.</p>
                <p>Az ifjú herceg most érezte először varázshatalmát. Talán először volt
                    hölgytársaságban, ahol ünnepelték; az írói hiúság győzött szerelmi hűségén, vagy
                    talán Weinmüller Franciskához képest kissé szürkének találta Etelka szemeit.</p>
                <p>Jókai mind rohamosabban hódított. Hiszen mestere volt az ilyenfajta találós
                    kérdések föl­adásának, mint:</p>
                <p>- Melyik asszonynak nincsen és sohasem is volt férje?</p>
                <p>- A kisasszonynak.</p>
                <p>- Melyik rang áll legerősebb lábon?</p>
                <p>- A harang.</p>
                <p>- Melyik vár nem feketült meg nyolcszáz év alatt?</p>
                <p>- Fehérvár.</p>
                <p>- Melyik tyúk egyidős a fiával?</p>
                <p>- A Fiastyúk.</p>
                <p>Ezeknek az «elmejátékok»-nak a megfejtése zálogadással, a zálog kiváltása csókkal
                    járt és Jókai nagyon leleményes volt abban, hogy a játékok mennél elmésebbek, a
                    csókolódzó­alkalmak pedig mennél gyakoriabbak legyenek. Kitalált ilyenféle
                    játékokat, mint: «A csillagos ég lehozatala», a «végnélküli fa», a «spanyol
                    király gyászolása», a «Hollandiából érkezett legyezőszállító hajó», stb.</p>
                <p>Az ifjú költő öntudatlan játékot folytatott az élettel, szerelemmel, dicsőséggel.
                    Tetszelgett abban a szerepében, hogy az ő leleményessége szabja meg, hogy «hány
                    ölnyire esett a kútba», vagyis hány csókkal kell őt kiváltani onnan és hogy ki
                    csókolja meg: Franciska vagy Etelka? Némán gyönyörködött abban, amit észrevett,
                    hogy két nő vetélkedik érte. De minden kútnak végre is feneke van. Egyszer,
                    amikor nagyon mélyen talált beleesni a kútba és Franciska csak a csókok
                    sokaságával tudta kiváltani onnan, Etelka hirtelen elsápadt, elalélt, úgyhogy
                    Jókainak csak épp annyi ideje maradt, hogy a leány mellé ugorjék és elkapta
                    derekát, még mielőtt le­rogyott volna.</p>
                <p>- A levegőre! - suttogta a leány gyönge hangon.</p>
                <p>Egy hűvösebb, zárt folyosóra került Etelka és a társaság egy orvos tagja is
                    utánasietett.</p>
                <p>- Nem, köszönöm, nincs már semmi bajom - mondta a leány az orvosnak. Hogy is lett
                    volna baja, amikor annak a karjában volt, akit szeretett? Az orvos visszavonult,
                    miután szagló-üveg­cséjét ráerőszakolta a leányra. Móric és Etelka négyszemközt
                    maradtak.</p>
                <p>- Hazamegyek; ha akarja, elkísérhet - suttogta a leány.</p>
                <p>- Még oly korai az idő!</p>
                <p>- Jó, hát maga maradjon és mulasson jól azzal a varázsló Circével. (A klasszikus
                    regék akkor még a levegőben voltak.)</p>
                <p>- Ó, csak nem gondolja, hogy én komolyan teszem a szépet Franciskának? -
                    védekezett Jókai. - Nem veszem el, ami a másé. Hát azt hiszi, nem vettem észre
                    Czuczor féltékeny pillantásait?</p>
                <p>- Épp az ilyen kacér nők tetszenek maguknak férfiaknak. (Az alig húszéves ifjúnak
                    hízelgett, hogy őt a férfiak közé számították.) Ha ez a Franciska nem volna oly
                    gazdag, ujjal mutogat­nának rá az emberek. Mit keres Czuczor uram ebben a
                    házban? Egy pap?</p>
                <p>- Hiszen Franciskának - felelte az ifjú - csak a kisujjával kellene intenie és
                    Czuczor uram sutba dobná talán a reverendát is. De Franciska, akinek óriási
                    vagyona van, nagyobbra tör, grófról, talán hercegről álmodik és Czuczor uram az
                    ő szalónjában csak plátói és költői ihletet meríthet.</p>
                <p>Ennyire vak, mint Jókai, még a fiatal süldőleány se volt, úgyhogy azt hitte,
                    Jókai máris túl­ságosan mélyen talált Franciska szemébe nézni, hogy már csak az
                    erényeit látja, hibáit nem. És csakugyan ez történt Jókaival. Akit szivébe
                    fogadott, arról az ő szerelme leolvasztott min­den salakot és csak a színaranyat
                    látta és becsülte meg benne. Etelka tehát izzó féltékeny­séggel szólt:</p>
                <p>- Kedves barátom, ön válaszúton van e pillanatban, önnek választania kell köztem
                    és Franciska közt. Ha ön a gazdag örökösnőt választja, én nem fogok útjába
                    állni, hanem visszavonulok és tovább is szeretni fogom önt, de némán és
                    látatlanul, mert azontúl ön engem nem fog tovább láthatni.</p>
                <p>- Hazakísérem, Etelka - mondta Jókai, aki ezzel a kijelentésével nagy követ vett
                    le a leány szivéről.</p>
                <p>De mi történt volna, ha Franciska kérte volna meg Jókait, hogy ne kísérje haza
                    Etelkát? Erre a kérdésre jobb nem is válaszolni. A kérdés különben föl se
                    vetődött. Hiszen Czuczor a férfi féltékenységével, amely izzóbb, mint egy
                    kisleány bánata, kérdezte Franciskától, mihelyt négy­szemközt lehetett vele:</p>
                <p>- Kegyed mindig csak játszik az én szivemmel. Ma úgy kitünteté azon ifjú költőt,
                    mintha koromat akarná szememre vetni...</p>
                <p>- Czuczor, csak nem féltékeny arra a süldő kamaszra? - szólt Franciska. - Hiszen
                    gyerek még a poéta úr. Vagy ön nem látta, hogy ott volt egy kisleány, akit Móric
                    «kisasszony» holdvilágos szerelemmel szeret?</p>
                <p>Czuczor megkönnyebbülve fölsóhajtott. Franciska pedig titokban bosszuságot érez,
                    hogy az a «fruska» mégis vissza tudta venni tőle Mórickát.</p>
                <p>Csikorgó, szikrázó hóban, de szép, hideg időben kísérte haza Jókai az
                    Asztalos-leányt. Elől ment Móric és Etelka, hátrább, mintegy tisztes távolban az
                    idős rokonhölgy és Wrhowsky Lujza. Tajnay ott maradt Franciska bűvös körében
                    Fogthűyvel együtt.</p>
                <p>Móric és Etelka újra megfogadták szent esküvéssel, hogy csak egymást fogják
                    szeretni, amíg él­nek. És a karikagyűrü, mint valami napkorong feltünedező felső
                    íve jelent meg kelő remé­nyeik hajnalán.</p>
                <p>Az Asztalosék háza előtt a «kopogtató»-val addig zörgettek, amíg ki nem jött az
                    álmos szolgáló a Rozália-téri házból, amelyen az akkori idők szokása szerint
                    cégtábla hirdette, hogy ott ügyvédi iroda van (mégpedig Komárom legnépszerűbb
                    fiskálisának az irodája). A kapu kinyílt és elnyelte a hölgyeket.</p>
                <p>Jókai egyideig még fölnézett az ablakokra, aztán nekivágott a sötétségnek, hogy
                    hazamenjen a Szombati-utcába. Egy árnyék követte. Jókai megfigyelte, hogy ez az
                    árnyék már előbb is ott settenkedett valahol, amikor Etelkától elbúcsuzott.
                    Jókai meglassította lépéseit, mert kellemet­len az, ha valaki jön az ember után.
                    Hátha rossz szándéka van?</p>
                <p>Az árnyék jött, jött és végre elérte Jókait. Jókai most hirtelen visszafordult,
                    szemébe nézett az árnyéknak és visszatántorodott.</p>
                <p>- Édesanyám!...</p>
                <p>A «vicispán» volt.</p>
                <p>- Édesanyám... hogyan kerül ide?</p>
                <p>- Látni akartam saját szememmel, hogyan cimborázol ellenségeimmel, akik
                    kígyót-békát kiáltanak rám és elhiresztelik a városban, hogy én kínoztam,
                    gyötörtem boldogult apádat a sírba! És te még szóbaállsz ezzel a szemétnéppel?
                    Édesanyád rágalmazóit szépen hazakíséred és mint a holdkóros nézel föl arra az
                    ablakra, ahol, mint sejted, az a kis «béka» gyertyát gyujtott.</p>
                <p>A kisváros pletykáinak kígyónyelvei sziszegtek ezekben a nagy hévvel elmondott,
                    bosszús, pattogó mondatokban. Jókai legjobban szerette volna fülét bedugni, de
                    ez nem illik anyai dörgedelemmel szemben. A «vicispán» tovább átkozódott,
                    elátkozta Weinmüller Franciskát, aki szalonjában búvóhelyet ad a titkos
                    szerelmeseknek, elátkozta Asztalosékat, akik az ő szemefényét, legjobb és
                    legokosabb fiát akarják behálózni, elátkozott mindenkit, talán még a teljesen
                    ártatlan Wrhowsky Lujza kisasszonyt is.</p>
                <p>Jókai némán, megadón hallgatta mindezt. Nem akart oly színben feltünni, mint aki
                    édesany­jával szemben ellenségeit - még ha vélt ellenségeit is - védelmezi.
                    Tudta, hogy Etelka iránt való szerelmének mindig útjába fog állani édesanyjának
                    vérig sértett hiúsága és a kisvárosi pletykától fölizgult, elkeseredett
                    dühe.</p>
                <p>Az ilyen lehetetlen akadályokkal szemben néha még akaraterős emberek se tudnak
                    boldogulni. És Jókai sokkal gyöngédebb lélek volt, semhogy választani tudott
                    volna édesanyja és Etelka közt.</p>
                <p>Magában, ha vérző szívvel is, máris lemondott Etelkáról, vagy legalább is a
                    kisvárosi sziszegő pletykakígyók elől a fővárosba akart menekülni. Ettőlfogva
                    Pest Jókait végleg elhódította Komáromtól.</p>
                <p>Másnap megjelent Petőfi Komáromban. Darutollas kalappal, virágos fekete tafotából
                    varrott atillában, amelyre nyakravaló nélkül egyszerű széles, keményítetlen
                    inggallér borult és fokos volt kezében.</p>
                <p>- Sándor, veled utazom holnap Pestre - ezzel fogadta Móric a pesti barátját.</p>
                <p>- Jól van, de előbb megmutatod nekem azt a kislányt, akit magadnak
                    választottál.</p>
                <p>- Az a kislány... - mondta zavartan Jókai - nem lehet az enyém... Anyám ellenzi
                    házasságun­kat...</p>
                <p>Többet Jókai nem mondott. Petőfi pedig csóválta a fejét. Egyszerűen nem értette
                    meg, hogy ha valaki szeret egy leányt, hogyan mondhat le róla szülői
                    parancsszóra. Hiszen tudjuk, Petőfi mily erőszakos, szinte vad módon szöktette
                    meg később Juliskáját. Petőfi azt gondolta magá­ban, hogy mégse lehet olyan nagy
                    szerelem az, amiről oly könnyen le lehet mondani. Belenyu­godott tehát a
                    változhatatlanba.</p>
                <p>Jókai, amint végigsétáltak a kisvárosi korzón, még megmutatta Petőfinek Asztalos
                    Etelkát, de lehet, hogy ekkor látta utoljára...</p>
                <p>Sem Etelka, sem Weinmüller Franciska többé nem játszottak szerepet Jókai
                    életében. Mint­hogy ez a két női alak végleg eltűnik regényünk színteréről,
                    illik elmondanunk további sorsukat. Weinmüller Franciska egy Bárány nevű
                    érsekújvári kereskedő felesége lett, de férje eltékozolta hatalmas, szinte
                    fejedelmi vagyonát, úgyhogy Franciska teljesen elszegényedett. Az ötvenes
                    években látták még Pesten az Erzsébet-téren, ült egy padon és várta Czuczor
                    Gergelyt, aki arra szokott sétálni, hogy alamizsnát kérjen tőle.</p>
                <p>Asztalos Etelka, amikor látta, hogy Jókai szakított vele, feledni és gyógyulni
                    ment egy fürdő­helyre, de hiába. Hervadozni, sorvadozni kezdett, mint a falevél,
                    amelyet többé nem ér a nap éltető melege, őszre le is hullott. Hazajött
                    Komáromba és néhány nap múlva meghalt.</p>
                <p> </p>
            </div>
            <div type="chapter">
                <head>V. A saslak.</head>
                <p>Dohány-utca 373.</p>
                <p>Szép, elsőemeleti, parkettezett szállás. Négy szoba az utcára, előszobával,
                    konyhával. Az egyik Jókai szobája, kettő Petőfiéké, a negyedik közös ebédlő.
                    Fizettek érte kétszázhatvan forintot egy évre. A közös koszthoz Jókai tíz
                    forinttal, Petőfiék tizenöttel járultak. Ebédet, vacsorát az újvilágutcai
                    «Aranysas»-ból hozattak. Jókai inast tartott, Petőfiék szakácsnőt, öt forint
                    havidíjjal.</p>
                <p>1848 március hónapját mutatja a díszes falinaptár, amely Landerer és Heckenast
                    nyomdájából került ki...</p>
                <p>Jókai nagy lépésekkel jár fel és alá szobájában. Épp az «Életképek»-et lapozta
                    át. A «Sonkolyi Gergely» után a «Bűntárs», a «Serfőző«, az «Aegyptusi rózsa» és
                    «Keselyeő Péter» követ­keztek. Ezeket olvassák most a fővárosi házakban és
                    vidéki udvarházakban is. Az «Élet­képek» előfizetői szépen szaporodnak.</p>
                <p>Odakinn a tavasz első lehelete az utcán. Az ereszekről csurog az olvadó hó és a
                    nap fénye szikrázik az egyre kisebbedő hóprémen, amely itt-ott a háztetőn még
                    fönnakadt. A szobában a duruzsoló kályha olyan hangulatot teremt, mintha kinn is
                    meleg volna és nyár.</p>
                <p>Szép az élet. Különösen, ha az ember huszonhároméves.</p>
                <p>És mégis, az ifjú beszélyíró, mialatt a kerek fehér és piros ostyadarabkákkal
                    játszik, amik a levelek leragasztására vannak ott íróasztalán, ahol egy
                    pillanatra megállt, elgondolkozva néz ki az ablakon:</p>
                <p>- Hová fog vezetni mindez?</p>
                <p>...A szomszéd szobában ott van az a különös ember, akihez a sorsa most úgy oda
                    van fűzve, mint a gyerekek sárkányához a papírlánc.</p>
                <p>Meddig mehet föl a sárkány?</p>
                <p>Hallja a szomszédja lépéseit. Papírzörgés. Biztosan valami elrontott költeményét
                    gyűrte össze és dobta a kandalló tüzébe. Most újba kezd bele. Lúdtollának
                    sercegése és török csibukjának füstje áthatol az ajtó eresztékein.</p>
                <p>Ki ez az ember? Mit akar? Mindenesetre a legszebb magyar verseket írja. Ki tud
                    még barátjá­hoz oly melegséggel írni, mint ez a költő hozzá, Jókai Mórhoz:</p>
                <p>Miért szeretsz te engemet,</p>
                <p> Kit annyian gyűlölnek?</p>
                <p> S én, aki annyit gyűlölök,</p>
                <p> Téged miért szeretlek?</p>
                <p> Szeretlek téged, oh barátom!...</p>
                <p> Nem, nem barátom! Megbocsáss,</p>
                <p> Hogy e gúnynévvel illetélek:</p>
                <p> Mert a jelenkor gyermekének</p>
                <p> E szó, «barát», csak gúnyolás.</p>
                <p>Megrendítő.</p>
                <p>És volt-e lantos, aki annyi elementáris melegséggel tudta volna szerelmi
                    boldogságát meg­éne­kelni?</p>
                <p>Reszket a bokor, mert</p>
                <p> Madárka szállott rá;</p>
                <p> Reszket a lelkem, mert</p>
                <p> Eszembe jutottál...</p>
                <p>És ez a dévaj dal:</p>
                <p>Tíz pár csókot egy végbül,</p>
                <p> A legédesebbjébül!</p>
                <p> Ráadást is,</p>
                <p> Feleség,</p>
                <p> Nekem ennyi</p>
                <p> Nem elég.</p>
                <p>Ezek a csókok ott csattannak el a szomszédban és halk kacagás, szerelmesek
                    turbékolása kíséri őket. Ilyenkor ijesztő a legényember magányának minden nesze,
                    reccsenése, ropogása.</p>
                <p>De olykor egyedül van az asszony és unatkozik. Mert a költő a csókjával is úgy
                    van néha, mint a borral. Túlságba nem viszi. A «feleségek felesége» ilyenkor
                    magyar pillangós főkötőt varr az ablak mellett. De nehezen megy a kezében a
                    munka, mintha nem volna hozzászokva. Vagy túlságosan gondol az urára és minden
                    gyönggyel a férjének egy gondolatát fűzi be a főkötőbe?</p>
                <p>Minden asszony eleven rejtély, És ez a nő igazi sphynx.</p>
                <p>- Nem oly szép - mondja magában Jókai -, aminőnek Sándor versei megörökítik.
                    Alacsony termete van, egészséges arcszine, de férfias metszésű szája; mindegyik
                    szeme szép külön, de a kettő közt nincs összhangzás, amellett rövidre nyírott
                    hajat visel és éppen úgy tud ember nem viselte divatokat kitalálni, mint
                    Sándor.</p>
                <p>Ó, ez nem az a vidéki leány, nem az Asztalos Etelkák fajtájából való, akik
                    egyszer szeretnek és meghalnak. Talán inkább Weinmüller Franciska? Nem, ez az
                    asszony rajongással szereti az urát. De van ebben a szerelemben valami a
                    nőstényoroszlán félelmetességéből. Nem volna jó a körmei közé kerülni!</p>
                <p>És nagy hibája Jókai szemében, hogy nem eléggé házias. Nem főz, nem takarít, nem
                    mos az urára. Végezzen mindent a cseléd és az ebédet az «Arany sas»-ból
                    hozatja.</p>
                <p>Különös, furcsa lény, olyan, mint George Sand, akinek hire érkezik Párisból.</p>
                <p>Néha egészen megmagyarázhatatlan pillantásokat vet Jókaira. Minden nő rejtély, de
                    ennek a nőnek a rejtélyét Jókai a legkevésbé tudja megoldani. Egyszerre vonz és
                    taszít. Mindenáron meg akarja házasítani Jókait és fölsorolja valamennyi
                    szatmári barátnőjét, akiket csak felesé­gül ajánlhat, de talán csupán azért,
                    hogy Jókaitól ezt a bókot csikarja ki:</p>
                <p>- Nem, Szatmárba nem megyek, onnan Petőfi már elhozta a legszebbet, a
                    legjobbat!</p>
                <p>Néha szeszélyes, vad és türelmetlen az asszony. Vakmerő a kiszólásaiban és azt
                    mondja:</p>
                <p>- Jókai, maga néha olybá tűnik föl, mint valami szende, szőke leány.</p>
                <p>És ördögi kacajjal teszi hozzá:</p>
                <p>- Miért tűri, hogy Sándor úgy elnyomja?</p>
                <p>Ez fáj a «Hétköznapok» írójának. A finom, csillogó női agátkörmök ilyenkor
                    lényének leg­finomabb, legrejtettebb, legérzékenyebb gyöngéjét marcangolják.
                    Mert hiába forradalmár valaki, hiába hord karbonári-köpenyt, ha belül egy gyönge
                    szív vergődik.</p>
                <p>Annak a másik férfinak odaát barna szeme van, barna, mint az alföld viharos
                    napon. Villá­mokat tud szórni, amelyek megreszkettetik a hatalmasokat, trónok
                    inognak a pillantásaitól.</p>
                <p>Mi ez az ember?... ez a garabonciás?</p>
                <p>Egy Danton, akibe Robespierre lelke költözött?</p>
                <p>Ó, ha Danton ily szép verseket tudott volna írni!...</p>
                <p>És Jókai újra és újra érzi, hogy az igaziforradalmár odaát járkál szobájában,
                    amelynek falairól Danton, Robespierre, Marat néznek le... Ezek a falról már mind
                    beköltöztek a szivébe...</p>
                <p>Ezernyolcszáznegyvennyolc az ő esztendeje! Ő a jövő embere! Januárban az olasz
                    forradalom hire érkezett a Pilvax-kávéházba. Februárban a párisi forradalom tört
                    ki, de hire csak március első napjaiban jut el Pestre.</p>
                <p>És a Petőfi név szinte napról-napra jobban nyomul be az emberek elméjébe,
                    szivébe. Petőfi az ifjúság vezére. A holnap embere.</p>
                <p>Barátságát már a hatalmasok is keresik. Megkérdik tőle, mit óhajt az ifjúság,
                    amely a Rákos­mezőn a francia forradalmi lakomák mintájára gyűlést akar tartani.
                    És a «nagy» Klauzál Gábor, a tekintélyes politikus fölajánlja a «kis» Petőfinek
                    az Ellenzéki Kör helyiségeit, hogy ott tartsák meg az ülésüket. Már az óvatos,
                    nem könnyen barátkozó Klauzál is bekerült Petőfi utcájába?</p>
                <p>És Jókai kinéz az ablakon:</p>
                <p>- Mi lesz ennek a vége?</p>
                <p>Egy pillanatra eszébe jut a révkomáromi ház, ahol egy öreg asszony még mindig
                    aggodalom­mal gondol arra, miért nem lett a fiából komáromi fiskális? Talán
                    lelkiismeretfurdalást érez, hogy útjába állt fia szerelmének, mert talán Etelka
                    le tudta volna kötni Móricot Komáromba és most szép, jól menő ügyvédi irodája
                    volna a Rozália-téren, ahol az apjáé volt?</p>
                <p>A másik embernek is él az anyja, sőt ott van a szomszéd szobák valamelyikében. A
                    derék, öreg, jó kocsmárosné, a «legszeretettebb anya» eljött, hogy megnézze
                    menyét, de még inkább, hogy megtudja, nem esett-e valami baja az ő Sándor
                    fiának.</p>
                <p>Mily jó az oroszlánszivű forradalmároknak, ha tudják, hogy ott van közelükben az
                    a lény, akinek emlőin nőttek nagyra és aki tűzön-vízen keresztül is szeretni
                    fogja őket.</p>
                <p>Az az ember odaát a lantja csodahúrjain a legszebb himnuszokat zengi a szerető
                    feleségről, a hű barátról és az édesanya szeretetéről.</p>
                <p>Nem túlságosan sok ez a hármas boldogság? A bosszus istenek nem készítik-e máris
                    menny­köveiket? A sorsot kihívó emberre nem vár-e büntetés?</p>
                <p>Lépések közelednek Jókai ajtaja felé. Kopogás; erélyes de barátságos.</p>
                <p>Petőfi lép be.</p>
                <p>Alacsony alakja most mintha sugárözönben volna, mintha behozta volna magával a
                    márciusi tavaszt és nőne, nőne... Különös az arca, különös a szeme... Valami
                    történt...</p>
                <p>Petőfi megáll Jókai előtt:</p>
                <p>- Amit én irántad érzek - mondja -, az igazság szerint nem is barátság, nem is
                    testvéri szeretet, vagy tán e kettőnek keveréke, vagy talán mindkettőnél több...
                    Valami le nem írható és tagad­hatatlan, hogy a világon senki iránt sem éreztem
                    azt, egyedül irántad...</p>
                <p>Jókai csak a kezét nyujtja. A különös szavakra, amelyeket soha nem hallott hangon
                    mondott Petőfi, nem lehetett más válasz, mint erőteljes baráti kézszorítás.</p>
                <p>- Számítok barátságodra - mondja Petőfi oly hangon, amelynek
                    jelentőségteljességét érezni lehet. Hangja egyszerre suttogóvá lesz. - Neked
                    mondom meg először a hírt, amelyet meg­bízható embertől kaptam. Odakinn (és
                    kimutat az ablakon) még senki se tudja...</p>
                <p>Alakja most fölmagasztosul, szinte emberfölötti fény önti el arcát, már nem tud
                    suttogni és szinte hörögve, rekedten, örömittasan kiáltja Jókai szemébe:</p>
                <p>- Bécsben kitört a forradalom!</p>
                <p> </p>
            </div>
            <div type="chapter">
                <head>VI. A kokárda.</head>
                <p>A dohányutcai lakás kandallóján az alabástrom oszlopokon álló óra esti hatot
                    mutat. A naptár - szerdai nap lévén - egyszerű fekete betükkel jelzi, hogy 1848
                    március 15-ike van.</p>
                <p>A kandalló közelében polgári ízlésű zöld ripszdíván, fehér porcellánfejű
                    kárpitszegekkel kiverve. Ezen ül zilált fürtökkel, kihajtott gallérral, csupasz
                    nyakkal, sáros csizmában egy huszonötéves fiatalember. Mellette zsámolyon,
                    alacsonyabban egy fiatal nő kuporog, aki szenvedélyes, barna szemét egy
                    pillanatra se veszi le a fiatal férfiról.</p>
                <p>A díván másik szögletében egy huszonhároméves ifjú ül és elgondolkozva nézi az
                    előbbi párt.</p>
                <p>Ők hárman a mai nap hősei.</p>
                <p>Holnap az egész ország visszhangozni fog nevüktől. Kárpátoktól az Adriáig
                    fölcsillogó sze­mekkel, erélyt kifejező, ökölbe szorult kezekkel, vagy még
                    túlóvatos, gyáva reménykedéssel, vagy gondolkodó, hitetlen kicsinyléssel fogják
                    emlegetni «szent neveiket».</p>
                <p>... Kinn az utca csendes. A zápor hazakergette a forradalmárokat és az ámuló
                    népet is. Oly mély, oly iszonyatos a csönd, mint ha a jövő méhe most
                    foganna...</p>
                <p>Diadalt fog szülni, vagy elvetélt kudarc, halál lesz a vége?</p>
                <p>Ki tudná most még megmondani?</p>
                <p>Ez a két halálosan fáradt fiatalember? Egész éjjel nem aludtak és egész nap
                    talpon voltak.</p>
                <p>A nő? Aki mint a szabadság valami új nemtője rövid hajat hord és ajkai közt
                    cigaretta füstölög?</p>
                <p>Most megreszketnek az ablakok és messziről valami tompa moraj hallatszik...</p>
                <p>- Mi ez?... Ágyudörgés?</p>
                <p>- Eh... csak érzékeink játszanak velünk!...</p>
                <p>- Csak a gyáva fél!...</p>
                <p>- Diadal vagy halál... most már késő tünődni rajta, Móric... Elindultunk a nagy
                    úton. Vissza nem lehet... Csak te szeress engem, Júlia!</p>
                <p>És a nő erősen, erélyesen megszorítja a férfia kezét. Oly szelídek és oly
                    veszélytelenek most, mint enyelgő oroszlánpár.</p>
                <p>És a harmadik?...</p>
                <p>Fölolvasta a Tizenkét Pontot. Az ő szava indította el a lavinát, őt fogják a
                    legelsőnek föl­akasztani...</p>
                <p>A Mór megtette kötelességét... és most itt ül... Még csak egy nője sincs, aki azt
                    mondaná: «Hős voltál... szép voltál... tetszettél nekem... Remélem, értem
                    tetted?...»</p>
                <p>Az életét egy semmiségért vetette kockára...</p>
                <p>... A szabadságért!!...</p>
                <p>... Van-e szabadság?</p>
                <p>Keserűen fölkacag.</p>
                <p> Karbonári-köpenyben, kürtőkalappal a fején, a kalap mellett forradalmi piros
                    tollal, jurátus­karddal az oldalán, csizmában Jókai Mór most nekivág a
                    Síp-utcának. Szembe fuj a szél, esőt kerget szemébe.</p>
                <p>A Nemzeti Színház csak egy ugrás. Az üvegeresze alá menekül. Ott legalább
                    meggondolhatja, mit tegyen. Nem volna-e jobb hazamenni? Hiszen már csaknem
                    huszonnégy óra óta van talpon és egy szemernyit se aludt.</p>
                <p>Hét óra van. A nép tódulni kezd a színházba. Ingyen-előadás a nagy nap estéjén.
                    «Bánk bán»-t tűzték ki. Jókai a szinlaphoz megy és olvassa.</p>
                <p>Gertrudisz... Laborfalvy Róza.</p>
                <p>Ez a név győz és Jókai belép a színházba. A nagy Kántorné nagyszerű utódját, a
                    Nemzeti Szín­ház tragikáját, legnagyobb művésznőjét mindig érdemes meghallgatni.
                    És ma este külö­nösen érdekes lesz az alakítása. Hiszen a magyarokat gyűlölő
                    királynét játssza. Hogy fog szembenézni azzal a forradalmi tömeggel, amely az
                    ingyen-előadás hirére ostrommal vette be a színházat és most nyugtalanul zsibong
                    a bájos kis színház égszínkékkel bélelt páholyaiban, kék-arany cirádái közt?
                    Amióta a színház fönnáll, a fenséges nép először foglalja el az «urak» helyét.
                    És ez a tömeg gyűlöli az «idegeneket», mint ahogy Bánk bán népe gyűlöli
                    Gertrudiszt. A tömeg indulataival szemben győzni fog-e a tiszta, tragikus
                    művészet?</p>
                <p>Jókai elfelejtette álmosságát, mikor helyet foglalt a nézőtéren.</p>
                <p>A függöny sustorogva szalad föl.</p>
                <p>Egressy Gábor áll ott. Sasorrú, szép férfi. Díszmagyarban. A Nemzeti Dal harsan
                    föl ajkáról.</p>
                <p>Dördülő taps. Éljen! Üvöltés. A nép oroszlánja most először meri szabadon
                    ereszteni hangját.</p>
                <p>Reszketnek a falak.</p>
                <p>A függöny le. Újra föl. «Bánk bán» kezdődik.</p>
                <p>De az oroszlán még mindig üvölt. Mint aki végre visszanyerte hangját, nem akarja
                    abba­hagy­ni. Mit akar a nép? A «Bánk bán» színészei tétován állnak. A darabot
                    nem lehet meg­kezdeni.</p>
                <p>A tömegből stentori hangok:</p>
                <p>- Halljuk Táncsicsot!</p>
                <p>De Táncsics nincs sehol. Beleolvadt a Józsefváros proletár-háztömegébe. A
                    Tömő-utcában lakik? Ki tudja, hol lakik? És a nép hiába követeli a maga
                    hősét.</p>
                <p>Az üvöltés egyre szörnyűbb.</p>
                <p>A karzaton, ahová Petőfi fölszorult, az ő rikácsoló hangja hallatszik:
                    «Polgártársak!...», de szavait elnyeli a nép harsogó bömbölése.</p>
                <p>És egyszerre a színpadon megjelenik egy ifjú... piros toll a cilindere mellett...
                    A Pilvaxból sokan ismerik:</p>
                <p>- Jókai! - megy szájról-szájra.</p>
                <p>- Halljuk Jókait!</p>
                <p>- Halljuk! Halljuk!...</p>
                <p>A tömeg üvölt, tapsol. Csak a szabadság istene tudja, mit akar!</p>
                <p>És ekkor Gertrudisz, aki könnyekkel szemében nézte eddig a forradalmi zűrzavart,
                    amely miatt szóhoz nem juthatott, letépi kebléről nemzetiszinű kokárdáját és
                    odatűzi az ifjú keblére.</p>
                <p>Szép, mélytüzű barna szempillantása mint valami tűzhullám éri az ifjú szelíd,
                    borongó, kék tekintetét és a kokárda úgy tündöklik a mellén, mint valami
                    tüzijáték naprózsája.</p>
                <p>A női szem igézete és a kokárda csodát teremtenek: emberfölötti erővel ruházzák
                    föl az ifjút.</p>
                <p>Int: beszélni akar.</p>
                <p>A haragvó néptenger - mint valami csodára - elsimul.</p>
                <p>Hang nem hallatszik. És az ifjú beszélni kezd:</p>
                <p>«Polgártársak!</p>
                <p>«Ti Táncsics Mihályt akarjátok hallani.</p>
                <p>«Rab testvérünket megviselte a hosszú börtön. Családjához tért meg pihenni.
                    Kegyetlenség volna, ha ki kellene őt ragadnunk a boldog viszontlátás és a
                    szabadság első, nagy örömének legboldogabb perceiből.</p>
                <p>«Táncsics megszenvedett értetek. Most ti szenvedjetek érte. Mondjatok le
                    kívánságtokról.</p>
                <p>«A magyar nép ma megmutatta, mit tud, ha akar. Századok szellemét változtattuk
                    meg huszon­négy óra alatt. És méltóságosan viselkedett a nép, ahogy ehhez a mai
                    nagy naphoz illik. Ne rontsátok meg a mai nap gyönyörű összhangját.</p>
                <p>«Mindenki megtette kötelességét. Most mindenki térjen meg pihenni. Nagy munkát
                    végeztünk ma és az Alkotó is megpihent, amikor művével elkészült.»</p>
                <p>Ezektől az olajszavaktól a néptengerből síma tó lett.</p>
                <p>A tömeg szétoszlott. Az ünnepi ingyen-előadásnak vége.</p>
                <p>Az ifjú ott áll a leeresztett függöny mögött a színpadon. Bánk bán, Endre király,
                    Melinda szo­rongatják kezét hálásan, hogy a viharos estét oly szép összhanggal
                    sikerült befejeznie.</p>
                <p>Aztán mindenki siet az öltözőkbe. Lemosni a színpadi festéket. A díszletezők
                    kezdik hordani a színfalakat. Az ifjúról néhány pillanat mulva mindenki
                    megfeledkezik. A színpadon is, mint az életben, gyorsan megy az átalakulás,
                    feledés.</p>
                <p>Gertrudisz egy pillanatra megjelenik öltözője ajtajában. Most már nincs királynői
                    diadém a hajában. Nedves ronggyal törli arcáról a festéket, pajkos dalt dúdol
                    hozzá és halkan odaszól közben:</p>
                <p>- Jókai!</p>
                <p>Az ifjú összerezzen.</p>
                <p>Tehát van valaki, aki mégse feledkezett meg róla egészen.</p>
                <p>Odasiet Gertrudiszhoz. És az a hang, amely az imént lecsendesítette a haragvó
                    néptengert, most szelíden, félénken szól:</p>
                <p>- Nem akartam addig elmenni a színházból, amíg meg nem köszönöm kegyednek a
                    kokárdát, amelyet keblemre tűzött.</p>
                <p>- Ó, ily csekélységért nem jár köszönet - feleli Laborfalvy Róza. - Nagyon
                    szerény jutalom ez a mai nap nagy szabadsághősének!... De hát jöjjön beljebb,
                    ifjú hősöm... Szeretném köze­lebbről látni...</p>
                <p>A tragika csodálni való művészettel bánik hangjával. Páthosztól remeg. Aztán
                    hirtelen halkan turbékol. Vagy pajkosan kacag. Vihartól a suttogásig minden
                    árnyalatra képes.</p>
                <p>Művészete zenitjén van. Harmincegyéves.</p>
                <p>- Nem zavarom kegyedet? - kérdi kissé félszegen a mai nap hőse.</p>
                <p>- A világért se. Legföljebb félre fog fordulni kissé, ha öltöztetőnőm rám adja az
                    ingemet... No, üljön le oda és forduljon hátra... Így ni... Az istenért, ne
                    nézzen vissza!...</p>
                <p>A tragika hangja ott trillázik, cirógat az ifjú füle körül.</p>
                <p>Oly szende és szőke ez a huszonhároméves ifjú. És oly becsületes. A világért se
                    fordulna hátra. Pedig, érzi, ostobaság is egy kicsit. Minden becsületességben
                    van valami ostobaság.</p>
                <p>De minek is nézne hátra? Hiszen szivében ott perzsel az az éjfélszinű női
                    pillantás, mely csodálatosan fölkavarta álmodozó, ifjúi szüzességének tavát.</p>
                <p>Ennek a tónak mélyén ott hervad egy bánatos nefelejcs: Asztalos Etelka.</p>
                <p>Ettől még mélyebb és áttetszőbb a tó.</p>
                <p>Az ifjú nem fordul hátra, de annál jobban érzi a tragikai váll montblanci havát.
                    Mily jó volna ezen a havon lecsillapítania ajka forróságát.</p>
                <p>- Mily fiatal ön - mondja a tragika. - Sokkal idősebbnek hittem. Mondja, honnan
                    vette a «Nepean sziget» mélységeit? Hisz ön még alig tapasztalhatott valamit az
                    életben!</p>
                <p>- Kegyed olvasta a «Nepean sziget»-et? - szól az ifjú szerényen és önkéntelenül
                    visszafordítja fejét.</p>
                <p>- Nem fordul vissza! - korholja a tragika. - Mindjárt megbüntetem!</p>
                <p>Az ifjú csak egy meztelen hátat, vállat, hattyúnyakat, fekete hajkoronát látott,
                    de szeme úgy káprázik, mint ha hirtelen az ezeregyéji mámorok ópiumos fátyla
                    lebbent volna föl előtte.</p>
                <p>Ó, csodálatos dolog egy színésznő öltözője! Aki még nem ízlelte meg különös,
                    glóriás masztix-illatát, nem is tudhatja, mi az!</p>
                <p>A tükör alatt festék, nyúlláb, pomádé, ajkpirosító. A hazugság és művészet
                    fegyverei. Vendég­haj és álarc a női képmutatásra emlékeztetnek. De a vendéghaj
                    ledobva, az álarc levetve.</p>
                <p>Egy párázó női test finom illatszerek felhőiből igéz, csábít. És e test mögött
                    lelket, szivet sejtünk, amely annál izgatóbb talány, mert hiszen folyton ott
                    bujkál más lelkek, más szivek ábrázolása mögött. És a tragika az élet mélyéből
                    és a saját lelke mélyéből merít.</p>
                <p>Milyen mély lehet ez a szív?</p>
                <p>Nem közönséges, nem mindennapi: ez bizonyos!</p>
                <p>Ha ezt a szivet az ifjú iró odatűzhetné a mai nap diadalmas kokárdája mellé?</p>
                <p>Legalább ő is elmondhatná: «Nem értem meg hiába ezt a napot! Dicsőség és szerelem
                    ugyan­aznap hullott ölébe! Ó, áldott március! Most már szívesen meghalok
                    érted!...»</p>
                <p>Az öltöztetőnő a bűvészek gyorsaságával dolgozik. Sietnie kell. A színpad felől
                    már türelmet­lenkedő lépések hallatszanak.</p>
                <p>Még egy simítás a kontyon. Az öltöztetőnő most a tragika vállára dobja a kockás
                    wickert, amely oly jól beborítja melegével a didergő testet. Ez a művelet újabb
                    hódító illatfelhőt kerget az ifjú felé.</p>
                <p>- Készen vagyunk! Mehetünk!</p>
                <p>A tragika belekarol az ifjúba. Átbotorkálnak a sötét színpadon. Az ifjú érzi egy
                    márványfehér, görög idomú női kar édes terhét, melegét.</p>
                <p>A sötét színpad olyan, mint a mai nap, nyugalomra tért rekvizitumaival. Holnap
                    talán újra kezdődik a történelmi színjáték.</p>
                <p>Végre kinn vannak az utcán, a színház előtt.</p>
                <p>- Ha megengedi, elkísérem - mondja a színésznőnek az ifjú, aki csodálatosan
                    szerény és kissé hallgatag is.</p>
                <p>- Ó, szívesen - feleli a tragika. - Hiszen úgyse lakom messze... néhány házzal
                    odább... a Hatvani-utcában.</p>
                <p>És elmennek a ház előtt, ahonnan a forradalom első tüzét szétvitték: az orvosi
                    egyetem ott van a Hatvani-utcában, az Újvilág-utca sarkán.</p>
                <p>Az ifjú most alkalmat talál, hogy a mai napról beszéljen.</p>
                <p>- Ó, én láttam önt - mondja a tragika - a Múzeum lépcsőjén... Oly messze volt
                    tőlem... Pedig szerettem volna magamhoz ölelni, megcsókolni...</p>
                <p>A művésznő kapuja elé érnek éppen. Sötét és elhagyott az utca. Egy lélek se.
                    Mintha soha forradalom nem lett volna a világon. Az eső se kopog. Ünnepies a
                    csönd. A titokzatos hold­világ felhők mögött bujkál, hol elborul, hol
                    kiragyog.</p>
                <p>Csodálatos éj.</p>
                <p>- És amit akkor kegyed elmulasztott - rebegi holdszűrte hangon az ifjú -, most
                    nem lehetne ki­pótolni?...</p>
                <p>- Mit, édes barátom? - kacag a művésznő.</p>
                <p>- Az ölelést és csókot - feleli az ifjú hirtelen tűzzel. A szavai oly forrók,
                    mintha csókok volnának.</p>
                <p>- Biztos, hogy nem látja senki? - kérdi a színésznő és ezer ördög vihog a
                    szavában. - Jaj, ha meglátnak!...</p>
                <p>És görög karjával magához öleli az ifjú herceget és ajka mint valami forró méz és
                    ambrózia­csöpp - ezeregyéji pecsét - ömlik el az ifjú száján.</p>
                <p>A legjobban szeretné fölkapni erős, tragikai karjába ezt az egész szőke csodát,
                    ezt a tejfölös­szájú hőst és nem törődve az élet és a józan ész parancsaival,
                    fölszaladna vele a lépcsőkön és bedobná őt a nyoszolya habvánkosai közé...</p>
                <p>De a színésznő «végszó»-ra vár.</p>
                <p>Ha az ifjú nem volna huszonhároméves és ábrándoslelkű, már rég kitalálta volna a
                    «végszó»-t, amelyet ez az ifjúságra és zsenialitásra szomjas nő vár tőle.</p>
                <p>A színpad királynője megérezte, hogy igazi királyt szorongat keblén.</p>
                <p>De az ifjú hős becsületes, mintha most pottyant volna le a holdból.</p>
                <p>- Megengedi - rebegi -, hogy tiszteletem tehessem... holnap... amikor és ahol
                    kívánja?</p>
                <p>A végszó nem helyes, de annál titokzatosabb és ingerlőbb a tragika számára. De
                    mint okos nő, nem árulja el, hogy máris fülig szerelmes ebbe a csupa-lélek
                    emberbe...</p>
                <p>- Kedves Jókai, nem tudhatjuk, holnap mi lesz... Forradalmi időket élünk...
                    jöjjön fel... jöjjön fel...</p>
                <p>Kis szünet.</p>
                <p>- Jöjjön fel hozzám... holnap... amikor akarja... amikor ráér... várom... a
                    színház úgyis zárva marad...</p>
                <p>A művésznő hatalmas kapukulcsot vesz elő a Pompadour-retiküljéből. A kulcs
                    csikorog. A kapu nyílik. A tragika csókra nyujtja kezét.</p>
                <p>- Pá! Viszontlátásra! - És eltűnik.</p>
                <p>A kapu nagy robajjal becsukódik. A tragika után csak kósza illatfelhő marad az
                    utcán. Ez most fölszívódik az ifjú minden pórusába.</p>
                <p>Izzó homlokát a kapufélfa kövéhez támasztja. Szédül, mintha ittas lenne. Az álom
                    most tör rá orvul.</p>
                <p>Álmodik a kapu alatt.</p>
                <p>A nap eseményei pillanatok alatt átrobognak agyán... a Tizenkét Pontot elnyomja
                    gyorsan a Kokárda és az isteni nő ajkának emléke...</p>
                <p>Danolászásra riad föl.</p>
                <p>Lelkes polgár düllöng el mellette. Szeszpára és költői ige egyszerre ömlik
                    száján:</p>
                <p>Áldjon vagy verjen sors keze,</p>
                <p> Itt élned, halnod kell.</p>
                <p>Belekapaszkodik a lámpavasba, amelyet nem mer elereszteni.</p>
                <p>Torz látvány.</p>
                <p>És Jókai mégis szeretné össze-vissza csókolni ezt a borízű polgártársát, aki
                    német hanglej­tés­sel, de magyarul énekli a «Szózat»-ot, amely ezen a napon lett
                    egy nemzet imádságává...</p>
                <p> </p>
            </div>
            <div type="chapter">
                <head>VII. A szerelem bolondja.</head>
                <p>A szőke ifjú sokáig jár föl és alá a Hatvani-utcai ház előtt. Fölmenjen-e? A
                    kokárda és minden egyéb, ami utána következett, nem volt-e csak álom? A művésznő
                    bizonyára egyet aludt reá és ma nevetve gondol vissza az egészre, ó, ha a
                    szerencse eléje hozná Gertrudiszt! Mily egyszerű dolog volna: megszólítaná. Ám
                    az ásító kapun csak közömbös emberek jönnek ki.</p>
                <p>De egyszerre csak egy közismert arisztokrata tűnik föl, aki épp ama kapu felé
                    tart, amely előtt az ifjú író szerelmesen ődöng. A nagyúr elegáns, mint Brummel
                    vagy D’Orsay gróf. A kapu előtt tétovázva megáll... aztán bemegy a házba, föl a
                    lépcsőn...</p>
                <p>Az ifjú író szive valami csodálatos ösztönnel megdobban. Lázadó szívvel, vad
                    féltékenységgel lopódzik a gróf után. Balsejtelme nem csalta meg. A gróf előtt
                    kinyílik az ajtó, amelynek réz­táblájára a tragika neve van bevésve. Egy
                    pillanatra megjelenik az ajtóban a komorna feje. Az ajtó becsukódik a gróf után.
                    Nagy, megdöbbentő csönd van a lépcsőházban. A fiatal író szédü­lő fejjel,
                    bukdácsoló illúziókkal támolyog le a lépcsőn.</p>
                <p>Eltünődik, vajjon a nagyurak mit szólnak a nép tegnapi ítéletéhez? «Dicsőséges
                    nagyurak! Hát hogy vagytok? Viszket-e úgy egy kicsit a nyakatok?»Jókai nem
                    tudja, hogy a zászlósurak és főnemesek komoly tanácskozásba vannak merülve
                    Dorottya-utcai kaszinójukban. Csaknem egészen üresek a kártyatermek. Kipirult
                    arcú ifjú mágnások lelkesen magyarázzák, hogy a nép­pel kell menni, amely ki
                    akarja vívni az ország függetlenségét. Rámutatnak a nemrég le­zajlott lengyel
                    forradalom tanulságára: a főnemesek cserbenhagyták a népet, amely ezután az
                    arisztokraták ellen fordult. Meg kell előzni az 1792. év eseményeit!... E
                    csöndes tanács­kozá­soknak eredménye, hogy a szabadságharcban ifjú főurak is
                    küzdenek... Ha Jókai ezt tudná, már sejtené, hogy az a láng, amelyet úgyszólván
                    néhány kávéházi gyujtóval szítottak föl, lassanként az egész nemzet lobogásává
                    fog erősödni...</p>
                <p>Ki az utcára! El a Múzeum elé! Ott a lépcsők alatt újra meg újra emberek
                    gyülekeznek, mintha csodára várnának. Mily jó föllépni a kőemelvényre és
                    Robespierreként mennydörögni a nagy­urak ellen és forradalomra lelkesíteni, míg
                    az ember szivében egy láthatatlanul kicsi, de iszonyú féreg foga rág...</p>
                <p>A művésznő lakásán pedig nem történt semmi különös. A karcsú és rokonszenves gróf
                    csak néhány fontos szóra jött föl.</p>
                <p>- A kaszinóból jövök... nyugtalanító hireket hallottam... Lehet, hogy borzalmas
                    napokra fogunk ébredni... Nem akarom, hogy szükséget szenvedjen az eljövendő
                    napokban... Már intéz­kedtem...</p>
                <p>A művésznő csak hálás kézszorítással tud felelni, de nagy, sötét szeme beszél
                    helyette és ez a szem tele van hálás, igaz könnyel...</p>
                <p>A gróf távozik...</p>
                <p> Az ifjú forradalmár már lefelé megy a múzeumi lépcsőkön. Most, hogy kiöntötte
                    minden haragját, megint a szive szólal meg, amelyet nem tud irányítani. Belátja,
                    hogy féltékenysége: agyrém volt. Mondta-e a művésznő egy szóval is, hogy
                    szereti? Nem. Talán nem is tud arról a különös lelki folyamatról, amely egy
                    huszonhároméves fiatalember szivében végbement. Valami ellenállhatatlan erő a
                    tragika kapuja elé vonzza.</p>
                <p>Jókai most már megembereli magát és határozott lépésekkel megy föl Laborfalvy
                    Rózához.</p>
                <p>Mosolygó arcú komorna fogadja. Bevezeti a szalónba.</p>
                <p>Diadalmasan süt be a márciusi nap és megaranyozza a selyemszövetű bútorokat,
                    csipke­függönyöket és azt a sok kedves csecsebecsét, amit csak egy ízléses
                    asszony tud úgy fölhal­moz­ni, hogy az ember az Ezeregyéj pompájában hiszi
                    magát. Egy papagáj rézkalitban. Hosszúkás üvegszekrényben remekmívű, ezüst
                    domborművel ékes lovaglóostor ezzel a fölírással: «A legtüneményesebb
                    lovarnőnek.» Valami verseny díja.</p>
                <p>És abban a sötét pongyolában, amely kiemeli válla vakító fehérségét, karja
                    gömbölyűségét, arcának királynői szépségét, hajának hollófeketeségét és szemének
                    mélytüzű, csodálatos ragyo­gását, végre megjelenik maga a művésznő.</p>
                <p>- Vártam - mondja egyszerűen, azon a melegen, dallamosan csengő hangon, amely nem
                    hagy több kétséget a szívben. Az ifjú szive még lázadozik, próbál féltékenykedni
                    és kérdi:</p>
                <p>- Nem ismeri X grófot?</p>
                <p>- Már hogyne ismerném! Nagyon kedves barátom. Ma is meglátogatott.</p>
                <p>Ez az őszinteség minden gyanut leszerel. Egy művésznő nem Asztalos Etelka, akit
                    üvegbúra alatt őriznek, hanem független nő, egy külön gazdag lelkivilág. Joga
                    van rá, hogy vendégül láthassa a szellem, a születés és vagyon bármely
                    arisztokratáját. Nevetséges volna, ha nyárs­polgári mértékkel mérnők
                    viselkedését.</p>
                <p>A művésznő a nők sajátságos ösztönével megérzi, mi bántja az ifjút.</p>
                <p>- A rágalmazó nyelvek nem hagynak engem békén - mondja őszinte kifakadással. - Az
                    embe­rek azt hiszik, hogy ha egy nő a színpadon szerepel, joguk van rá, hogy
                    magánélete minden részletét hazug módon a világ elé tárják. Rámfogták, hogy
                    szerecsen inasokat, exotikus álla­tokat, majmokat, papagájokat tartok, hogy
                    lovas amazonként a leglehetetlenebb kalandokat keresem. Mindebből mennyi igaz?
                    Ez a papagáj és ez az ezüstnyelű lovaglóostor, amelyet az egyetlen díjlovagláson
                    nyertem, amin résztvettem...</p>
                <p>Mosolyog.</p>
                <p>- Azt hiszem, a csúnya és tehetségtelen nők irígysége az, amely tombol ellenem.
                    Látják, hogy szép vagyok. Látják, hogy a színpadról a könnyekig meghatom, vagy a
                    költészet menny­orszá­gába viszem föl a közönséget, látják az utcán, hogy a
                    legelőkelőbb gavallérok udvarolnak nekem. A tehetetlen irígység szólal meg
                    bennük. Az erkölcs nevében ítélkeznek fölöttem, aző erkölcsük nevében, amelyre
                    senki se kíváncsi és amely után senki se nyujtja ki mohó vággyal a kezét...</p>
                <p>Mily csodálatos, új világ ez, amelyet ez a nagyszellemű, pompázó szépségű nő az
                    ifjú író elé tár!</p>
                <p>- De az emberek nem tudják, hogy ebből a hamis fényből, ami Laborfalvy Rózát
                    körülveszi, mennyi igaz! - folytatja a művésznő. - A királynői korona, amelyet
                    viselek, színpadi gyémán­tokkal van kirakva. Gertrudisz királynő otthon maga
                    stoppolja a harisnyáját, maga áll neki gyakran a lakás kitakarításának, a
                    főzésnek... Néha úgy tanulom szerepemet, hogy közben kávét darálok. És nem
                    vagyok-e egész nap robotban? Délelőtt mindig próba, délután szerep­tanulás,
                    gyakorlás, este a színház. Hát mikor érek én rá, hogy más életet is éljek, mint
                    amit a színpad engedélyez nekem?</p>
                <p>És hogy nagyobb nyomatékot adjon szavainak, a munka-asztalkája fiókjából egy
                    csomó számlát vesz elő.</p>
                <p>- Nézze, kifizetetlen számlák! El vagyok adósodva!... Ami keresetem van, azt a
                    saját testi robotommal és idegeim vég nélkül való megfeszítésével keresem...
                    Most már tisztán láthatja!</p>
                <p>És keserűen hozzáteszi némi szünet után:</p>
                <p>- Azok a könnyűvérű kis segédszínésznők, akiket sohase lehet a színpadon látni
                    vagy csak egy percre, élvezik tulajdonkép a mi pályánk sikereit: ők fürödnek
                    ékszerekben, pezsgőkben és néha még előnyösen férjhez is mennek valamely
                    nábobhoz vagy arisztokratához... Az igazi művészet kolduskenyérrel fizet.</p>
                <p>Az ifjú író ámult-bámult. Hát még ha tudta volna, hogy Laborfalvy Róza igazat
                    mond.</p>
                <p>A szoba enyhe melege, parfőmje, a női szépségből önkéntelenül kiáradó érzéki
                    áramok mintegy elzsibbasztották az ifjú költőt.</p>
                <p>És a művésznő most hirtelen rátámadt a kérdéssel:</p>
                <p>- Volt-e már szerelmes?</p>
                <p>- Engedje meg - felelte az ifjú író -, hogy erre a kérdésre Petőfi barátom egyik
                    verssorával feleljek: «Költői ábránd volt, mit eddig érezék...»</p>
                <p>- Ó, és most?...</p>
                <p>- Ön az első nő, aki mintegy testi és lelki húrjaimat egyszerre hozza rezgésbe,
                    úgyhogy nem tudom, hol végződik az egyik, hol kezdődik a másik...</p>
                <p>- Higyjek-e önnek?... vagy bókját tegyem el emlékeim legszebb préselt virágai
                    közé?</p>
                <p>- Olyan napokat élünk, amikor minden bóknak és hazugságnak lomtárba kell hullnia
                    - szól Jókai. - Ma, úgy érzem, minden szó fontos, amit kimondunk. És én, annak
                    tudatában, hogy talán életemről dönt e néhány mondat, kimondom: szeretem önt,
                    ahogy még nőt nem szeret­tem és nem is fogok szeretni...</p>
                <p>- Vigyázzon, barátom, a jövő... arról nem tudhatunk semmit!</p>
                <p>- Az én jövőm az ön kezében van - mondta az ifjú író. - Az ön keze által leszek
                    boldog vagy az ön keze által veszek el.</p>
                <p>A tragika most az üvegszekrényhez ment, amelyből kivette a lovaglóostort és
                    átnyujtotta az írónak:</p>
                <p>- Vegye kezébe biztosan, fogja meg erősen. Mert én azt mondom önnek, amit a görög
                    rab­szolganők mondtak patrónusuknak: «Uram, verj meg ezzel a korbáccsal, vagy
                    simogass meg, ahogy neked tetszik!»... Megvallom önnek, az első pillanattól
                    fogva, amikor önnel találkozám, az az érzésem volt, hogy valami rendkívüli fog
                    történni velem. Az ember ezt megérzi előre... Mi, színésznők, babonásak vagyunk
                    és a komornám nagyszerű kártyavetőnő. Tegnap éjjel is vetett nekem és folyton ez
                    jött ki: «vőlegény...»</p>
                <p>Jókai eldobta az ostort egy székre:</p>
                <p>- Nem rabszolgát akarok én... hanem élettársat... Legyen olyan erős, mint én...
                    Eljövendő nagy napok elé nézünk... és minden férfinak szüksége lesz... nem egy
                    gyönge nőre, hanem... küzdő bajtársra...</p>
                <p>- Lesz, ami lesz - mondta Róza. - Én önnek ezt a kezet nyújtom... Leszek a
                    barátnője, ha akarja, leszek az élettársa, ha kívánja... Nem kérdem, hogyan...
                    ön ne kérdezze, miért... A kártya igazat mondott és én se tudok hazudni:
                    szeretem önt az első pillanattól fogva, amikor ott a színpadon megjelent...</p>
                <p>Jókai feje lehanyatlott a kézre, amelyet neki nyujtottak. A falon ezüstkoszoruk,
                    babérkoszoruk voltak, egy tüneményes művészi pályafutás diadalmi trofeuma. Az
                    ország legnagyobb mű­vész­nője szinte minden feltétel nélkül odaadta kezét egy
                    fiatal, jóformán még névtelen írónak...</p>
                <p> Petőfi idegesen csapta bele lúdtollát a tintatartóba, úgyhogy pecsétes lett tőle
                    az asztal.</p>
                <p>- Eh, ez így nem megy tovább, barátom! Újabb időben csupa titkolózás és
                    bizalmatlanság vagy velem szemben. Jól tudod, szeretlek, mint egy barátomat és
                    ezt a szót még nem mond­tam soha könnyen senkinek! De úgy érzem, te megváltoztál
                    irányomban...</p>
                <p>- Vagy épp ellenkezőleg: te velem szemben! - felelte Jókai.</p>
                <p>- Marcikám, ezt ne mondd! Én örök baráti frigyet kötöttem veled és ezt
                    megpecsételte március nagy napja. Nem engedem meg, hogy a mi szent barátságunk
                    közömbösségbe fulladjon vagy elrothadjon, őszinteséggel tartozunk egymásnak.
                    Jobb most, mint később.</p>
                <p>- Beszéljünk tehát őszintén - szólt Jókai. - Mi panaszod van ellenem?</p>
                <p>- Amióta nevemet mint társszerkesztőt föltevéd lapodra, azóta úton-útfélen azt
                    hirdeted, hogy az «Életképek» hanyatlásának én vagyok az oka! Igaz, hogy ezt
                    csak négyszemközt árulod el néhány pajtásodnak, de ezek sietve visszamondják
                    nekem.</p>
                <p>- Tehát kávéházi mendemondára hallgatsz? - szólt Jókai.</p>
                <p>- Valami igaz mégis lehet a dologban, mért sokfelől visszamondták nekem, hogy
                    túlságosan vad, forradalmi hangúnak tartod költeményeimet, amelyek inkább
                    visszariasztják, semmint vonzzák az olvasókat.</p>
                <p>- Különös ember vagy te, Sándor! - szólt Jókai. - egyik kezedben a bűvös pálca,
                    amellyel minden szivet meghódítasz, de a másik kezedben tőr van, amellyel néha
                    olyan embert is le­szúrsz, aki szeretettel, bizalommal közeledik feléd. Hiába,
                    nem tehetsz róla, így vagy alkotva.</p>
                <p>- De igazságtalan sohase vagyok - szólt Petőfi. - Nem engedhetem meg, hogy a
                    «szabadság, egyenlőség, testvériség» eszméi kufárok kezére kerüljenek. Ezekkel
                    az eszmékkel újabb idő­ben üzérkedés folyik. Azok ma a leghangosabb
                    forradalmárok, akik állások és jövedelmek felé törtetnek. Néha tehát közéjük
                    kell csördítenünk, hogy a végén ne mutassanak ránk ujjal az emberek: e sült
                    bolondok mások számára kaparták ki a gesztenyét...</p>
                <p>- Vörösmartyt is közéjük sorozod? - kérdezte Jókai.</p>
                <p>- Jó, hogy ezt a nevet említed! - szólt Petőfi. - Én úgy tiszteltem eddig ezt az
                    embert, mint apámat, vagy talán még jobban. Soha életemben még oly szörnyű
                    csalódás nem ért, mint mikor Vörösmarty a német vezényszó mellett szavazott...
                    Kábultan jártam az utcákon, bele­ütköztem emberekbe.</p>
                <p>- Megérdemelte-e valóban Vörösmarty, hogy annyira pálcát törj fölötte?</p>
                <p>- Az országot kívül-belül ellenség fenyegeti. Bécs titokban a rácokat ingerli föl
                    ellenünk. És ekkor a «Szózat» költője kétértelmű barátságos arcot mutat Bécs
                    felé, mert hiszen nem lehet tudni... Hát az ember ilyen?</p>
                <p>- Igazságtalan, helyesebben: szertelen vagy! - szólt Jókai. - Elfelejted, hogy
                    Vörösmarty nem huszonötéves, mint te, hanem homlokát a bölcsesség ezüstje
                    koszoruzza. Talán a hazáért való aggódás késztette arra, hogy úgy szavazzon,
                    ahogy szavazott... Még ha tévedett is, nem tartom rosszhiszeműnek...</p>
                <p>- Marcikám, a te szemednek mindenesetre van egy nagy hibája. Te azt hiszed, hogy
                    minden ember olyan, mint te. Ha valaki téved, ha hibákat követ el, ennek
                    mentségét vagy magya­rá­zatát mindig megtalálja a te gyönge, jó szived. Tout
                    comprende, c’est tout pardonner, ahogy a francia
                    mondja. De ha így van, akkor nincsenek gazemberek. És ha nincsenek gazemberek,
                    akkor mit keres e földön a jóság, a becsületesség?...</p>
                <p>- Ó, te nagyon jól tudod, hogy a világon semmi se fenékig igaz. Az emberi jóság,
                    az emberi becsületesség... véges, bizonytalan valami, mint maga az ember... Ne
                    ítéljünk tehát mások fölött, amikor végeredményben saját magunkkal sem vagyunk
                    tisztában...</p>
                <p>- Mindig mondtam - szólt Petőfi -, hogy te Orfeusz vagy, aki szelídségével még a
                    vadállatokat is kezes báránnyá tudná változtatni. De én meg tudom különböztetni
                    a farkast a báránytól, a konkolyt a búzától, a rosszat a jótól. Ha nem így
                    volna, eltörném tollamat és nem küzdenék tovább olyan «bizonytalan, véges»
                    eszmékért, mint: szabadság, egyenlőség, testvériség!</p>
                <p>A két ember egymásra nézett. Talán most értették meg egymást először:
                    megértették, hogy nincs két ember, aki teljesen egyenlő volna. Tehát barátságuk
                    alapja talán épp az az ellentét, ami köztük van és amit szavakkal alig is lehet
                    megmagyarázni.</p>
                <p>Petőfi, hogy az elméleti vitának véget vessen - amelyet úgyse tudtak volna dűlőre
                    vinni -, elővette egy kéziratát és szólt:</p>
                <p>- Ezt a verset írtam Vörösmartyról... Olvasd el!</p>
                <p>Jókai átvette az írást, elolvasta, elgondolkodott és még sokáig égette lelkét a
                    refrén:</p>
                <p>Nem én téptem le homlokodról,</p>
                <p> Magad tépted le a babért.</p>
                <p>Összehajtogatta a papirost, visszaadta Petőfinek és nyugodtan szólt:</p>
                <p>- Ez a költemény sohase fog megjelenni az «Életképek»-ben!</p>
                <p>- És miért nem? - csattant föl Petőfi hangja.</p>
                <p>- Mert nem engedhetem meg, saját érdekedben, hogy hálátlanságot kövess el!</p>
                <p>- Énvelem ne törődj! Egyéb okod nincs?</p>
                <p>- De van! - felelte Jókai. - Ha ez a költemény megjelenik az «Életképek»-ben,
                    elmarad az előfizetők fele. Ne felejtsd el, hogy ebben az országban több a
                    Vörösmarty tisztelője, mint Petőfié.</p>
                <p>- Majd megválik! - felelte Petőfi.</p>
                <p>- A mai válságos körülmények közt nem tehetem ki a lapot ilyen erőszakos
                    kísérletnek! Jól tudod, hogy előfizetőink szemlátomást fogynak, a lap
                    adósságokkal küzd... ez a költemény megáshatja sírját...</p>
                <p>- Tehát mégis kibujik a szög a zsákból! - szólt indulatosan Petőfi. - Eszerint én
                    vagyok az oka az «Életképek» hanyatlásának!</p>
                <p>- Sándor!... Sem a szemedbe, sem a hátad mögött nem vádoltalak! Az előfizetők
                    fogynak, mert mind kevesebb pénzük van az embereknek... Bizonytalan a helyzet...
                    Ki tudja, nem kell-e maholnap az írótollat karddal fölcserélnünk!... És ebben
                    bizonytalanságban óvatosság, körül­te­kintés a szerkesztők feladata, mert
                    különben maholnap a lapot csak mi ketten fogjuk olvasni...</p>
                <p>- Igazad van és én ezennel lemondok szerkesztői állásomról - felelte Petőfi. -
                    Csináld a lapot tovább egymagad!</p>
                <p>- Tehát cserben akarsz hagyni?</p>
                <p>- Te akarsz engem cserbenhagyni! - szólt Petőfi. - Az én harcom még nincs
                    befejezve és találok majd helyet, ahol tovább harcolhatok...</p>
                <p>Jókai föl-alá járt a szobában, nem szólt egy szót sem néhány percig, végre
                    megállt Petőfi előtt.</p>
                <p>- Mondd, mi értelme van annak, hogy mi így marcangoljuk egymást? Meghallgattam
                    heves kifakadásaidat. Nekem sokkal több panaszra lett volna okom, de...</p>
                <p>- Ugyan miféle panaszra lehet okod? - vágott Jókai szavába Petőfi.</p>
                <p>- Ha igaz, amit nekem mondtak, nagyot vétettél a mi «szent» barátságunk
                    ellen...</p>
                <p>- Én? Hogyan? Mikor? - kérdezte tiltakozón Petőfi.</p>
                <p>- Nagyon tiszteletlenül nyilatkoztál egy hölgyről, akiről jól tudod, hogy nem
                    közömbös reám nézve...</p>
                <p>- Kiről?</p>
                <p>- Laborfalvy Rózáról.</p>
                <p>Petőfi csodálkozva nézett Jókai arcába.</p>
                <p>- Ezt komolyan mondod?</p>
                <p>- A legkomolyabban.</p>
                <p>- Hát én - felelte Petőfi -, amennyi időre csak visszaemlékezni tudok, soha
                    tiszteletlenül nem nyilatkoztam semmiféle hölgyről. Legkevésbé Laborfalvy
                    Rózáról. Egyszerűen nem értem, mivel és miért vádolsz?...</p>
                <p>- Nagyon örülök, Sándor, hogy ezt mondod... Én nem hittem el... de annyian
                    erősítették, hogy te a Pilvax-kávéházban gúnyos megjegyzésekkel illetted az
                    említett hölgyet és vele kapcso­latban engem is...</p>
                <p>- Különös!... Úgylátszik, rágalmazó nyelvek azon mesterkednek, hogy mi egymással
                    össze­különbözzünk - fakadt ki Petőfi. - De mi a céljuk?</p>
                <p>- Sok az ellenségünk, irígyünk, Sándor - felelte Jókai.</p>
                <p>- Valószinűleg... De egy megjegyzésed szöget ütött a fejembe... Ha jól értettem,
                    azt mondtad, hogy Laborfalvy Róza nem közömbös reád nézve... Ezt most hallom
                    először!</p>
                <p>- Én pedig azt hittem, hogy tudod - felelte zavartan Jókai.</p>
                <p>- Hát honnan tudtam volna?... Hiszen egy idő óta úgy titkolódzol előttem!
                    Rejtélyes eltű­néseid, szokatlan elmaradásaid... Ó, csak most értem!... Tehát nő
                    van a dologban.</p>
                <p>És Petőfi halkan fölnevetett.</p>
                <p>- Nevetségesnek találsz? - kérdezte aggódva Jókai.</p>
                <p>- Eh, dehogy! Hiszen nem rajtad mulatok, hanem a saját bolondságomat nevetem
                    ki... Hóbort, rögeszme volt, megvallom, most már te is kinevethetsz érte...</p>
                <p>- Nem tudom, miért - felelte Jókai.</p>
                <p>- Badarság, ne beszéljünk többet róla!</p>
                <p>- De csak beszéljünk - szólt Jókai -, ha kíváncsivá tettél... Most én kérlek,
                    légy őszinte hozzám!</p>
                <p>- Jó... Hát lásd, mily őszinte vagyok hozzád!... Én, barátom...
                    meggyanusítottalak. Ez azon a napon volt, amikor a kapukulcsot feleségem titkos
                    beleegyezésével magaddal vitted, úgyhogy én be voltam zárva a lakásba... Ki nem
                    mehettem, pedig egész éjszaka oly nyugtalan volt az utca...</p>
                <p>- Petőfi bezárva, mint oroszlán a ketrecébe!... Ezt nem tettem helyesen,
                    megvallom... ezt kétszer is meg kellett volna gondolnom! - szólt Jókai.</p>
                <p>- És én csakugyan, mint bezárt fenevad járkáltam föl-alá ketrecemben és
                    megbocsáss! azzal gyanusítottalak meg, hogy valami összeesküvést forralsz
                    ellenem... Nem, nem a feleségem ellen támadt gyanum. Hiszen tudod, mennyire
                    szeretem Júliát és benne való hitemet nem ingathatja meg semmi... Hanem akkor
                    egy pillanatig azt hittem, hogy tebenned menyétet fogadtam a házamba...
                    alattomos rablót, aki titokban férji becsületemre tör... Most tehát nevess ki!
                    Örülök, hogy ettől a hóborttól megszabadultam... Keblemre, pajtás! És legyünk
                    újra a régi jó barátok!...</p>
                <p>- Ó, tehát ez rágott sziveden? - szólt Jókai. - Most már mindent értek! És soha
                    egy árva szóval nem árultad el, mit gondolsz titokban felőlem?</p>
                <p>- Bocsáss meg!... Bolondság volt. A legbecsületesebb szív és a legtisztább elme
                    is megbotlik néha... töredelmes vallomásom legyen bizonyítéka annak, mennyire
                    szeretlek és bízom benned...</p>
                <p>- Ezt annál könnyebben elhiszem, mert én is szeretlek és bízom benned - felelte
                    Jókai. - Hanem abból, amit mondtál, mégis valami tanulságot kell leszűrnöm.
                    Rosszul tevém, hogy hozzátok költöztem!</p>
                <p>- Ilyet ne mondj, Marci! - szólt Petőfi egyszerre azon a vidám, diákos hangon,
                    amely szeretetét árulta el. - Bezárlak a szobádba és addig ki nem engedlek, míg
                    reverzálist nem adsz, hogy tovább is nálam fogsz lakni...</p>
                <p>- Nem, Sándor, amit most mondok, nagyon és régóta át van gondolva. Nem maradhatok
                    nálad... Te fészekrakó voltál ebben a lakásban és énnekem is arra kell
                    gondolnom, hogy ma­holnap nekem is legyen saját fészkem...</p>
                <p>- Hogy a fészkes fenébe, még mit nem! Hogy te elmenj innen? Abból, Marcikám, nem
                    eszel... Júlia süt neked kapros túrósrétest és addig tömi beléd, amíg olyan
                    nehéz nem leszel, hogy el se tudsz menni...</p>
                <p>Petőfi meghallotta, hogy a szomszédban Júlia motoszkál. Kinyitotta az ajtót és
                    kiszólt:</p>
                <p>- Gyere csak, Juliskám!... Hallgasd meg, mit mormog itt ez a Marci... El akar
                    menni tőlünk!...</p>
                <p>Júlia belépett a szobába.</p>
                <p>Szép volt, könnyedén kacér és titokzatos, mint mindig.</p>
                <p>- Ha Marci el akar menni, ne tartóztasd - mondta Júlia, aki férfiszivekben jobban
                    tudott olvas­ni, mint férje. - Mindenki oda menjen, ahová szive húzza. A
                    szeretetet nem lehet erőltetni.</p>
                <p>Petőfi Júliára nézett, aztán Jókaira. Nem értette meg az egész jelenetet.</p>
                <p>Petőfi fürkészte mindkettő tekintetét:</p>
                <p>- Úgy látom, ti már megtárgyaltátok ezt a kérdést egymással!... A hátam
                    mögött!...</p>
                <p>Jókai ráemelte Petőfire világoskék, szinte gyermeki tekintetét és szólt:</p>
                <p>- Nőd bölcsebb, mint te, vagy legalább is többet tud... Én itt hagylak most
                    négyszemközt titeket... Júlia majd fölnyitja szemedet.</p>
                <p>Jókai most szép csöndesen és nyugodtan kiment Petőfi szobájából.</p>
                <p>Sándor és Júlia négyszemközt maradtak.</p>
                <p>- Mi baja van ennek a Marcinak? - kérdezte Sándor és összekulcsolta karját.</p>
                <p>- Hát nem mondta meg neked? - szólt Júlia. - Mi baja lehet egy fiatalembernek,
                    aki huszon­hároméves?... Szerelmes. Ez a baja Marcinak...</p>
                <p>- Laborfalvy Rózába?</p>
                <p>- Amint látom, mégis tudod!</p>
                <p>- Jó, jó - szólt Petőfi. - Én is voltam szerelmes színésznőbe, de ilyesmi hamar
                    elmúlik, mint gyermeknél a bárányhimlő és fiatal leánynál a tavaszi szeplő... De
                    ezért még nem kell elhagynia minket!</p>
                <p>- Jókai abba a házba fog költözködni, amelyben Laborfalvy Róza lakik.</p>
                <p>- Ah!... hát már ennyire vannak?</p>
                <p>- Ennyire!... Hiszen Marci el akarja feleségül venni a művésznőt.</p>
                <p>- Kit? - kérdezte csodálkozva Petőfi.</p>
                <p>- Ej, hát mondtam: Laborfalvy Rózát!</p>
                <p>- Tréfálsz?</p>
                <p>- Kérdezd meg tőle magától!</p>
                <p>- Hóbortos fiu ez a Marci! - kiáltotta Petőfi és hátán összekulcsolt kezekkel
                    kezdett föl és alá járni a szobában. Végre megállt Júlia előtt és mintha néma
                    gondolatfűzését most hangosan folytatná, szólt:</p>
                <p>- Egy okkal több, hogy Jókait ne engedjük el!</p>
                <p>- Nem gyermek, hogy bezárjuk! - felelte Júlia.</p>
                <p>- De gyámoltalan! És ha magára hagyják, bolondságokat követ el. Megfogadtam
                    Komáromban az édesanyjának, hogy vigyázni fogok fiára... Baráti kötelességem,
                    hogy Marcit ettől a házas­ságtól megóvjam!</p>
                <p>- Nem állhatsz útjába! - szólt Júlia. - Különben se használna semmi erőszak, ha a
                    szive egyszer ott van Laborfalvy Rózánál...</p>
                <p>- Nem, Júlia, nincs igazad... Ha én azt látom, hogy legjobb barátom vízbe akar
                    ugrani, nem mondhatom azt: üsse kő! Az igazi barátság a veszély óráiban
                    mutatkozik meg.</p>
                <p>- Hát mit akarsz tenni?</p>
                <p>- Írok az édesanyjának - felelte Sándor. - Megírom, mily veszedelemben forog a
                    fia. Gyors paraszt elviszi levelemet Komáromba...</p>
                <p>Sándornál a tett gyorsan követte a szót. Már ott is ült íróasztalánál és
                    hevenyészve, gyorsan megírta a levelet. A kor szokása szerint összehajtogatta,
                    piros pecsétviasszal látta el és kívül ráírta a címet.</p>
                <p>A következő pillanatban már el akart rohanni.</p>
                <p>- Sándor, gondold meg! - állt eléje Júlia.</p>
                <p>- Nincs idő a meggondolásra! Akinek a feje az oroszlán torkában van, az
                    életveszélyben forog... ilyenkor drága minden perc!</p>
                <p>És már kinn is volt az ajtón.</p>
                <p>Júlia sokáig állt az ablakban és gondolkodott.</p>
                <p>Újabb időben már csak gyönge kísérleteket tett, hogy eltérítse vakmerő útjából
                    azt az embert, aki a meteor világosságával és erejével akart átrohanni az élet
                    szövevényes liánjain.</p>
                <p>Júlia reszketett Sándorért. Hiszen szerette és szerelmes szivével megérezte
                    útjának végzetes­ségét. Látta, hogy Sándor mint haragítja magára az egész
                    világot kérlelhetetlen és gyakran megfoghatatlan egyenességével. Valami belső,
                    ellenállhatatlan erő lökte mind előbbre ezt az embert azon az úton, amelyet
                    mindenki más elkerült és amely még a forradalmi indulatok és túlzások közt is
                    túlzónak, emberfölöttinek, titokzatosnak tünt föl.</p>
                <p>- Kifürkészhetetlen a lángész útja - mondta magában Júlia és a «lángész» szót
                    inkább rémülten, mint diadalmasan gondolta el. Aztán egy másik szót keresett,
                    amelyet meg is talált Petőfi költeményeiben: Az Apostol... És amikor eszébe
                    jutott, mily sors vár az apostolra, úgy érezte, mint ha már hallaná a vérpad
                    ácsolását...</p>
                <p>Kopogás hangzott az ajtón.</p>
                <p>Jókai volt.</p>
                <p>- Miért szaladt el Sándor? - kérdezte.</p>
                <p>- Levelet írt és elrohant vele - felelte Júlia.</p>
                <p>- Kinek írt levelet?</p>
                <p>- Az ön édesanyjának... - felelte Júlia habozás nélkül.</p>
                <p>- Szörnyűség! - kiáltott fel Jókai.</p>
                <p>- Nem tudtam visszatartani! - szólt Júlia és könnybelábadt a szeme. - Ne
                    haragudjék rá, Marci!... Hiszen tudja, Sándor milyen!... Szereti önt... talán
                    jobban, mint engem... És épp ezért...</p>
                <p>- Őrültség, amit tett! - fakadt ki Jókai. - Az eszébe se jutott, hogy ha levele
                    édesanyám kezébe jut, anélkül hogy előkészítették volna rá, a beteges és idős
                    asszony szive meg is szakadhat!</p>
                <p>- Sándor néha olyan meggondolatlan! Adja Isten, hogy a levél nagyobb kárt ne
                    tegyen!...</p>
                <p>És Júlia mintegy imára kulcsolta össze kezét.</p>
                <p>- De hát miért tette? - szólt Jókai. - Mit vétettem, hogy ezt megérdemeltem
                    tőle?</p>
                <p>Kérdőleg nézett Júliára. Júlia nem tudta, mit feleljen.</p>
                <p>- Júlia, önnő és meg fog engem érteni. A szivem még sohasem szeretett. Most gyúlt
                    először olyan lángra, amely mintegy fölégette bensőmet és tüze kiolvasztotta a
                    szerelem színaranyát a salakból. Az a nő, akit én magamnak eljegyeztem, jobbá és
                    okosabbá tett engem, mint ami­lyen azelőtt voltam, amikor a szerelem érzését még
                    nem ismertem... Én ezért a nőért meg tudnék halni egyetlen szó és panasz
                    nélkül... És Petőfi, a legjobb barátom nem tudja, nem akarja ezt
                    megérteni!...</p>
                <p>- Pedig szereti önt! - felelte Júlia.</p>
                <p>- És a világ legszebb szerelmes verseit írja! Kellene, hogy megértse a más
                    szerelmét is, ne csak a magáét!... </p>
                <p>Júlia lesütötte a szemét és hallgatott.</p>
                <p>- Bocsásson meg, Júlia, ha szavaimmal fölzaklattam, ön is igazat fog adni nekem,
                    hogy ily emberrel, mint Sándor, nem tudok tovább egy födél alatt lakni.</p>
                <p>Júlia makacsul hallgatott.</p>
                <p>- Ha Sándor megjön, legyen szíves, értesítsen engem, Júlia...</p>
                <p>Jókai visszament szobájába. Júlia az ablakhoz ment, halkan dobolni kezdett az
                    üvegen és szólt magában:</p>
                <p>- A másik bolond... A szerelem bolondja!</p>
                <p> </p>
            </div>
            <div type="chapter">
                <head>VIII. Mindenki ellen.</head>
                <p>Ezernyolcszáznegyvennyolc augusztusának egy forró napján kocsi állt meg egy
                    csöndes budai utcán, Csapliczky Lilla nevelőintézete előtt.</p>
                <p>A kocsiból egy fiatal, magas, nyuúlánk szőke férfi szállt ki és egy hölgy, akinek
                    arcvonásai némi családi hasonlatosságot mutattak a fiatal férfiéval.</p>
                <p>- Mi dolgod van itt, Eszter? - kérdezte az ifjú férfi.</p>
                <p>- Egy ismerősöm leánya van ebben a nevelőintézetben - felelte a hölgy. - A
                    leányka anyjának megígértem, hogy ha Pestre megyek, meglátogatom leányát.</p>
                <p>Meghúzták a csengőt.</p>
                <p>Az intézet hallgatag, csaknem néma kapuja megnyílt és a fiatal úr és a hölgy ott
                    álltak egy folyosón, amelynek szíines üvegekből álló ajtaja kertre nyílt. Egy
                    idősebb, barátságos arcú hölgy közeledett feléjük.</p>
                <p>- Az igazgatónő vagyok - mutatkozott be. - Mit óhajtanak?</p>
                <p>A fiatal hölgy könnyedén szólt, bár egész belseje az izgalomtól remegett:</p>
                <p>- Az intézet egyik növendékét óhajtom meglátogatni... édesanyja megbízásából.</p>
                <p>- A növendékek épp a kertben vannak - fe-</p>
                <p> </p>
                <p>lelte az igazgatónő. - Azt, akivel kegyed beszélni óhajt, idehivatom. Mi a
                    neve?</p>
                <p>- Az enyém Vály Ferencné, Jókai Eszter.</p>
                <p>- Nem az ön nevét kérdeztem. A növendékét.</p>
                <p>- Benke Róza...</p>
                <p>- Rögtön itt lesz - felelte az igazgatónő és kisietett a kertbe.</p>
                <p>Amikor a fiatal férfi ezt a nevet hallotta: «Benkec Róza», arcvonásain hihetetlen
                    elváltozás ment végbe. Elsápadt, ajka vonaglani kezdett, anélkül hogy szóra
                    tudott volna nyílni és csak tágranyílt, nagy, csodálkozó szemmel nézett Eszter
                    asszonyra.</p>
                <p>De már nyílüt a kerti ajtó és egy kedves, szép, nyiltarcűú, ragyogóan fekete
                    szemű, tizenkét-tizenhároméves leányka közeledett látogatói felé. Bókolt
                    előttük.</p>
                <p>- Benke Róza vagyok - mutatkozott be a fiatalság piruló zavarával és bájos
                    félszegségével.</p>
                <p>- Nagyon örvendek - szólt Eszter asszony és nem mert se a fiatal férfi, se a
                    leányka szemébe nézni. - Nagy tisztelője vagyok kedves mamájának, a nagy
                    művésznőnek.</p>
                <p>A leányka csodálkozó szemmel nézett a hölgyre és élénk nyiíltsággal kérdezte: </p>
                <p>- Ki küldte önt ide? A mama?</p>
                <p>- Nem, gyermekem, magamtól jöttem.</p>
                <p>- A mama nem szokta elárulni senkinek, hogy én itt el vagyok dugva.</p>
                <p>- El van dugva? És miért? - kérdezte Eszter asszony.</p>
                <p>- Furcs&amp;a kérdés! - legyintett a leányka és szólt koraéretten: - Röstelli,
                    hogy ilyen nagy leánya van... De hát ön kicsoda? Nem ismerem. Miért jött
                    ide?</p>
                <p>A kínos kérdések egész áradata következett volna, a fiatal férfi azonban
                    közbevetette magát.</p>
                <p> </p>
                <p>Odalépett a leánykához, megtámogatta fejét és szólt:</p>
                <p>- Menjen vissza, gyermekem, a kertbe a játszótársai közé és felejtse el, ami most
                    történt, ön gyérermek még és nem lehet minden kérdésére feleletetadni. Öörüljön
                    az életnek és kergesse tovább ártatlanul a pillangókat... Isten vele!</p>
                <p>A leányka bókolt gyermekesen, a következő pillanatban elfutott, mint a nyúl, ki a
                    kertbe. De lát*szőott, hogy a sziínes üvegajtón át visszalesett azokraa furcsa
                    emberekre, akik meglátogatták.</p>
                <p>A fiatal férfi lesujtottan, görnyedten távozott.Eszter asszony némán lépkedett
                    mellette. Egy darabig egy szót se szóltak.</p>
                <p>- Kár volt elbocsátani a kocsit - mondta afiatal férfi fojtott, rekedt hangon. -
                    Rosszul érzemmagam és alig vánszorgok.</p>
                <p>- Légy erős, Móric - mondta Eszter asszonynővéri részvéttel. - Tudom, hogy
                    borzasztó csapásrád nézve az, amit most tapasztaltál. De férfi vagyés ki kell
                    bírnod.</p>
                <p>- Mintha tőrt forgattak volna meg szivemben,Eszter! - szólt a fiatal férfi. -
                    Csodálom, hogyerre te vállalkoztál, az édes nővérem!...</p>
                <p>- Bocsáss meg, Móric! Anyánk kétségbe vanesve. A megőrüléshez van közel. Nem
                    bírná túlélni,ha elvennéd Laborfalvy Rózát... Anyánk miattkellett megtennem ezt
                    a lépést...</p>
                <p>- És te eszelted ki ezt a szörnyű jelenetet? Nemhiszem! Te sokkal gyöngédebb
                    lélek vagy... Kiadta neked ezt a tanácsot?</p>
                <p>- Nem mondhatom meg - felelte Eszter asszony. - Valaki, aki sokkal jobban szeret
                    téged,semhogy ne akarná javadat.</p>
                <p>- Mondd meg, hogy ki. Megőrülök, ha megnem tudom!...</p>
                <p>- Petőfi.</p>
                <p> </p>
                <p>A fiatal férfi nem felelt semmit. Az arca fakóvolt, csaknem oly szürke, mint az
                    ólom. Borzasztóérzés volt az, .ami ennek a fiatal férfinak az arcáraa felhők
                    sziínét borította.</p>
                <p>Meg kellett fogóznia egy útszéli fában.</p>
                <p>- Térj manár magadhoz, Móric. Borzasztó rá isnézni arcodra... Tudom, súlyos
                    operáció volt. Deát kellett esned rajta... Értsd meg... anyánk nemélné túl ezt a
                    házasságot!...</p>
                <p>- Tudom, tudom - felelte a fiatal férfi olyhangon, mintha nem is a torkából jött
                    volna.</p>
                <p>- De hát hogyan is gondolhattad, hogy az a nőméltó hozzád!... Évek óta színpadon
                    van... Nemismered a színésznők erkölcseit... És már nem isfiatal.
                    Kisasszonyszámba menő leánya van!...</p>
                <p>Mint jégeső kopogtak ezek a szavak és a fiatalférfi, mint valami túlérzékeny
                    virág, egyre jobbanösszezsugorodott.</p>
                <p>- Elég, elég... mtegölsz! - mondta végre.</p>
                <p>Eszter asszony végtelen sajnálattal nézett rá és</p>
                <p> a szemével igyekezett belé lelket önteni.</p>
                <p>Egy földszintes budai ház előtt mentek el, amelynek ajtaja előtt ott volt a
                    gyaluforgácsból való péterszakálla.</p>
                <p>-- Nem bírom tovább... - szólt a férfi. - Menjünk be ide... Egy pohár bort kell
                    meginnom...különben elájulok...</p>
                <p>- Ebbe a paraszti ivóba?</p>
                <p>- Most ne törődj vele... Rosszul vagyok, hamondom...</p>
                <p>Az ivóban szerencsére nem volt senki. A fiatalférfi leroskadt egy zöld asztal
                    mellé, italt rendeltés mint valami bamba, bámult maga elé a levegőbe.</p>
                <p>Eszter asszony selyemrokolyájában alig tudottelhelyezkedni a kemény fapadon.</p>
                <p>A férfi gépiesen nyúlt a bor után. A keze oly</p>
                <p> mozdulatokat tett, mint amelyeket nem az escész kormányoz.</p>
                <p>- Vigyázz... az nem pohár... sótartóba akarod a bort önteni.</p>
                <p>És bágyadt mosoly jelent meg Eszter ajkán,mintha ezzel a kis, elkényszeredett
                    mosollyalakarná vígabb kedvre hangolni a férfit. Az pedignem szólt semmit, csak
                    itta a bort.</p>
                <p>- Te, Móric... megárt t... az Isten szereliméret!</p>
                <p>- Igazad van... Szédülök... Ki kell mennema levegőre...</p>
                <p>- Veled megyek...</p>
                <p>- Nem, maradj... mindjárt jövök...</p>
                <p>A férfi kitámolygott az udvarra, amely afféle barátságos, falusi udvar voltök,
                    kerekes kúttal, trágyadombbal, csipogó, csibellérező baromfival... Dehiába
                    sütött a nap, a fiatal férfi sze­mében mindenoly sötét és szürke volt, mint egy
                    novemberi ködösdélután a temetőben... A pulykakakas piros szakálla úgy ragyogott
                    ki ebből a borua bőrűbőól, mint valami gyehennai láng.</p>
                <p>Félig tudatosan, félig öntudatlanul az ifjút valami ellenállhatatlan, ösztönszerű
                    menekülésvágyfogta el. El erről a helyről! Kusza öntudatábancsak ezt a belső
                    parancsot érezte és nekivágott anépttelen, csöndes budai utcáknak. A valóság
                    talajaelveszett lába alól. Házak, kertek suhan­tak el mellette, anélkül hogy
                    látta volna őket. Itt-ott egy-egyemberrel találkozott, de nem vette észre
                    őket.Azok pedig csodálkozva néztek rá, mert összefüggéstelen szavakat mondott
                    han­go­san, hol nevetett,hol zokogott és az emberek azt gondolták magukban:
                    futóbolond...</p>
                <p>Aki már átélt ily tér és idő nélkül való perceket, tudja, hogy utánuk az ember
                    csak lassan nyerivissza a valósághoz való kapcsolatát. Csodálkozva</p>
                <p> </p>
                <p> néz egy fára. Nini, ez fa. Nini, egy bokor. Hol vagyok? Madárdal? Álmodom vagy
                    élek?... Hiszenez a Remete sziklája... a Zugligetben vagyok...Hogyan kerültem
                    ide?</p>
                <p>Feltűnik ismerősen a Normafa... arra van aSvábhegy... szekérnyomok vezetnek
                    arrafelé...És a fiatal férfi megindul a Svábhegy felé...</p>
                <p>Lenn az augusztusi déli napsütésben a Duna csillogó szalagja kanyarog... az egész
                    város izzik, párolog... déli ‘harangszó zümmög a távolban...rekkenő a hőség és a
                    férfi csak most veszi észre,hogy patakokban hull róla ,az izzadság.</p>
                <p>Hol a kalapja?... Azt ottfeledte a kocsmában...Mi is történt ott? Hogy is volt...
                    És mit keres itta svábhegyi úton?</p>
                <p>Hirtelen eszébe jut minden... De az emlékezésoly szörnyű, hogy futva menekül
                    előle. Szeren­csérecsak egy barázdabillegető hinitázik az egyik bokron és ez
                    neveti ki a futó, kalaptalan vándort.</p>
                <p>Egyszerre egy fatornyos, svájci módon épült villácska bukkan eléje... falusias
                    kert... muskátli,pelargónium, császárliliom, sarkantyus virág... ésrengő,
                    tulipiros pipacsok... oly ismerős ez a lángtengerként viruló pipacstábla...</p>
                <p>Egy kis fehér, feketefoltos ebecske fut eléje.Hangosan, vígan megugatja.</p>
                <p>- Nini, a Floki!</p>
                <p>A férfi most ott áll a villa udvarán, míg a kiskutya vígan körülugrándozza.</p>
                <p>Fönn a villa emeletéről női hang cseng:</p>
                <p>- Mari, Mari!... Nézze meg, kit ugat a kutya?Ez a hang!...</p>
                <p>A férfi megáll. Szivére szorítja kezét. Ha nemtenné, a következő pillanatban
                    elvágódnék a földön.</p>
                <p>A visszhangos falépcsőn lépések jönnek lefelé...Nyári, világos pongyola
                    csipkebodrai tüűnnek elő...</p>
                <p> </p>
                <p>A férfi &lt;alig mer rájuk fölnézni... Lágyan csengő,ismerős hang trilláz a
                    levegőben... mintha csengettyüvirágok csengetnének...</p>
                <p>- Óó, hát maga az!... Mi van magával?... Berszéljeni!</p>
                <p>A nő most végignéz a férfin.</p>
                <p>- Hol van a kalapja?... Milyen izzadt a homloka, inggallérja!... Mi történt? -
                    kérdezi rée*mülten.</p>
                <p>A férfi csak lerosakad egy kerti székbe, amelyet averandán alája toltak. Lehajtja
                    a fejét, nem szólegy szót sem, csak könnyei peregnek le végig azarcán... egy-egy
                    ritkán buggyanó könny... deférfi könnye!</p>
                <p>- Beszéljen!...</p>
                <p>A férfi leborul a nő kezére és most már csak szepecgve, el-elfúlva sír, mint a
                    gyermek:</p>
                <p>- Róza!... Mindenki ellenem van... Az édesanyám... a bátyám, a nővérem...
                    Petőfi... azegész világ!...</p>
                <p>A nő tompán mondja:</p>
                <p>- Tudtam, hogy így lesz... Laborfalvy Rózának egész világ az ellensége!...</p>
                <p>Ez a hanglejtés a sziínpad büszke királynőjéé.Most meghalkítja hangját:</p>
                <p>- Hiába buújtanim el a világ elől ide a Svábhegyre... A rágalom nyelvei utólértek
                    és mostrám sziszegnek minden bokorból... Az a gonoszváros ott lenn csak mérges
                    virágokat terem...PFestiseses levegője még ide is fölér... Megfojt ezaz átkozott
                    város!</p>
                <p>Tragikai lendülettel mutat hófehér karja, amelykiszabadult a háziköntös ujjából,
                    a lent gőzölgővárosra.</p>
                <p>A nő most hideg, szép, fehér kezét végigsimítjaa férfi izzó homlokán:</p>
                <p>- Szerencsétlen barátom!... Micsoda végzet</p>
                <p> </p>
                <p> kergette magát az én utamba?... Most szenved?...Miattam?... Hát nem tudta előre,
                    hogy ez ígylesz?...</p>
                <p>Széket húz maga alá, leül és nyugodtan összekulcsolja kezét:</p>
                <p>- De hát miért nem beszél, barátom?... -mondja. - Valami történt... Mondjon el
                    mindent!...</p>
                <p>A férfi nem felel. Kezével eltakarja homlokát,szemét.</p>
                <p>- Nézzen a szemembe! - mondja a nő. - Hiszen maga nem tud hazudni!... Mi
                    történt?...Mindent akarok tudni... Mindent!</p>
                <p>Lefejti a férfi kezét szeméről és most belenézabba a kék szembe, amely tiszta,
                    mint egy gyermek­angyalé... És a férfi ezzel a töredelmes kékszemmel vall,
                    dadog:</p>
                <p>- Beszéltem a leánykájával...</p>
                <p>A nő csak egy mozdulatot tesz akaratlanul. Ésaa veranda párkányáról lefordul egy
                    virágcserép.Zumm. Az a zaj hallatszik, amit homokkal telicserépedény eltörése
                    okoz...</p>
                <p>Aztán csönd...</p>
                <p>Ha valaki ebben a pillanatban a nő arcára nézne,erre a Gorgon-arcra, örökre
                    megnémnrulna. De szerencsére csak egy pillanatig tart és férfiak
                    sohaseláthatják. A másik pillanatban már újra nyugodtez a klasszikusan
                    szabályos, szép női arc.</p>
                <p>Hangja tompa, rekedt, fátyolos, mintha sírtvolna... beszélni kezd:</p>
                <p>- Úigy-e, csinos, kedves leányka?... Úgy féltem a gonosz világtól... Eldugtam,
                    hogy színháznak közelébe se jusson... ne tudja, ne ismerjemeg soha anyja
                    szenvedéseit... Megfojtanám, haszínésznő akarna lenni.</p>
                <p>A nő valahogy elvesztette a talajt lába alól.Rosszul játssza szerepét, -azaz hogy
                    nagyon is jól:</p>
                <p> most semmi más, mint egy síránkozó, elátkozottanya sVátokszülte
                    gyermekével...</p>
                <p>A veranda asztalán kis csengettyüű. Ehhez nyúl.Mari, a szobaleány megjelenik.</p>
                <p>- Egy pohár vizet!...</p>
                <p>Mari kisiet és nyomban visszatér két pohár frisssvábhegyi forrásvízzel. Újra
                    kisiet.</p>
                <p>És a két szomorú vándor, amint most életükkülönböző útjairól megtérve azon a
                    ponton talál­koznak, ahol lehull minden álarc, mohón esik nekia forrás
                    italának... ó, ez a víz tiszta, tiszta...</p>
                <p>- Az apám - mondja most már a művésznőüde, csengő hangon - igen kemény, szigorú,
                    derendkívül kiváló, tehetséges ember volt. Színészvolt, később tanár lett. Újra
                    megnősült és a másikasszonytól sok gyermeke született. Mennél többvolt a pulya,
                    annál nagyobb lett otthon a nyomor.Szívesen maradtam volna vele, de nem volt
                    honnkenyér. És a mostohaanyám ki­kergetett az utcára...</p>
                <p>A színésznő itt szünetet tart, mintha életének eborzalmas percére emlékeznék
                    vissza és folytatja:</p>
                <p>- Egy tizenhároméves leányka az utcán!... Denem voltam oly ostoba, mint hinné!...
                    HallottamKántorné hírét... Hozzá menekültem... Abbanaz időben a nagy színésznők
                    szívesen fogadtak maguk mellé csitri leányokat növendékül... Ingyentanították
                    őket... Ó, mily csodálatos asszony voltez a Kántorné!... Ha nem volt próbája,
                    otthonfőzött, vasalt takarított és nem tűrte, hogy dologtalanok legyünk
                    mellette... Megtanított tésztátgyúrni, tyúkot ültetni, kecskét fejni...
                    mindenretanított... Este a színpadon ragyogott... Királynővolt vagy koldusnő...
                    de mindig nő, mindig igazés mindig egyike a legnagyobb művésznőknek, akiket
                    valaha ez a silány föld a hátán hordott... Mi,a nevelt gyermekei, a karzatról
                    vagy a színfalakmögül lestük, beleheltük minden mozdulatát...</p>
                <p> Az édesanyámat se szerettem talán soha annyira,mint őt!... És éjjel, amikor
                    hazamentünk, vártránk a tornyos, mennyezetes* ágy... Ilyen ágyaksincsenek ma
                    már... Akkora volt, mint egy vár...És fenn a toronyban mint valami várúrnő
                    aludtKántorné... lenn pedig a fiókban aludtunk mi,leánynövendékek, hárman-négyen
                    is kuporog­tunkegymás mellett. Hamar elaludtunk, mert édes éskönnyű az ifjúság
                    álma... de néha, ha lázasabbak voltunk., fölébredtünk éjnek évadján vagy
                    haj*nalhasadáskor... A várúrnő tornyából szerelmesepekedések, sóhajok
                    hallatszottak le hozzánk...és a várúrnő lovagjai gyakran változának... Ezvolt,
                    barátom, az én leánynevelőintézetem...</p>
                <p>A művésznő szünetet tartott.</p>
                <p>- Ha nem lettem volna Laborfalvy Benke József leánya - folytatta -, elpusztultaim
                    volna, mintvalami kis, könnyű kulisszavirág. De bennem aszékely sárkányok
                    kitartása, vadsága, akarata lobogott, az apám leánya voltam!... Amikor más nőa
                    leányálmait, első szerelmeit éli, én már heroinavoltaim... a Nemzeti Színház
                    színpadán... Kántorné utódja!...</p>
                <p>...Ó, ha maga tudná, barátom, hogy mi ez!Olyan, mint ha egy ifjú leány egymaga
                    vívott volnameg egy várat sok ezer török ellen!</p>
                <p>...Én nemcsak a színpadon, hanem az életbenis hősnő voltam... oroszlánként
                    harcoltam... Én­nekem pedig csókoljon kezet mindenki, akit selyemágyban
                    ringatott a jó sors és nem ismerte megsoha, mi az: küzdeni, szenvedni, mint egy
                    férfi...</p>
                <p>...»Az én életem egy tragikus hős erőfeszítésevolt... Megbuktam?..,. .</p>
                <p> </p>
            </div>
            <div type="chapter">
                <head>IX. Vihar.</head>
                <p>A svábhegyi villa verandájára ráfeküdt a nyártikkasztó melege. Egy fa árnyékában
                    a füvön,amely a szőnyeg puha szárazságával terült el alattuk, ültuh a
                    szerelmespár.</p>
                <p>- Nézd, pásztortáska - mondta a költő és egynagyon szerény külsejű mezei virágot
                    fogott ujjaiközt. Elmondta, miért nevezi a nép pásztortáskának, mi a latin neve,
                    miféle legendák fűződ­nekhozzá, a komáromi javasasszonyok mire használjak.</p>
                <p>Róza nagyeszű nő volt és még ő is csodálkozott.Ennek a fiatalembernek minden
                    szava a tudósoktudásából és a bölcsek bölcsességéből fakadt, dea szíven át
                    megszűrve mesévé virá­gosodottn. Rózacsak most látta, hogy egy költőnek a
                    kezében alegjelentéktelenebb tárgy is hogy megszépül. Milygazdag életet lehet ez
                    ifjú mellett élni!</p>
                <p>- És én négylevelű lóherét találtam - szóltRóza. - Ez szerencsét jelent.</p>
                <p>A kedves, együgyű női babona szíven találta aköltőt:</p>
                <p>- Szerencse napja van ma, nem tudod? - szóltboldogan. - Az ég szerencsekék, a fű
                    szerencse­zöld és a te szemed szerencsebarna.</p>
                <p>- És a te szemed oly boldog, mint fönn a kék</p>
                <p> </p>
                <p> ég - mondta Róza megittasulva. - Te vagy azén szerencsém, mert az Ég nekem adott
                    téged.</p>
                <p>Lehajtotta fejét a költő vállára.</p>
                <p>- Mily ctísönd köröskörül - szólt a költő. - Ide látszik a Remete sziklája. Mi is
                    remeték vagyunk, Róza. A szerelem remetéi. És köröskörülfű, fa, virág, minden
                    ájtatosságra int: imádkozzunk Istenhez, áldja meg frigyünket.</p>
                <p>Róza szemében, talán életében először, igazgyöngyök csillogtak és a költő
                    gyöngéden szólt:</p>
                <p>- Van a magyarnak egy szép szava: «arám»!Neked mondom ezt... arám! Ez
                    becsületszó. Atöbbi a pap dolga.</p>
                <p>És Róza féltékenyen lemutatott a völgybe, aDuna két partján elterülő városra:</p>
                <p>- Sok az iríigyem, az ellenségem ott lenn...</p>
                <p>A költő szeméhez illesztette messzelátóját ésnézte a házakat.</p>
                <p>- Ez a város! - szólt. - Mily ünnepiléesen fekszik a Duna völgyében. Ezt a várost
                    mi ráztuk fölázsiai álmából... Magyar trikolórt lenget a szél...Megalakult a
                    magyar felelős minisztérium...</p>
                <p>- Félek, hogy útjába állok a boldogulásodnak-- sóhajtotta Róza. - Neked ott lenn
                    kellene lenned, ahol állásokért tülekednek. És te itt vagy.Herkules a Dejanira
                    szoknyáa jáhozí kötözve.</p>
                <p>- “Ne törődj vele - felelte a költő. - Én boldog vagyok, nem akarok felelős
                    miniszter lenni.ÚÜgy elbuújtam a világ elől, hogy svábhegyi címemet is csak
                    Petőfi tudja.</p>
                <p>Róza elkomorodott.</p>
                <p>--Ha Petőfi tudja, akkor már sokan tudják...</p>
                <p>- A titkot, amely kettőnk titka - felelte Jókai-, csak mi ketten tudjuk...
                    Egy-két nap és a feleségem leszel... Nézd, egyszerre hogy elborultaz ég!
                    Alighanem zivatar lesz.</p>
                <p>Fekete felhők tornyosodtak az égre. Néhány eső-</p>
                <p> </p>
                <p>ecsepp hullott kezükre és a villa verandájára menekültek...</p>
                <p>És mialatt a felhők fenyegető rémalakjai, mintaz ezeregyéji mesében a palack
                    szelleme, egyremagasabbra nőttek, a rendezetlen hegyi úton,amely a villa felé
                    vitt, ketten baktattak fölfelé,meg-megbotolva egy-egy lazuló kövecskében.</p>
                <p>- Erre, erre, asszonynéném - mondta egy fiatalember, aki nyugtalanul vizsgálgatta
                    az eget -Talán csak fölérünk, mielőtt nyakunkba szakad azápor. A sváb paraszt
                    azt mondta, hogy az a villanincs már messze.</p>
                <p>A fiatalember egy idős úriasszonyt támogatottaz eléggé meredek úton. Tisztes
                    fekete selyem­ruhája, amelynek nemes, kissé már divatjátmúltszabása polgári
                    jólétre vallott, elárulta, hogy ezaz asszony nem követi a pesti nők párisi
                    divathóbortját. Fehér haja szelíden, békésen körítetteerélyes arcvonásait.
                    Mialatt fölfelé kapaszkodott,nagyokat nyögött és görcsös somfa­botjára
                    támaszkodott.</p>
                <p>Egyszerre csak megállt:</p>
                <p>- Jaj, fiam, Petőfi, az én öreg lábaim már aligbírják. Nem nekem való ez a
                    göröngyös hegyi út.De megjárom, mint Krisztus a kálváriát, ha belehalok is! Hogy
                    az én fiam komédiásnőt akar elvenni feleségül! Én édes jó Istenem, jaj,
                    jaj!...</p>
                <p>- No, még egy kicsit erőlködjünk, asszonynéném... Mindjárt fölérünk... Meg fogjuk
                    zavarnia szerelmespárt!... De mindegy... Senki emberfiáért nem vállaltam volna
                    azt, amit most Mórickedvéért megteszek. Vissza akarom tartani Coriolánt, hogy a
                    saját zseníje ellen kövessen el árulást.Veszélyes játék ez, vagy megnyerjük,
                    vagy elveszítjük, de mindenesetre meg kell tennünk. Ha ezse használ, akkor én
                    Móricról leveszem a kezem.</p>
                <p>- Nem, nem olyan bolond az én fiam, Sándor, hogy színésznőt vezessen oltárhoz -
                    szólt özvegyJókayné. - Csak én beszélhessek vele. Soha mégelő nem fordult
                    életében, hogy az édesanyjávalellenkezett volna.</p>
                <p>És míg ezek ketten fölfelé poroszkáltak a svábhegyi villa felé, a Végzet
                    komorarcú párkái márszakításra készen tartották azt a különös, érzékenyen finom
                    szálakból szőtt fonalat, amit barátságnak neveznek.</p>
                <p>Barátság? Ha volt barátság a földön, akkor amárcius két óriása közt meg kellett,
                    hogy legyen.A barátságban rendkívül sok a féltékenységi elem.Petőfi nem a
                    színésznőtől féltette barátja jövőjét.Magát a barátságot féltette egy sokkal
                    erősebb köteléktől. Most már kísérletezett: meddig nyúlhataz a vékony szál, ami
                    két öntudatos férfit összeköt.A szív változékony, a szív kötelékei rettenetes
                    erejűek, olyanok, mint a magasfeszültségű vezetékek,de csak addig, amíg az áram
                    kering bennök. Ha abarátságban ezek a szívhúrok már megpattantak,még mindig
                    megmaradnak az ész kötötte szálak.De Petőfi tévedett, mert ahol a szív
                    kikapcsol, ottaz ész, ez a hideg bíró is fagypontra hidegül.</p>
                <p>Jókai már akkor szakított Petőfivel, amikor felismerte benne a nevelőintézeti
                    jelenet szerzőjét. Aszertelenségig vakmerő Petőfi nem tudott megállnia félúton,
                    most már a köszvényes komá­romi asszonyt is fölcipelte a hegyre. Megbomlott,
                    féltékenységi őrjöngésben szenvedő nők szoktak ilyenjeleneteket rögtönözni.</p>
                <p>És mialatt Petőfi barnán, mint valami alföldi vihar, emelkedett fölfelé a hegyen,
                    a verandán lévőkfigyelmesek lettek arra a két mozgó pontra, amelyminden jel
                    szerint feléjük közeledett. Jókai azonban a messzelátóján egyelőre inkább a
                    felhők játékát figyelte, amint mindenfelől összefutnak ésabba a rejtelmes
                    clair-obscur világításba borítják a vidéket, amelybe már fehéren izzó lilaszélű
                    villámok ágyúznak bele, utána pedig hosszan mormoló, távoli dörgések mintha
                    megráznák a barnatömlőket, amelyekből az első kövér esőcsöppekkoppannak le.</p>
                <p>- Itt a vihar - dörmögte Petőfi.</p>
                <p>- Bőrig ázunk azért a rossz fiuért - sóhajtotta az öregasszony.</p>
                <p>- Vendégeink jönnek? - kérdezte Róza, aki avillámfény világában látta, hogy két
                    alak jön azonaz úton, amely egyenesen a villa felé torkollott. -Egy férfi és egy
                    nő.</p>
                <p>- Vendégek ilyenkor? - szólt Jókai és messzelátóját szeméhez igazította. A villám
                    cikázásátólmegremegett a keze.</p>
                <p>- Szörnyűség! - kiáltott fel hirtelen.</p>
                <p>- Mi? - kérdezte ijedten Róza.</p>
                <p>- Az édesanyám!... Kapaszkodik föl a hegyre.És Petőfi!... Ide jönnek!</p>
                <p>Róza elhalványodott, mintha a kénköves villámszele érte volna. Szívverést
                    elállító erős fény cikázott a zöldesszürke felhőgomolyag tintáján át,anélkül,
                    hogy beszennyeződött volna. Rettenetesdördülés rázkódtatta meg a levegőt, mintha
                    egyszerre sok ezer tükör törött volna szét alant.</p>
                <p>- A Dunába csapott le - szólt Petőfi, aki vándorlegény korában már megtanult
                    beszélgetni avillámokkal.</p>
                <p>Az öregasszony keményen összeszorította ajkát.Nem a villámtól félt, hanem bomlott
                    Lear­kéntmondta talán magában:</p>
                <p>Bőgj, ahogy bírsz, hullj, zápor, tűz, okádj!</p>
                <p> Tűz, zápor, villám, szél nem lányaim.</p>
                <p>És istenes önmegnyugtatással gondolta bizonyára el:</p>
                <p>...Én oly ember vagyok,</p>
                <p> Ki ellen mások többet vétkezének,</p>
                <p> Mint mások ellen én.</p>
                <p>A verandán a vőlegény megfogta arája kezét ésszólt tompán:</p>
                <p>- Menjünk.</p>
                <p>Nem volt ebben a szóban sürgetés. Csak konok,halk mormogás volt. Kék szemében
                    könnyes villámok kéklettek. És elindult a konyhakert felé, ajáratlan ösvényen,
                    amelyen ilyen időben a kutyátse kergetik le. Kézenfogva vezette
                    menyasszonyát,röpítette magával és összerezzent, valahányszor lábuk alól
                    göröngyök indultak el áruló zajjal, hogyfölfedezzék menekülésük útját.
                    Mosolyogva nézettszembe a kápráztató villámokkal és füle gyermek-kintornának
                    hallotta az eget-földet rázó mennydörgést, mert a villa felé vivő úton sokkal
                    félelmetesebb förgeteg közeledését látta. Mily szavakesernyőjét feszítse ki egy
                    anya szemrehányó könnyei ellen és mely fa alá meneküljön Petőfi szemének gyilkos
                    villámai elől? Itt már csak egy dologvolt hátra, a legszégyenteljesebb: a
                    futás.</p>
                <p> Az öregasszony arcán a sietés verítéke összefolytaz esőcsöppekkel, mire fölértek
                    a verandára. Aház üres volt. Petőfi végigszáguldott a szobákon.Sehol senki. A
                    verandán egy padon ott volt a vőlegény nemzetiszinű házisipkája, amelyet a
                    menyasszony a saját kezével horgolt és ott volt pipája,amely még meleg volt.</p>
                <p>- Megszöktek! - kiáltott föl Petőfi.</p>
                <p>Lerohant a lépcsőkön és onnan, alulról kiáltottföl a verandára:</p>
                <p>- Itt van a lábuk nyoma a sárban...</p>
                <p>Futott, amerre a nyomok vezettek. Beburkolódzott köpenyébe és rohant lefelé a
                    svábhegyi uta­kon, mint valami Garabonciás. Az öregasszony messziről utána,
                    kehegve, lihegve jött: elfelej­tette,hogy fáj a lába és botját levegőbe emelte,
                    minthavalakit üldözne és ősz haját össze­kuszálta a szél.</p>
                <p>A vőlegény egérutat nyert és egy pillanatra megállt, hogy lélegzetet vegyen.
                    Látta, pedig szemeelőtt összefolyt minden, hogyan rohan lefelé a Garabonciás és
                    utána a fájdalmas Anya. Halkan, inkább magának mondta:</p>
                <p>- Egy nap veszítettem el a legjobb barátomatés az édesanyámat.</p>
                <p>Róza fehér volt, mint a fal. Nem szólt egy szótsem, csak megszorította vőlegénye
                    kezét. És ez aszorítás minden szónál jobban kifejezte:</p>
                <p>- Most már tudom, hogy szeretsz. És ezt nemfelejtem el, amíg élek.</p>
                <p> «Jókai Mór, az Életképek szerkesztője Pilis-Csabán augusztus 30-án oltárhoz
                    vezeté Labor­falvyRózát, a Nemzeti Szinház művésznőjét.»</p>
                <p> E kis hirecske mögött mennyi romantika, amiről sokat fognak beszélni a
                    Pilvax-kávéházban ésa Török Császárnál:</p>
                <p>- Budán fogták a szekerest, nekivágtak az országútnak lóhalálában és meg sem
                    álltak Pilis-Csabáig. Ott adta őket össze egy remete, mintRomeo és Juliát. A
                    harangozó és az egyházfi voltaka tanuk.</p>
                <p>- Nem ment az mégse olyan könnyen, mintShakespearenél! Hiszen Jókai református,
                    Laborfalvy Róza pedig római katolikus.</p>
                <p>- Jókai reverzálist adott, hogy valamennyi születendő gyermekét a római katolikus
                    vallásrafogja megkereszteltetni és ebben a vallásban fogjafölnevelni. Erre
                    összeadta őket a pilis-csabaiplébános.</p>
                <p>- Eleget szaladgált Szigligeti Ede Esztergomba, míg megszerezte a szükséges
                    okmányokat és diszpenzációt. Hiszen Jókai még fiatalkorú! De hátvan-e a
                    szerelemnél nagyobb hatalom és Szigligetinél jobb kijáró?</p>
                <p>Petőfi toppan be a kávéházba. Elhallgatnak.Petőfi nagy dér-durral jön. Félreül
                    egy zugba egymásik emberrel. Ahogy jobban megnézik ezt azidegen embert,
                    megismerik: ez nem lehet más,mint Jókai Mór bátyja. Ugyanaz az arc, mintMóricé
                    és mégis más, mintegy a kevésbé finomankifaragott mása.</p>
                <p>Jókay Károly halkan beszélget Petőfivel.</p>
                <p>- Értesültem, hogy egy ilyen nőért reverzálist adott, vére elől bujkált. Anyánk
                    visszaküldé neki lapját. Ezentúl nem kell többé, nem lesz oka előlünk
                    elrejtőznie.</p>
                <p>- Nagy bolond ez a Marci! - sóhajt föl Petőfi.</p>
                <p>- Édesanyánk minden földi vagyonából kitagadta.</p>
                <p> </p>
            </div>
            <div type="chapter">
                <head>X. Háború.</head>
                <p>- Szeress, szeress!... és a többivel ne törődj! Anyai átok, baráti átok nehezedik
                    ránk. Hazánk fölé is sötét felhők gyülekeznek. Színaranyból kell lenni a mi
                    szerelmünknek, hogy se az elemek dühöngése, se az idő vasfoga ki ne
                    kezdhesse.</p>
                <p>A huszonhároméves regényíró és a harmincegyéves tragika már mint új házasok
                    döcögnek sváb szekéren Pest felé. Micsoda nászút! Viharos felhők Pest fölött! De
                    ezekben a felhőkben oly viharok magva rejlik, amelyeknek nem örülhet semmi
                    házaspár, sem költő, sem színésznő.</p>
                <p>A fergeteg mint valami szörnyű fekete rém nyujtja karmait a város, az egész
                    ország fölé. Ez már a háboru réme.</p>
                <p>Független, felelős minisztérium? Az 1848-iki törvények szentesítése? Csupa játék,
                    magyar délibáb, amelyet a vihar el fog söpörni. Bécs titokban a rácokat izgatja
                    föl a magyarok ellen.</p>
                <p>És ebben a kénköves, puskaporos hangulatban a magyar hazafiak egymást
                    gyanusíthatják. Petőfi Jókai távollétében mégis kiadta Vörösmarty ellen szóló
                    költeményét. Jókai magában az «Életképek»-ben tiltakozott Petőfi eljárása
                    ellen.</p>
                <p>Sziveik már rég egymás ellen fordultak. Szakításuk most már nyilvános, végleges
                    lett.</p>
                <p>Nem is találkoztak többé az életben, csak egyetlenegyszer - talán.</p>
                <p>Nemsokára Kossuth lángszava toboroz az Alföldön magyar újoncokat. Ki fizet elő
                    ilyenkor az «Életképek»-re? Ki jár a Nemzeti Színházba? A huszonhároméves
                    regényíró a mézeshetek után már kénytelen otthagyni boldogsága új fészkét és ott
                    jár Kossuth mellett az Alföldön, mint toborzó szónok.</p>
                <p>Szükség van minden magyar emberre, aki kardot vagy legalább is kaszát fog az
                    ellenség ellen. Rózsa Sándor, az alföldi haramiavezér, a Tisza egyik zsombékos
                    részén tanyázik és onnan küld Kossuthnak levelet, hogy a magyar szabadság
                    ügyéért kész harcolni és szabadcsapatot alakítani. Kossuth Jókait küldi
                    hozzá...</p>
                <p> Járatlan utakon, szigetecskéről szigetecskére bekötött szemmel vezetik a
                    zsiványok az ifjú regényírót. Orrával érzi a Tisza illatát, a fekete
                    parlamenter-kendő alatt is érzi a feje fölött magasan ragyogó csillagokat,
                    ezeregyéji Ali baba meséjéből eszébe jut a negyven rabló, mese és valóság
                    játszik most vele.</p>
                <p>Konok, rideg, pénzéhes ember a haramiavezér, nem pedig széplelkű briganti,
                    amilyennek a nép képzeli. Vagy talán a dac, a keserűség már egészen kimarta
                    szivét. Vagy lehet, hogy gyűlöli azt a kaputos embert, fiatal ficsurat, aki
                    pénzt ígér neki, de nem hozott magával még réz­garasokat se.</p>
                <p>A régi dac, gúny azért csak ki-kitör belőle:</p>
                <p>- Író az úr? Nohát akkor kezet foghatunk, mert egyforma a mesterségünk. Én is meg
                    tudom úgy lepni az embereket, mint az úr. Akkor ugrok ki eléjük az országútra,
                    amikor a legkevésbé várják. Ha magános kastélyt támadunk meg éjjel, azt előbb
                    jól kieszeljük, kimódoljuk, mint az úr a «román»-jait. Aztán ha a pandúrbiztos
                    elé kerülünk, hát össze kell szednünk az eszünket, hogy kivágjuk magunkat a
                    csávából! Fiatalabb koromban megfogtak egy idegen ló hátán. Akkorákat hazudtam a
                    csendbiztosnak, hogy meg is sajnált és még ő adott nekem egy csikót a
                    magáéból...</p>
                <p>A betyárvezér elmosolyodik a hosszú bajusza alatt és keményen kimondja:</p>
                <p>- Hazugság mindkettőnk mestersége.</p>
                <p> Ágyuk dörögnek, Windischgrätz herceg «lázadókkal nem alkuszik», seregei Pest
                    felé hömpö­lyögnek. A kormány Debrecenbe menekül.</p>
                <p>Szolnok felé az országút tele van szekérrel, kocsival, megriadt családokkal. Aki
                    teheti, össze­kapkodja hordozható holmiját, pénzét és követi Kossuthot.</p>
                <p>Jókai és Laborfalvy Róza is a menekülőkkel tartanak. Ez az ő igazi nászútjuk.
                    Szilveszteri időben rohanni havas országutakon, ismeretlen városok felé,
                    fészerben hálni, szalonnát és kenyeret vacsorázni, meg nem állni soha, örökké
                    rettegésben élni, útközben égő falvakat látni!</p>
                <p>A rajtuk való ruha és száz forint minden vagyonuk. A száz forintot Pálffy Albert
                    írótársától vette kölcsön Jókai. Komáromba hiába fordult volna segítségért:
                    anyja még az örökségből is kitagadta.</p>
                <p> Debrecen a fölfordulás, zűrzavar, kapkodás, ármánykodás tanyája. A
                    belügyminisztérium: egy gyalulatlan asztal, a pénzügyminisztérium szintén.
                    Kossuth bankóprése buzgón gyártja a pénzt, de a cívis bizalmatlanul fogadja a
                    bankót, amelyet a friss nyomdafesték szaga is elárul.</p>
                <p>És még ebben a földönfutó nyomoruságban is két párt van ősi magyar szokás
                    szerint. A mérsékeltek pártja, amely a békét akarja Nyáry Pállal az élén és a
                    késhegyig menő harc, a köz­társaság hivei Madarász Lászlóval az élükön. Jókai
                    már régóta barátja Nyáry Pálnak és neki köszönheti, hogy a hivatalos «Közlöny»
                    szerkesztőjévé nevezik ki.</p>
                <p>Ez némi fizetéssel is jár, amelyre már égető szüksége van. Pálffy Albert száz
                    forintja már rég­óta elfogyott. Hozzá még a Madarász-párt lapjának Pálffy lett a
                    szerkesztője, égő gyűlölettel fordul a Nyáry-párti Jókai ellen és lapjában -
                    követeli vissza a száz forintját.</p>
                <p>A szerkesztői állásra azért is szüksége van Jókainak, mert ezekben a vérzivataros
                    időkben egyre többen kérdezik tőle:</p>
                <p>- Hát ön fiatal, egészséges ember létére itt van? Miért nincs a harctéren?</p>
                <p>Március tizenötödikének másik hőse, a forradalom és szabadságharc dalnoka már
                    elúnta az ilyen kérdéseket, kardot kötött és a harctereket járja.</p>
                <p>Hiszen ott dől most el igazán az ország sorsa.</p>
                <p>Ilyen időkben ki kíváncsi a legszebb magyar költeményekre, vagy a legizzóbb
                    fantáziájú magyar regényekre? Az egyetlen zene, amelyet a fül eltűr, az ágyu és
                    puska. Karmesterek pedig a hadvezérek, akik - sajnos - nem összhangra
                    törekszenek, hanem mindegyik a másikat szeretné túlszárnyalni.</p>
                <p>Írótollnak mi hasznát lehet venni ilyenkor? Jókai a «Közlöny»-ben Nyáry Pál
                    sugalmazta mér­sék­lő és békepárti cikket ír. Rögtön kész a vád ellene, hogy
                    tollát megvásárolták a németek. A vádat még Klapka tábornok is elhiszi és
                    hangoztatja, úgyhogy Jókai kénytelen elküldeni cikkeit a maga igazolására annak
                    a zseniális vezérnek, aki legtovább bírta a harcot és mint Komárom oroszlánja
                    vonult be a történelembe.</p>
                <p>Nyáryék se maradnak adósak és Jókai a «Közlöny»-ben megvádolja Madarász László
                    rendőr­minisztert, a köztársasági túlzó párt vezérét, hogy gyémántokat
                    lopott.</p>
                <p>Madarász hatalmas ember, a rendőrség a kezében van, Kossuth is inkább vele
                    rokonszenvez és Jókai Mór élete nagy veszedelemben forog.</p>
                <p>Egy pillanatig fölmerül előtte a harctér látomása és Petőfi!... Ha már meg kell
                    halnia, inkább dicsőn haljon meg, mint hogy leüssék valami debreceni sikátorban,
                    vagy börtönben pusztuljon el, ahová Madarász László fogja vetni!</p>
                <p>A gyávaság így csinál hősöket?...</p>
                <p>Jókai elméje mélyen szánt: hősiség és gyávaság pontosan le vannak mérve az ő
                    finom el­mé­jében és ha kék szemével oly ártatlanul, gyermekien néz a világba,
                    bölcsességét akarja talán leplezni. Hiszen ő írta ezt a Nincsen ördög-ben:
                    «Minden háboru a kalamárisban készül».</p>
                <p>Laborfalvy Róza véleménye ez volt:</p>
                <p>- Itt kell maradnod és férfiasan szembe kell nézned ellenségeiddel. Mert
                    távozásodat szö­kés­nek fogják kikiáltani és ők maradnak felül, te pedig
                    keresheted a becsületedet, amelyet senki se fog elhinni.</p>
                <p>Jókai és Madarász László harca váratlanul a rendőrminiszter bukásával végződött.
                    Voltakép sohase derült ki, hogy Madarász csakugyan lopott-e gyémántokat, de a
                    gyanu annyira ránehe­zedett erre az emberre, akinek rengeteg ellensége volt,
                    hogy Kossuth szabadulni akart tőle és elejtette.</p>
                <p>Kossuth ebben az időben maga is gyanusításoknak volt kitéve. Azt hiresztelték
                    róla, hogy a ma­gyar koronát azért vitte magával Debrecenbe, mert magyar
                    királynak akarja magát meg­ko­ro­náztatni. A zavaros időkben ez a mendemonda
                    különböző változatokban hihetetlenül el­ter­jedt az országban és talán ez volt
                    az oka, hogy Kossuth elhatározta a Habsburg-ház detroni­zálását és a köztársaság
                    proklamálását.</p>
                <p>A debreceni trónfosztó gyűlés után Nyáry Pál kilépett a kormányból. A «pennája»,
                    Jókai Mór azonban Kossuthot követte és a köztársasági eszme harcosa lett. Ez
                    volt az első feltűnő politikai pálfordulása, amelyet később ki is használtak
                    ellene.</p>
                <p> Budavárát a magyar honvédek visszafoglalták.</p>
                <p>Mégegyszer kisütött a nap a magyar rónán. A csüggedőkbe új életet öntött a
                    győzelem. Pest ismét megélénkült. Jókai és Laborfalvy Róza is Pestre siettek. De
                    ez a Pest már nem volt a régi.</p>
                <p>Henczi bombái nyomot hagytak a házak falán. A háborus hónapok, az örökös rettegés
                    pedig kishitűvé tették a pesti polgárt, aki nem tudta többé visszanyerni március
                    tizenötödiki lelke­sedését, önbizalmát és rugalmasságát.</p>
                <p>Azon a banketten, amelyet a budavári diadal örömére rendeztek a Nemzeti Múzeum
                    nagy­termében, már az új háborus korszak emberei vitték a szót. Aranygalléros
                    tisztek, miniszterek, képviselők, szóval a hivatalos és forradalmi Magyarország
                    ült az asztalfőn. És valahol hátul, az igen tisztelt, de névtelen honpolgárok
                    közt ült Jókai és Petőfi. Nem néztek egymásra, úgy tettek, mintha nem is
                    ismernék egymást.</p>
                <p>Pedig talán ugyanaz a gondolat mardosta a szivüket.</p>
                <p>Eszükbe jutott az az esős tavaszi nap, amikor ugyanennek a múzeumnak a
                    lépcsőjéről ők ketten indították el a magyar forradalmat.</p>
                <p>Hogy rohannak az események! Mily hamar felednek az emberek!</p>
                <p>Jókai egyszerre csak fölállt. «Ki ez?» kérdezték a tábornokok egymástól. «Ach,
                    ein Skribler!» mondták a régi osztrák ármádia tisztjeiből magyar vezérekké
                    magasztosult tábornokok, akik lőporfüsttől még most is égő szemükkel nem igen
                    értek rá olvasni. És Jókai szólt:</p>
                <p>- Iszom azokra a hősökre, akik még csak ezután fognak elesni!</p>
                <p>Szavait az a néma, hideg csend követte, amely kijár a rosszul alkalmazott
                    ötleteknek. Ki hall szívesen a halálról ott, ahol az emberek sorait nagyon is
                    megritkította a dicsőség? És ki mer a bizonytalan jövőbe tekinteni, amelyben még
                    sok hős fog elesni?</p>
                <p>Jókai leült, de az asztalon át egy kéz és egy pohár nyúlt feléje.</p>
                <p>- Köszönöm, hogy a poharadat... reám köszöntötted.</p>
                <p>Petőfi volt.</p>
                <p>Ez volt utolsó találkozásuk az életben.</p>
                <p> És azután az összeomlás.</p>
                <p>Mint valami elemi csapás, árvíz, sáskajárás önti el a szabad magyar földet
                    Paskievics had­serege. A nyers természeti erő győzelme ez a szellem, a tehetség
                    munkája fölött.</p>
                <p>És még ebben a szörnyű pillanatban is két lángelme néz egymással farkasszemet:
                    Kossuth, a politikai és romantikus múzsa világraszóló költője és Görgey, a
                    hideg, katonai matematika lángesze. Tűz és víz.</p>
                <p>Az egyiknek jelszava: «Minden poklokon keresztül!»</p>
                <p>A másiké: «Menteni, amit még menteni lehet». Görgey leteszi a fegyvert és
                    Kossuth, mielőtt örökre elhagyná az országot, feléje küldi az üzenetet, átkot:
                    «Áruló!».</p>
                <p>Két lángelme nyitotta meg ezt a korszakot: Jókai és Petőfi. Két lángelme rekeszti
                    be: Kossuth és Görgey.</p>
                <p> A Szellem harca volt ez a Nyers Természeti Erők ellen. Az Emberi jogok harca a
                    Sötétség ellen.</p>
                <p>Nem csoda, hogy az összeomlás aztán megrendítette az emberekben a hitet, az
                    emberiség jobb jövőjében való bizalmat. Akadtak elborult, elkeseredett elmék,
                    akik a halálban kerestek mene­déket a lesujtó, kiábrándító valóság elől. Molnár
                    József, Jókai egykori ügyvédprincipálisa, a forradalmi vészbíróság elnöke Jókai
                    szemeláttára röpített golyót megőrült agyába...</p>
                <p>És úttalan utakon, álruhában menekül a magyar szellemi tábor szine-java.</p>
                <p>Jókaira is a kötél vár, ha elfogják.</p>
                <p>Városról-városra bujdosik. Álruha, álszakáll, elferdített beszéd: mind csak azt a
                    célt szolgálja, hogy megmentse puszta életét. Érdemes-e? Életének e két
                    legnagyobb, legszebb évében vég­eredményben mindent elveszített: anyja
                    szeretetét, legjobb barátja barátságát, eszméiben való hitét. Mint hontalan
                    bujdosó kóborol édes hazájában.</p>
                <p>Csak egy valaki van, akihez még ragaszkodnia kell: a hitvese.</p>
                <p>És százszor is, ezerszer is visszatér ehhez a gondolathoz: élnie kell Róza
                    miatt.</p>
                <p>A huszonhároméves ember szerelme nem könnyelmű föllobbanás volt. Puritán házban
                    szüle­tett, nevelkedett föl, ahol a szerelmet a házasság előszobájának tekintik
                    és a «feleség» szónak valami egészen mély, egész életre szóló erkölcsi tartalma
                    van.</p>
                <p>Az ilyen embert is «érzékei» vezetik elsősorban, mint minden embert, sőt még
                    jobban, mint mást. Menthetetlenül és halálosan beleszeret valakibe az érzékein
                    át. De igazán szeretni csak akkor kezd, ha az élet ezerféle próbáján át
                    megismeri asszonyát, fölismeri hibáit és értékeit, végül megelégedetten
                    állapítja meg, hogy érzékei helyesen vezették: megtalálta azt a nőt, aki hozzá
                    való, akihez hű lesz, amíg él, szóval akinek most már nyugodtan és bátran
                    mondhatja: feleségem!</p>
                <p>A forradalom, a háboru pesti és debreceni napjaiban mutatkozott meg csak igazán
                    Laborfalvy Róza minden asszonyi kitünősége. Tudott szenvedni, nélkülözni, apró
                    házi gondokkal vesződ­ni, menekülni, futni férjével együtt. Jókai sok
                    tekintetben - az élet és az emberek megítélésé­ben - gyermekien és zseniálisan
                    naiv. Talán nem is tudja, milyen az emberi rosszaság, gyar­ló­ság. Fél tőle,
                    mint azoktól a mesebeli gonoszoktól, akikről dajkái meséltek. De félelme túlzott
                    és nem áll biztos alapon. Gyűlölete könnyen nyeklik át szeretetté. Akárhányszor
                    megteszi, hogy félelmetes ellenségének, ha ő kerül fölül, még ő tesz
                    szívességet, mintha szive el se bírná a tartós és feneketlen gyűlöletet.</p>
                <p>Laborfalvy Róza ridegebb, keményebb, tapasztaltabb. Azok közé a nők közé
                    tartozik, akik maguk törtek maguknak utat a színfalak intrikus világában, ahol
                    különb drámák, vígjátékok és tragédiák zajlanak le néha, mint amilyeneket elől a
                    szinpadon játszanak. Róza tapasztalatai, akaratereje, az emberekkel való
                    bánnitudása szerencsésen egészítik ki Jókai regényes, könnyed, könnyelmű
                    jellemét.</p>
                <p>És most már kétségtelen, hogy szereti Jókait a hervadó nők szerelemösztönével,
                    megújho­dásával, rajongásával, szinte anyásan. Sok emberrel volt már dolga, maga
                    is foglalkozott lélekábrázolással és nagyszerű ösztöneivel fölismerte Jókai
                    gazdag lelkét, zsenialitását. Nem bánja most már, hogy úgyszólván a tíz körmével
                    ragadta el Jókait az anyja és Petőfi elől.</p>
                <p>Róza most már azt is tudja, hogy Jókai hű férje lesz. Hiszen beszélt komáromi
                    emberekkel, akik elmondták neki, hogy Jókay József mily boldogságban élt a
                    kardos, vicispános Pulay Máriával.</p>
                <p>Ó, de most milyen messze estek a boldog házasélettől. Hajléktalan menekülők,
                    bujdosók. Ezer kaland, ezer veszély, ezer aggodalom az útjuk. Sohase tudhatják,
                    mennyire nyomult előre az orosz hadsereg, nem kerülnek-e orosz járőrök kezére,
                    ami férjére nézve egyenlő volna a halállal.</p>
                <p>És amitől rettegnek, valósággá válik.</p>
                <p>Kozáktáborba vezeti őket a háboru véletlene. Különös szerencsével vergődnek át az
                    oroszo­kon, anélkül hogy hajukszála meggörbülne.</p>
                <p>A halálosan szép, nagyszerű kaland, amely Jókai szineire vár, azonban észretéríti
                    az asszonyt. Nem szabad együtt menekülniök, mert aki fut, annak nem szabad semmi
                    terhet magával cipel­nie. És a nagy zűrzavarban, életért való futásban,
                    remegésben megint csak Laborfalvy Róza találja meg az egyetlen okos és célszerű
                    megoldást. Van egy súgó ismerőse, akinek egy rokona lakik a Bükk-hegység
                    legelrejtettebb zugában. Oda kell menekülnie Jókainak, amíg neve az akasztófával
                    van eljegyezve. Róza talán később ki tudja járni a férje megkegyelmezését.</p>
                <p>És Jókai egyedül menekül a Bükk-hegység felé.</p>
                <p> </p>
            </div>
            <div type="chapter">
                <head>XI. A bujdosó.</head>
                <p>Egy ember, akinek se neve, se hazája. Élő halott. Egy fiatal ember, akinek már
                    multja van, de semmi jövője. Mihez kezdjen, mihez fogjon? Elővegye újra
                    festékesdobozát, elhanyagolt tubusait? Borsodi szép bükkös tájakat fessen? A
                    Sajó vizének csillogását, pisztrángjainak cikázását örökítse meg?</p>
                <p>Se kedve, se tehetsége hozzá. Ha még arról volna szó, hogy könnyű lúdtollal, lila
                    tintával, merített finom papíron megírja azt, amit érez, amit gondol... De ezt a
                    tollat kiütötték a kezéből. A toll még megvan, de a kezet, amely forgatta, többé
                    nem szabad Jókai Mórnak hívni.</p>
                <p>Jókai Mór meghalt. Elevenen eltemették egy Tardona nevű faluban, amely oly messze
                    esik az élet országútjától, hogy lakói hetekig, hónapokig sem kapnak hírt arról,
                    ami Magyarországon történik.</p>
                <p>Mindaz, ami bizonytalanul, suttogás vagy sóhaj alakjában eljut hozzá, olyan, hogy
                    meggyűlöli még azt is, aki a hírt hozza. Most látja csak, hogy milyen nagy és
                    végzetes hatalom az a Kétfejű Sas, amely akkor még mint a világuralom egyik feje
                    terjeszti ki szárnyait a kis, elárult, legázolt Magyarország fölött. És ennek az
                    imperialista sasnak épp a szárnya alá szúrt, ahol a legérzékenyebb, a Bujdosó
                    könnyelmű, ifjúi lúdtolla.</p>
                <p>A bécsi kamarilla lelkének, Zsófia főhercegnőnek állítólagos szerelmi kalandjait
                    tűzte forra­dal­mi pamfletírói tolla hegyére. És az új császár - Zsófia és a
                    kamarilla akaratának ifjú, tapasz­talatlan, vak végrehajtója - nem más, mint a
                    pellengérre állított szép bécsi asszony édes fia!...</p>
                <p>Aradon már leszedték a bitófáról, vagy az aradi vár fala mellől szedték föl a
                    Tizenhárom Vér­tanu holttestét. A Neugebäude külső falánál már térdre bukott
                    Magyarország első független miniszterelnöke, szép kopasz homloka a macskafejű
                    kockákon loccsant szét és kihulló vére pirosra festette hosszú szakállát.</p>
                <p>- Eins... zwei... drei! Feuer!</p>
                <p>A bujdosó fülében ez a rideg, könyörtelen hatalmi vezényszó cseng folyton és
                    hátán a halál borzongása fut végig. Egy pillanat, egy buta véletlen őt is oda
                    juttathatja a katonai törvényszék waffenrockos, aranygalléros alakjai elé,
                    akiknek a lelkiismeretük a Legfelsőbb Parancs, amelyet könyörtelenül végre kell
                    hajtani.</p>
                <p>Várhat-e kegyelmet a fiutól, akinek édesanyját halálosan megsértette? Nem,
                    ezerszer nem. Jókai Mór többé nem támadhat föl Magyarországon! Talán csillapul a
                    vérözön, a rendcsinálók véres útját megállítja majd maga a Rend! Akkor talán
                    előbujhat a tardonai rejtekhelyről, hogy hamis útlevéllel átszökhessen a határon
                    és idegen országban újra kezdhesse életét.</p>
                <p>De addig? Játszani kell az élettel. Játékmalmokat kell összeeszkabálni és
                    leeregetni őket a Sajó vizén. A falubeliek afféle eszelős embernek nézik. Ennek
                    talán még hasznát veheti, ha mégis valami idetévedt kém megneszeli, kit
                    rejtegetnek Tardonán álnéven.</p>
                <p>A vízimalom-eregetőnek sok ideje van, ráér gondolkodni. Esze, amely bontogatja «a
                    jövő század regényét», bizonyára túllát 1849 sötét szemhatárán.</p>
                <p>De van-e olyan regényírói táltos-fantázia, amely a valóságos és nem is oly távoli
                    jövőbe tudna látni? A «Sajó» álnéven íróasztala fiókjának irogató bujdosó:
                    látja-e, hogy a hatalmas kétfejű sas fölé nemsokára egy még hatalmasabb, bár
                    egyfejű porosz sas fog kerekedni? Látja-e, hogy az az ember, aki «fátyolt vetett
                    a multra» és minden pamfletre - amelynek utolsó példányait is gondos, lojális
                    kezek titokban megsemmisítették -, egyszer még a saját habsburgi pénztárából
                    fogja kifizetni a Bujdosó adósságát?</p>
                <p>És ha még tovább látna... ha föltárulna a Bujdosó előtt igazán a jövő méhe,
                    amikor a hatalmas kétfejű és a még hatalmasabb egyfejű sas egyszerre fognak
                    lebukni egy világháboru végén... és ha látná, hogy a világon minden hatalom
                    mulandó és mennél erőszakosabb, annál inkább?...</p>
                <p>És hogy mindennek a megéréséhez még száz esztendőre sincs szükség?...</p>
                <p>A letiport, legázolt, agyonsanyargatott embernek nincs más vigasztalása, mint
                    hogy legyőzője, letiprója is bűnhődni fog... egyszer a győztes is szenvedni,
                    pusztulni, hörögni fog... Csak ne volna az emberi élet oly rövid és minden
                    igazságtalanul megbántott ember megérné bántalma­zója bukását!...</p>
                <p>A komáromi puritán házban ájtatos zsoltárokat énekeltek: «Perelj, uram,
                    perlőimmel, Harcolj én ellenségeimmel...» Ó, mily balzsam most a szívnek ez a
                    Dávid király zsoltára. Mily jó hinni, tudni, hogy a leghatalmasabb ellenség
                    fölött is van egy nagyobb Úr, akinek lennie kell, mert különben mibe
                    kapaszkodhatnék a szerencsétlen, akit mindenki elhagyott és akinek nincs más
                    vigasztalása, reménye?... Mindent el lehet venni e nyomorult, szegény
                    bujdosótól, csak az Istent nem... ó, te jóságos költő, Dávid király!</p>
                <p>«...Perelj, uram, perlőimmel... harcolj én ellenségeimmel...</p>
                <p>«Ó, add, hogy az én drága, jóságos anyám házát ne érje bomba... mialatt Klapka
                    oroszlán védi a komáromi várat...</p>
                <p>«Ó, add, hogy az én szerelmes feleségem, aki most kénytelen megtagadni engem és a
                    szín­pa­don mások szenvedéseit sírja színpadi könnyekkel, mialatt titkolt, igaz
                    könnyei befelé pereg­nek szivében... ne vessen ki engem emlékezetéből,
                    szerelméből...</p>
                <p>«Ó, add, hogy Petőfi...»</p>
                <p> Rongyos, szakadt ruhájú koldus kopogtat a tardonai ház kapuján... A kutyák
                    széjjeltépnék, ha a Bujdosó közéjük nem dobná botját...</p>
                <p>Az alázatosan megemelt, fakó sipka alól, amely valaha honvédtiszté lehetett,
                    viharverte, esőáztatta barna arc, csapzott haj tűnik elő...</p>
                <p>A Bujdosó aprópénzt kapar elő... magának sincs sok belőle... és átadja a
                    koldusnak... Egy pillanatra szemeik összevillannak... Mindegyik keres az
                    emlékezetében... mindegyik látta már a másik arcát valahol...</p>
                <p>A koldus szólal meg:</p>
                <p>- Ön Jókai Mór?</p>
                <p>A Bujdosó elsápad. Csöndesen ingatja fejét. Tagadásnak lehet tekinteni. Jókai Mór
                    kénytelen eltagadni nevét, mivoltát, multját.</p>
                <p>- L... honvédőrnagy vagyok - szól a koldus. - Nem csodálom, hogy szerkesztő úr
                    bizalmatlan irántam. Az éhség az arcomon, a condra a testemen nem kelthet
                    bizalmat.</p>
                <p>Fakult írást szed elő a koldus. «... a piskii csatában tanusított hősi
                    magatartása miatt őrnaggyá kinevezem. Kelt Vízaknán, 1849... Bem,
                    altbnagy...»</p>
                <p>- Bocsásson meg, őrnagy úr... Kerüljön beljebb... Jókai Mór vagyok...</p>
                <p>- Most már tudom... Debrecenben találkoztunk legutóbb... Ön a «Közlöny»
                    szerkesztője volt.</p>
                <p>- Ön pedig... - mondja a Bujdosó - akkor indult Bem erdélyi hadseregéhez és
                    megkértem önt, hogy...</p>
                <p>- Petőfi őrnagy iránt érdeklődjem... és írjam meg sorsát levélben...</p>
                <p>- Csakugyan... - szól a Bujdosó.</p>
                <p>- Bocsásson meg, szerkesztő úr, hogy nem adtam magamról életjelt... Mindjárt első
                    nap, amikor Bem hadseregéhez kerültem, tűzbe jutottunk... Az események rohamosan
                    kergették egymást... megfeledkeztem ígéretemről.</p>
                <p>- Találkozott ön Petőfivel?</p>
                <p>- Találkoztam... - feleli L... őrnagy. - Nem volt rendes beosztása. Voltakép
                    szabadságolva volt. Bem erőnek erejével haza akarta küldeni, féltette az
                    életét... Petőfi őrnagy polgári ruhában volt, amikor vele találkoztam. «Miért
                    nem mégy haza?» kérdeztem tőle. Nagyon kedvetlenül válaszolt. Majd hogy meg nem
                    bolondult otthon Pesten. Tudja, hogy itt dől el az ország sorsa, nem tud távol
                    lenni... És Bem folyton kergeti haza a maga lengyeles akcentusával: «Haza­menni,
                    hazamenni, önnek még sok szép vers kell írni...» Hozzátette Petőfi: «Az apám nem
                    szeretett úgy engem, mint ez a pisze lengyel... De, úgy látszik, nem vesz
                    komolyan.»</p>
                <p>- Petőfire ismerek ezekben a szavakban - mondja a Bujdosó. - Ahonnan mindenki
                    menekülni szeretne, ahonnan bölcs és szerető emberek el akarják távolítani, ott
                    megveti a lábát valami emberfölötti makacssággal és nem követhető
                    okoskodással... Borzalmasan egyenes akarat...</p>
                <p>- «Undisziplinierbar!» - mondta róla Mészáros Lázár, aki jól ismerte.</p>
                <p>A Bujdosó elmosolyodik... hónapok óta ez az első mosoly, amely arcát
                    barázdálja... Nincs is furcsább ellentét, mint ez a L... őrnagy, akinek a lelkét
                    a katonai diszciplína rugói helyettesítik és a másik őrnagy, akinek lánglelkét
                    Bem sem tudja és nem is akarja beletörni a «jobbra át - balra át» lélektelen
                    szabályaiba... tehát marsch nach Hause!</p>
                <p>- Hol látta ön utoljára Petőfit? - kérdi a Bujdosó.</p>
                <p>- A borzalmas segesvári csatában... ahol mindenki hanyatt-homlok menekült... ahol
                    fölbomlott a fegyelem... ahol mindenki a saját esze és szerencséje szerint
                    futott. Többen látták, amint Petőfi őrnagy Fehéregyház felé menekült...
                    egyenesen neki a lovaskozákoknak... Azt hiszem, az eltüntek listáján találkoztam
                    a nevével...</p>
                <p>A Bujdosó megtántorodik... pillanatokig tart, amíg magához tér...</p>
                <p>- Ez lehetetlen... őrnagy úr... Ön talán rosszul emlékszik... Tudja-e ön, ki
                    Petőfi?...</p>
                <p>- Hiszen személyesen ismertem!... Föl is olvasta a táborban egy költeményét...
                    Várjon... emlé­kezem néhány elragadó sorára:</p>
                <p>Ne féljetek, gyermekink, ne</p>
                <p> Féljetek!</p>
                <p> Nem szúr által dárdájával</p>
                <p> A vad kozák titeket.</p>
                <p>A Bujdosó lehorgasztja fejét:</p>
                <p>- Meghalt... Előrelátta!</p>
                <p> Ezernyolcszáznegyvenkilenc. Karácsony este.</p>
                <p>Szél cibálja a fák kopasz koronáját.</p>
                <p>Süvít a szél. Havas, jeges ág kocogtatja a Bujdosó ablakát.</p>
                <p>Szörnyű éj. Egyedül. Család nélkül. Feleség nélkül. Haza nélkül. Anya nélkül.
                    Petőfi nélkül.</p>
                <p>Vékony gyermekhangok foszlányai hatolnak át az ablaküvegen. Régi borsodi szokás
                    szerint házról házra járnak a gyerekek, a házból kiszaladnak eléjük az odavaló
                    gyerekek és együtt éneklik:</p>
                <p>Mennyből az angyal</p>
                <p> Lejött hozzátok</p>
                <p> Pásztorok, pásztorok...</p>
                <p>Az ének mind távolabbról hallatszik, elvész...</p>
                <p>Csilingelés...</p>
                <p>Talán karácsonyi gyermekharangok?</p>
                <p>Nem... szánkó!</p>
                <p>Szánkó?... ilyenkor, erre, késő este?</p>
                <p>Ki lehet?</p>
                <p>A szánkó megáll a ház előtt. A Bujdosó szinte hallja, amint a lovak fujnak és a
                    hidegben a pára felhőként száll belőlük... mialatt meg-megcsörrennek a
                    csörgők...</p>
                <p>Női hang...</p>
                <p>A Bujdosó ajtaja kipattan, kitárul... A küszöbön egy női alak, ormótlan bundában,
                    kasos kalapban, bebugyolálva mindenféle sálba, karmantyuval.</p>
                <p>Csengő kacaj.</p>
                <p>- Hát nem ismersz meg, lelkem?</p>
                <p>Nem. Ez nem lehet valóság... Káprázat! Mennyből az angyal!...</p>
                <p>Laborfalvy Róza.</p>
                <p>A Bujdosó mint valami őrjöngő esik neki a téliruhahalmaznak és kibontja, kivájja
                    belőle a legszebb, legkarcsúbb termetet, a hidegtől piros orcát, az
                    almamagkivonattal lesimított barna hajat, a dióbarna szempárt, a magyalszinű
                    piros ajkat...</p>
                <p>Ennél szebb, őrületesebb karácsonyi ajándékot még álmodni se lehet.</p>
                <p>Hát még amit magával hozott!</p>
                <p>Szabadság!... Lehet hazamenni Pestre... Lehet újrakezdeni az életet...</p>
                <p>Egy csomó arany hull az asztalra. Kis csomó, de most úgy fénylik, mint Aladin
                    kincse, mint Ophir legszebb gyémántja...</p>
                <p>- Édesanyád küldi- mondja Róza.</p>
                <p>- Édesanyám!... Hála a jó Istennek!</p>
                <p>- Komáromi várát föladta Klapka... - lihegi Róza kipirult arccal. - Tisztjei
                    megtarthatták kardjukat. A vár minden harcosa menleveletkapott. Neked is hoztam
                    egyet Klapka aláírásával.</p>
                <p>- De hiszen én nem harcoltam...</p>
                <p>- Ez a menlevél nem is szól a te nevedre... csak Klapka tudja, hogy te vagy... ez
                    a komáromi hős...</p>
                <p>- Mily nagy, nemes ember ez a Klapka!</p>
                <p>- De minthogy még az ő aláírása se nyujt teljes biztonságot a mai zavaros
                    időkben, gondos­kodtam olyan aláírásról, hogy a hajadszála se görbülhessen
                    meg... Látod ezt a kétfejű sasos pecsétet? És mi van alája írva?</p>
                <p>A Bujdosó nézi az erőteljes manupropria vonásait. A papír megremeg a kezében.</p>
                <p>- Haynau!... Nem, Róza, ezt rosszul tetted!... Tudod, ki ez a Haynau? A bresciai
                    hiéna! A magyarok hóhéra!</p>
                <p>- De az életed és szabadságod az ő kezében van! - feleli Róza. - És visszaadta
                    életedet és szabadságodat... Elgondolhatod, milyen remegéssel mentem el hozzá...
                    A Károlyi-palotában székel az Egyetem-utcában.</p>
                <p>- Te nála voltál!... - nyögi a Bujdosó.</p>
                <p>- Még a lábikrám is remegett... «Stramm» ember ez a Haynau, hatalmas
                    macskabajuszával, félholdalakú pofaszakállával. Elém jött, mosolyogva, kezét
                    nyujtotta: «Es freut mich sehr, Künstlerin... Mit was kann ich Ihnen zu Diensten
                    sein?» Eldadogtam kérésemet. Nevetett. «Aber ja, natürlich.» Fogta a menlevelet
                    és alákanyarintotta a nevét... Én boldogan kirohan­tam. Nem mertem
                    hátrafordulni... hátha visszahív... És mint a bolond, egyenesen iderontottam
                    hozzád árkon, bokron. Borsodon keresztül...</p>
                <p>- Csakhogy itt vagy... a karjaimban! Alig tudom elhinni. Megcsípem magam, nem
                    álom-e, hanem valóság, hogy hallom a hangodat, látom a beszélő ajkadat.</p>
                <p>- Szegény Móricom! Sokat szenvedtél?</p>
                <p>- Inkább teérted aggódtam. Nem tudhattam, nem vonnak-e feleletre amiatt, hogy a
                    nőm vagy. Hiszen velem voltál Debrecenben... láttad Kossuthot, beszéltél vele...
                    Ma ez olybá számít, mintha valaki pestises beteggel érintkezett; nem tudhatja,
                    nem les-e rá a halál a következő utca­szegleten...</p>
                <p>- Nő vagyok és a hatalom csak a férfiakat üldözi.</p>
                <p>- De ez a Haynau nem megy ki a fejemből! Emberevőnek képzelném...</p>
                <p>- Ah, csak egy szolgálatkész waffenrock, amelyet talán gyermekkora óta úgy
                    neveltek, hogy számára csak egy parancs van: az Oberster Befehlshaberszava.
                    Ezért korbácsoltatott meg férfiakat, nőket Bresciában és ezért küldték Pestre is
                    Julius Jakob Haynau táborszernagy urat.</p>
                <p>- Annál érthetetlenebb ez a váratlan engedékenysége veled szemben.</p>
                <p>- Bizonyára újabb utasítást kapott Bécsből, hogy... elég a vérből. Azt is
                    rebesgetik Pesten, hogy hadtestparancsnok állása megingott. Ezért lett egyszerre
                    oly szelíd! Nemsokára nyug­díjba fogják zavarni. Hiszen már valami
                    hatvanhároméves.</p>
                <p>- Nem Grác való neki, hanem a pestmegyei Akasztó...</p>
                <p>- Lehet, hogy Magyarországon fog megtelepedni...</p>
                <p>- Magyarországon?!...</p>
                <p>- És földesúr lesz...</p>
                <p>- Új földesúr?Ah, tréfának is rossz!... De mit beszélünk annyit erről a mihaszna
                    emberről... amikor itt vagy te... a legszebb karácsonyi ajándék, amelyet
                    életemben kaptam... Rózám!... Hitvesem!... Szép szerelmem!...
                    Karácsonyfám!...</p>
                <p>A távolban mintha életet csilingelt volna a kis falusi harang:</p>
                <p>- Giling... galang...</p>
                <p> </p>
            </div>
            <div type="chapter">
                <head>XII. Fészek a romokon.</head>
                <p>1850 elején Haynau még ott székel az egyetemutcai Károlyi-palotában. Katonai
                    őrjáratok kemény lépései hangzanak éjjel a csöndes utcákon. A Neugebaudeben még
                    ott ül a katonai vésztörvényszék. Prottmann rendőreinek árnyékától is retteg a
                    pesti polgár. Nappal látni lehet a rombadőlt házakat, a bezárt boltokat. És
                    Jókai Mór a budai hegyekben, Adlitzer vendég­lőjében Sajó álnéven írja a
                    «Gyémántos miniszter»-t, «Az ércleány»-t, a «Fránya hadnagy»-ot és a többi
                    elbeszélést.</p>
                <p>A romokon a szépirodalom virágai nyílnak ki leghamarabb és a fölocsudó pesti
                    polgár - különösen amikor Haynau árnyéka örökre eltűnik a Károlyi-palota ablakai
                    mögül - kíváncsian találgatja, ki az, aki «Sajó» néven ír a «Magyar
                    Emléklapok»-ba, a «Pesti Röpívek»-be, a «Magyar Írók Füzetei»-be.</p>
                <p>A tavasz Bécs felől enyhébb szelet fuj.</p>
                <p>És az Ország-úton, ahol a Múzeum márciusi emlékektől szent oszlopai sorakoznak,
                    kinyitnak egy ablakot, hadd jöjjön be a friss levegő, amely talán új életet hoz.
                    Az íróasztalra gondosan oda van készítve a fehér merítettpapír, a lila tinta, a
                    toll. Egy szőke ifjú áll az ablakban, gondolkodón simogatja szakállát, felesége
                    után néz, aki a közeli Nemzeti Színházba siet próbára... sokáig néz utána...
                    aztán leül az íróasztalhoz és gyöngybetűi szorgalmasan sora­koznak egymás mellé
                    sorokká, könyvekké...</p>
                <p>Ez az író fészekrakása.</p>
                <p>Fészek a romokon. Bizonytalan fészek. Átjáróházban van, hogy ha egyik kapun
                    jönnek Prott­mann fogdmegei, a másikon ki lehessen szökni.</p>
                <p>A mondatai is ilyen átjáróházak. A cenzor, ha bedugja az orrát, nem lát semmi
                    gyanusat. Az olvasó, aki az író szivével érez, mulat magában, hogy a cenzor nem
                    vette észre a «polizei­wiedrig» gondolatot, amely a másik kapun kiszökött. Ez a
                    játék egyre színesebbé válik, mert mennél több betü jelenik meg, annál jobban
                    erősödnek a láthatatlan szálak az író és közönsége közt, amely egységes, nincs
                    felekezeti vagy faji táborokra osztva és amely már szinte akkor kitalálja az író
                    gondolatát, amiskor az agyában megszületik. Boldog Jókai!... akinek nevét
                    suttogva árulják el egymásnak olvasói.</p>
                <p>A szomszéd szobában egy fiatal leány hajlik szőnyegszövése fölé. Már végleg
                    hazakerült a Csapliczky Lilla nevelőintézetéből. Szép őzszeme van, mint az
                    édesanyjának. Különös, titokzatos szépsége most bontakozik ki félénken, mint
                    valami reszkető, halvány csillag, amikor a másik nagy tündöklő szépség, a Nap
                    már kissé alkonya felé hajladozik.</p>
                <p>És a másik szobában a szőkeszakállas férfi fantáziájában álmok, képek
                    kergetőznek. Ki van adva a szigorú parancs: köhögni se szabad a cselédeknek, ha
                    a bezárt ajtó mögött a lila betük tündéri táncba fognak.</p>
                <p>Róza kisasszony néha kinéz az ablakon. Az Ország-úton járókelők közt csinosabb
                    férfi is akad és Róza önkéntelenül dalba kezd, csöndes, halk dalba, de aztán
                    hirtelen eszébe jut: Nem szabad, a «papa» ír...</p>
                <p>A szőkeszakállú embernek odaát ez a neve: «Papa».</p>
                <p>Magas, szikár, ősz ember lép be a szobába pipával. Keveréke a nyugalmazott
                    szülésznek és szigorú tanárembernek. Leánya dugdos neki néha forintokat, hogy ne
                    legyen üres a pipája. A pipa: ez most egyetlen öröme, mulatsága és bölcsessége
                    Benke bácsinak, akit a kis Róza így szólít: «Nagypapa».</p>
                <p>Odaát a fehér papíron a lila betük szabályos palotástáncából pedig karcsú, lenge
                    női szilfidek magasodnak föl. Van bennük valami az angyalok ártatlanságából és a
                    zene érzéki mámorából. Liliomillatúak, hozzáférhetetlenek, erényük oly
                    magátólértetődően tündöklik, mint a gyémánt. A szemük villogása, a hangjuk
                    trillája, a kezük fejének hajlása mégis a férfiakban ezeregyéji káprázatokat
                    kelt.</p>
                <p>A Jókai hősnői!... Első álmaink tündérei!</p>
                <p>A szigorú bírálók már résen állnak és le fognak sujtani az álmok lovagjára, aki
                    oltárt emel a női ideálnak. Éleseszű, józan ítéletű tanáremberek, született
                    akadémikusok már fenik a logika szablyáját e lehetetlenül idealizált női alakok
                    ellen. Ők sohase fogják megérteni a költő, a lángelme ezeregyéji káprázatát.</p>
                <p>Hogy is érthetnék meg? Egy dallamos női hang foszlánya, amely az ajtó hasadékán,
                    ereszté­kein át mégis behatol a szobába, ahol az alchimista embereket költ ki
                    fantáziája lombikjából, szivárványos mese szülőmagva lehet. Ez a csodálatos
                    alchimista nem találta-e meg az ő Laborfalvy Rózájában azt a liliomlelkű nőt,
                    akibe testestül-lelkestül beleszeretett Petőfi borzalmas leleplezése után is. És
                    a fantáziáját se kell nagyon megerőltetnie: hiszen a másik szobában ott él,
                    mozog, köhécsel Róza ifjúkori hasonmása!...</p>
                <p>Valóság és költészet játszik azzal, aki betükből lelkeket alkot.</p>
                <p>Az olvasók, akik el vannak ragadtatva, mindig jobban megértik a költőt. Gyanut
                    fognak: hátha nem is káprázat a káprázat? Hiszen megtörtént már nem egyszer,
                    hogy a leáldozó szépségű asszony férje beleszeretett felcseperedő
                    mostohaleányába. A házasfelek közt lévő nagy kor­különbség alá is támasztja ezt
                    a gyanut.</p>
                <p>De ezek az olvasók éppoly naivul tévednek, mint a színházi néző, aki a szerelmes
                    játék hatása alatt el se tudja gondolni, hogy az a színésznő, aki megölte magát
                    a hősszínész miatt, átadja véres tőrét az ügyelőnek - «Mossa le ezt a karmint,
                    Kovács» - és egy egészen más férfi karján megy vacsorázni.</p>
                <p>A komáromi puritánok utóda, aki szivében, egy lángelme gyermeki tisztaságát
                    őrizte, hű volt feleségéhez, szinte oda volt varrva szoknyájához, úgyhogy
                    papucshősnek is lehetne nevezni, amit közönsége szintén megszimatolt és túlzásba
                    vitt.</p>
                <p>Az álmodozó, lustaságra hajló Jókait Laborfalvy Róza serkentette, néha
                    kényszerítette is írás­ra. Ezt az okos zsarnokságot pedig Jókai szívesen viselte
                    el, mert a fészekrakás kötelezettsége­ket is rótt rá. Házbért kell fizetnie, a
                    cselédek is követelik bérüket, a háztartás, ruházkodás költsége is
                    elkerülhetetlen. Márpedig Jókaiék, amikor annyi vihar után végre állandó fészket
                    alapítanak az Ország-úton, nagyon szegények. Az asszony színésznői fizetése a
                    férj szerény írói honoráriumaival együtt se biztosítja megélhetésüket. Nagyon
                    sok lilaszinű sort kell egymás mellé rakni, hogy valahogy rendben legyen a
                    háztartás és közben sokszor vándorol az ezüstnemü a lövészutcai zálogházba és
                    vissza.</p>
                <p>Így lesz a szerelemből házasság és a kalamárisból szorgalmas méhkas.</p>
                <p> </p>
            </div>
            <div type="chapter">
                <head>XIII. A méhkas.</head>
                <p>Az országúti háztartás fölött három sötét felhő úszik még: a haza sorsa, az
                    anyagi gond és az anya átka.</p>
                <p>De ezek a felhők nem oly nehéz és áthatolhatatlan szövésűek, aminőknek az első
                    pillanatra látszanak. A szőkeszakállú ifjú éles szeme már megsejti, hogy a
                    felhők nem fognak már sokáig tömörülni: világosabb sávok elárulják, hogy
                    mögöttük a kék, derült ég üzen és csak titokban, de mosolyog...</p>
                <p>Ó, ha az ember korszakot tudna választani, amelyben éljen! Ennek a mai,
                    nyugtalan, bizony­ta­­lan kornak gyermeke bizonyára szívesen választaná azt a
                    kort, amelynek derengését az or­szág­úti lakás ablakából már kezdik észrevenni.
                    A Kétfejű Sas hiába próbálta elnyelni szőröstül-bőröstül Magyarországot... a sas
                    már öreg, beteg, nem a régi többé, kezdi elengedni áldoza­tát... hiszen már
                    húzkodják ki a saját tollait: Lombardiát és Velencét... azonkívül szomszédja, a
                    Porosz Sas is gyanusan viselkedik, amióta Bismarck a követe...</p>
                <p>Már szabad Jókai Mórnak saját neve alatt írnia és regényeiben a nemzet dicső,
                    nagy multjának szivárványképeit fölidéznie... Erdély aranykora!... Törökvilág
                    Magyarországon!... A jani­csárok végnapjai!... A Pesti Napló, a Hölgyfutár, a
                    Délibáb boldog olvasói, akik az ötvenes évek elején először kapják ízét ezeknek
                    a magyar mézből és ezeregyéji áfiumból kevert törté­neteknek! Egy új Seherezáde
                    született a magyar göncölszekér alatt! A krinolinos, magyar kalpagos hölgyek,
                    akik a dunai sétányon, a Váci-utcán vagy Hatvani-utcán Eugénie francia császárné
                    offenbachi kacérságával mosolyogtak a gavallérokra, ihletett költőjükre és
                    hódo­lójukra akadtak. Ó, széphelénai nagyanyáink, ha Jókai regényeivel
                    ledőltetek a kanapéra, meg­sejtettétek-e már akkor, hogy egy lángelme szórja
                    felétek magyar bánata, humora sugarait?</p>
                <p>A Pesti Napló szerkesztőségében csibukszó mellett vitatják meg ezeket a
                    regényeket. Kemény Zsigmond báró, aki csak éjjel vagy hajnalban, gondosan
                    leeresztett függönyök mögött, fekete­kávé mellett virrasztva tudja megírni
                    regényeit, keserűségét csak képletesen próbálja kifejezni:</p>
                <p>- Könnyű annak, aki már reggel öt órakor az asztalnál ül és mire elütik a déli
                    harangszót, már regénye egynegyedével kész...</p>
                <p>- Meg is látszik ezeken a regényeken a túlkönnyed, gyors munka! - mondja egy
                    alacsony­termetű, körszakállas, villogó szemű fiatalember. - Hiányzik belőlük a
                    lélektani elmélyülés, alakjai angyalok vagy ördögök, lehetetlenek, oly távol
                    vannak Balzac emberábrázolásától, mint Lisznyay Kálmán palócdalai Petőfitől.</p>
                <p>- Gyulai Pálnak nincs egészen igaza - mondja komolyan a szerkesztő, a jó Török
                    János, mialatt nagyot fúj csibukjából. - Mégis csak nagy író az, aki annyi rendű
                    és rangú embert el tud ragadtatni.</p>
                <p>- Jókai Mór inkább élvezendő, mint ítélendő- jelenti ki Erdélyi János, a Pesti
                    Napló eszté­ti­kusa.</p>
                <p>A kanapén eddig némán hallgatta az írók vitáját a kiadó: Emich Gusztáv. Most
                    megszólal:</p>
                <p>- A közönségnek is ez a véleménye. A Pesti Napló jobban fogy, amióta Jókai
                    regényei meg­jelennek és számtalan levél, kérdezősködés, érdeklődés mutatja,
                    hogy a publikum főként e regények miatt fizet elő a lapra.</p>
                <p>Kemény Zsigmond báró lenyeli a keserű falatot, de Gyulai Pál nem hagyja
                    magát:</p>
                <p>- A közönség?... Ez semmit se jelent. A delnők mindig szerették az érzelgős
                    románokat...</p>
                <p>- Balzacot is főként a hölgyek olvassák - jegyzi meg a jó Török János.</p>
                <p>- Nekünk is van Balzacunk - és Gyulai Pál jelentőségteljesen pillant a «báró»-ra,
                    akinek jólesik ez a védelem.</p>
                <p>- Én a közönséghez vagyok kénytelen igazodni - jelenti ki Emich. - Épp ma
                    kötöttem szerződést Jókai Mórral... Ezer pengő forintot fog kapni egy
                    regényért... A címe lesz: «Egy magyar nábob».</p>
                <p>Ezer pengő forint!... A hír kijut az utcára. Ahol két író találkozik, egyébről se
                    esik szó. A kisvárosban a pletyka terjed oly gyorsan, mint ennek a hallatlan
                    összegnek a hire. És amikor Jókai karcsú, keskenyvállú, magas alakja elvonul az
                    utcán, az emberek összesúgnak:</p>
                <p>- Itt megy az az ember, aki ezer forintot kap egy regényért...</p>
                <p>A hírt nemsokára egy másik váltja fel:</p>
                <p>- Jókai a Svábhegyen telket vásárolt.</p>
                <p>- Hiszen ott csupa beomlott, félbehagyott kőbánya van!</p>
                <p>- Az üres telekre tündérlakot fog építtetni. Csodájára jár majd egész Pest. Olyan
                    szép villája lesz, amilyenre csak annak telik, aki ezer forintot kap egy
                    regényért...</p>
                <p>És az az ember, aki iránt a hölgyek, sőt már az utca, a járókelők is érdeklődnek,
                    éjt-napot össze­téve robotol, dolgozik. Társaságba is alig jár. A saját
                    termékenységétől megittasulva alkot... Tömérdek elbeszélés, cikk mellett minden
                    évben kikerül egy többkötetes, monumentális regény a tollából... Az egyik évben
                    «A magyar nábob», a következő évben «Kárpáthy Zoltán».</p>
                <p>A méhkasban egyre gyűlik a méz; csodálatos íze, zamatja van, amilyent a magyar
                    ajkak még nem ízleltek. A méz kezd népszerű lenni, a méhesgazda tollasodik. De
                    nem egészen a maga emberségéből, hiszen ő királyi jószivével mindent olcsón vagy
                    ingyen elajándékozna. De a kaptárnak sáfárja van. Az asszony. Pesten arról kezd
                    hiressé lenni, hogy minden garast a fogához ver.</p>
                <p>Két pesti delnő a Váci-utcán sétál. Egyszerre feltűnik Jókai alakja sötét
                    ruhában, de piros rózsával a gomblyukában. A rózsa a Svábhegyen termett.
                    Érdeklődéssel fordulnak a hölgyek az író felé és szemükben még ott ég a
                    kíváncsiság, amelyet «A magyar nábob» és «Kárpáthy Zoltán» szépségei gyujtottak
                    fel. Jókai megemeli kalapját... hátha ismerősök... és tovább lejt szelíd
                    mosolyával, «bleu mourant» szemével.</p>
                <p>- Mily kár, hogy nős! - suttogja az egyik hölgy. - Egészen csinos
                    fiatalember!</p>
                <p>- Ah, Eveline - feleli a másik -, te is csak aszerint osztályozod a férfiakat,
                    hogy nősek-e vagy nőtlenek. Még nem tudod, hogy a férfiak csak a házasságuk után
                    kezdenek érdekessé válni. Nem mindjárt a mézeshetek után, hanem később, amikor
                    elszáll a szerelem...</p>
                <p>- Jókaiék jól élnek? - kérdezi Eveline.</p>
                <p>- Jól... Hiszen minden házaspár jól él a világ szemében... de akik belelátnak az
                    alkóvjukba!... A varrónőm épp abba a házba jár most dolgozni, ahol Jókaiék
                    laknak... én tőle hallottam egyetmást...</p>
                <p>- Ah, ne mondd, Séraphine!... szól a fiatalabbik és arca, szeme elárulja
                    kíváncsiságát.</p>
                <p>- Az asszony nyolc évvel idősebb, mint az ura - szól Séraphine -, valóságos
                    zsarnokság alatt tartja Jókait. Nem szabad más nőre még csak rá se pillantania.
                    Az asszony kémekkel veszi körül a férjét.</p>
                <p>- A féltékenység zöldszemű szörnyetege! - kiált fel a hű Jókai-olvasó.</p>
                <p>- Nemcsak féltékeny az urára, hanem meg is dolgoztatja. Rázárja kulccsal az ajtót
                    és addig ki nem engedi, amíg a napi porcióját meg nem írja.</p>
                <p>- Ne mondd!... Pokol lehet az ilyen élet!</p>
                <p>- A férjének nem szabad lustálkodnia, mert különben nem kap ebédet... Az első
                    száz sor után megkapja a levest, a második száz sor után a pecsenyét, és a
                    harmadik száz sor után végre a konfektet vagy feketekávét.</p>
                <p>- Ó, ez tragikus!</p>
                <p>- Ördögöt! - szól Séraphine. - Épp ellenkezőleg. Hiszen Jókai senkinek se
                    panaszkodik és azt mondják, hogy boldog. Mert ha nem volna ilyen felesége,
                    sohase dolgoznék.</p>
                <p>- Én nem tudnék ily kegyetlen lenni ahhoz, akit szeretek - sóhajt Eveline.</p>
                <p>- Te kis szentimentális! Adj majd hálát Istennek, ha ilyen férjre teszel szert. A
                    házi boldog­ságnak egyetlen erős alapja van: ha az asszony uralkodik. Ahol az
                    asszony gyönge, ott a férj kiruccan, tilosba téved... és aztán jön a botrány, a
                    válópör...</p>
                <p>- Ó, én a házasságot csak úgy tudom elgondolni, ha az a szivek szabad
                    egyesülése... Én nem zsarnoka, hanem a szeretője akarok lenni a férjemnek...</p>
                <p>- Ah, Eveline, neked nem volna szabad Jókai regényeit olvasnod, mert megrontják a
                    józan ítélőképességedet...</p>
                <p>- Ha Jókai volna a férjem, becézném, dédelgetném és szép szóval tudnám munkára
                    ihletni, jobban, mint más a szigorával...</p>
                <p>- De a férjed akkor csak annyit dolgoznék, hogy még egy kapuszeget se vehetnétek
                    belőle, nem pedig egy svábhegyi villát...</p>
                <p> A Svábhegyen fölépült a villa. Nem herceg építtette, ez meglátszott rajta, de
                    mégis minden köve kedves tulajdonosának. A kaput el lehetett volna nevezni akár
                    Tarnaváry-kapunak, mert ha Tarnaváry alakja nem úgy sikerült volna a regényben,
                    ahogy sikerült, a regény nem fogyott volna és a kapu félbemaradt volna. Ilyen
                    jogon a szalónt «Bogozy fráter»-nek lehetett volna szentelni. Minden kis
                    pillérért, minden vasalatért, minden deszkáért egy szép mondatot vagy legalább
                    is egy szép jelzőt kellett fizetni.</p>
                <p>És a villa terraszáról gyönyörű, felejthetetlen kilátás nyílt a budai hegyekre, a
                    Duna völgyére, Pest házaira.</p>
                <p>És talán még kedvesebbé tette a villát tulajdonosa szemében, hogy nemcsak
                    magának, hanem felesége szorgalmának és erélyének köszönhette. Laborfalvy Róza,
                    mialatt a villa épült, alkudozott, veszekedett a kőművesekkel, ácsokkal,
                    cserepesekkel, bútorosokkal... minden fillérért tudott harcolni... maga nógatta
                    a napszámosokat, hogy ne lopják a napot...</p>
                <p>Róza volt az, aki veteményeskertről gondoskodott, gyümölcsfák ültetésére bírta rá
                    férjét, szőlőmunkásokat állított be, az istállóba teheneket szerzett. És amit ez
                    a kis birtok termelt, azt majorosával a piacra vitette és árusíttatta. Idővel
                    Jókaiéktól lehetett almát, szőlőt, szilvát, tejet, rózsát, diót venni.
                    Szóbeszédként elterjedt Pest színházi és irodalmi köreiben, hogy Róza maga feji
                    a teheneit, hogy a fejőlány el ne csurgassa vagy el ne lopja a tejet és ha
                    kellett, kendőt kötött a fejére és barackot árult a svábhegyi piacon.</p>
                <p>A sok bosszantó vagy együgyű mendemondából azonban sokat megérthetünk: Pest,
                    amelynek kisvárosi lelke még ma se veszett el egészen, mindig érdeklődött a
                    különös svábhegyi mű­vész­pár iránt. Mindenki tudta, hogy Jókai az álmodozó,
                    Róza pedig az erős, reális ember. Jókay József és Pulay Mária házasságát is ez a
                    különös vegyi összetételű boldogság tette erőssé, tartóssá.</p>
                <p> Jókay József özvegye még mindig állta a haragot. Pedig eljutott hozzá, hogy a
                    fia milyen hires ember lett Pesten. A szomszédban, de még a harmadik határban is
                    olvasták a Pesti Naplót, a szépirodalmi lapokat, a magyarországi régi török
                    világ regényeit. És piruló orcájú, lesütött szemű fiatal leányok megkérdezték
                    tőle, nem az ő fia-e az a hires pesti író.</p>
                <p>- Nincs nekem fiam - bólogatott szomorúan özvegy Jókay Józsefné, aki még a
                    végrendeleté­ben is kitagadta Móric fiát.</p>
                <p>Bizalmasabb ismerőseinek azonban panaszkodott:</p>
                <p>- Eszébe se jutok annak a hálátlan, gonosz fiunak! De mégse haragszom rá. Tudom,
                    min­den­nek a felesége az oka. Elfogja leveleimet, hogy ne jussanak Móric kezébe
                    és elsikkasztja fiam leveleit, amiket hozzám ír... Ó, ha ez a fúria egyszer a
                    kezembe kerülhetne! Nem állok jót róla, hogy a tíz körmöm nyoma nem maradna-e
                    ott a festett ábrázatán!</p>
                <p>És egy nap beállít hozzá Pestről egy jóképű úriasszony, pesti háztulajdonosnő,
                    annak a háznak a háziasszonya, amelyben Jókaiék az Ország-úton laktak.
                    Laborfalvy Róza követe volt ez a derék Szücs Lajosné.</p>
                <p>- Hát bizony - kezdte - nem valami fényesen élnek a fiatalok. Nekem is adósaim
                    még a mult fertállyal. Gyakran üres a kamarájuk, mert drága város az a
                    Pest...</p>
                <p>- Hiszen pénzt keres egyik a regényeivel, a másik meg a komédiázásával... -
                    felelte keményen Jókay Józsefné. - De hát ha elpazalnak mindent! Különösen az a
                    színésznő!...</p>
                <p>- Nem pazarol az szegény... tessék meghinni, hogy olyan dolgos asszony... maga
                    süt, főz, ha kell, takarít is... úgy vigyáz az urára, mint a szeme fényére...
                    Boldogan élnek, mint a gerlepár... de hát gyakran szenvednek szükséget...</p>
                <p>- Küldök nekik egy kosár korai almát...</p>
                <p>- Avval is boldogabbá tenné őket...</p>
                <p>- Tojást is küldök - mondta Jókayné -, de mondja meg nekik, hogy köszönetet ne
                    írjanak, mert én többé tudni se akarok róluk...</p>
                <p>Szücs Lajosné, miután így előkészítette a talajt, megsúgta titokban Rózának: a
                    jég meg van törve, mehet Komáromba.</p>
                <p>De azért nagy meglepetés volt mégis, amikor a hajóval megérkezett a Tékozló Fiu
                    és a fele­sége. Laborfalvy Róza fejedelmi termetét előkelő brokátruha emelte,
                    arca szépségét sugárzóvá tette sötét és titokzatos szeme. Valóságos Gertrudisz
                    királyné lépett be a komáromi kúria kedves, egyszerű, tisztes szobájába. És a
                    szépségnek ez a királynője egyszerre csak lehajtotta fejét, mint a bűnös, aki
                    kegyelmet kér, teste mélyén előrehajolt és a megalázkodás talán be­tanult, de
                    hatásos leborulásával letérdelt az ősz anya elé, megragadta kezét és
                    megcsókolta.</p>
                <p>A puritán asszony megrendült:</p>
                <p>- Keljen föl, lelkem! - mondta a maga zord, de becsületes kedvességével. - Nem
                    vagyok én katolikus püspök, hogy térdeljen előttem... No, álljon föl... Tudom
                    most már, hogy szereti a fiamat... és ezért mindent megbocsátok...</p>
                <p>A fiára nézett:</p>
                <p>- Hogy megemberesedtél, Móric! Már a hajad is hullni kezd, ahogy látom... Apád is
                    gyorsan kopaszodott...</p>
                <p>A Tékozló Fiu pedig csak nézett merőn maga elé... ott állt újra a szülői
                    házban... ezer meg ezer komáromi emlék közt... a falakon apja, bátyja, nővére
                    arcképei... beszélni akart... de a meg­hatódás szorongatta torkát... végre se
                    szó, se beszéd, anyjára borult és zokogta:</p>
                <p>- Édesanyám...</p>
                <p>Ez nem volt betanulva, de annál jobban levette lábáról a nagyasszonyt.</p>
                <p>Csókok, könnyek, ölelések, tört szavak közt végre egymásra talált, megbékült
                    egymással a három ember... Az a kéz, amely drámai erővel szembeállította őket,
                    már régóta porladt a fehéregyházi síkon...</p>
                <p>És az utolsó felhő is, amely Jókai boldog életét a legsűrűbben, legsötétebben
                    takarta, oszla­dozni kezdett...</p>
                <p> </p>
            </div>
            <div type="chapter">
                <head>XIV. Az élet charivarijában.</head>
                <p>Forgattatok-e már népies jövendőmondó kártyacsomagot? Ha nem, keressétek meg a
                    sza­kácsnő vagy szobaleány emlékdobozában vagy a ház úrnője íróasztalának,
                    pipereszekrényének rejtett rekeszében. Több nyelven, magyarul, németül, tótul,
                    szerbül - mint a bankó - szólnak az egyszerű vagy bonyolult szivekhez és ilyen
                    fölírásokat viselnek: Pénz - Vőlegény - Betegség - Veszekedés - Levél -
                    Szerencse - Halál...</p>
                <p>Huszonöt-harminc kártyával ki van merítve az emberi élet egész skálája, minden
                    fontos lehető­sége. Azt hiszem, évszázadokra, sőt évezredekre nyúlik vissza e
                    kártyák eredete, Egyiptomba vagy a görög Delphibe.</p>
                <p>Lehetsz király vagy koldus, tudós vagy írástudatlan, kalmár vagy költő, férfi
                    vagy nő, élhetsz a kőbalta vagy a repülőgép korszakában: nincs több lehetőséged,
                    mint amennyi a kártyacso­mag­ban van. Vagy legalább is: a többi lehetőség nem
                    fontos.</p>
                <p>És aki betüt ró betü mellé, hogy az emberek elé az élet szivárványképeit
                    varázsolja, hazudja, jól tudja, hogy a szivárvány is csak hét színből áll.</p>
                <p>A kártyacsomagból egyszerre csak eléd hull: «Örökség»</p>
                <p>Rév-Komáromban a vármegyeutcai házra hirtelen rászállt a fekete madár: Jókay
                    József özvegye, Pulay Mária a boldog végű öreg emberek halálával halt meg,
                    szívszélhüdés ölte meg váratlanul. Nyolc évvel a márciusi nagy nap után, 1856
                    március 14-én.</p>
                <p>A politúros sifonérban pedig ott maradt a végrendelete, amelyben a Tékozló Fiu ki
                    van tagad­va. Elfelejtette megmásítani? Ez a tudatos, pontos asszony? Vagy
                    halála után is mégegyszer emlékeztetni akarta fiát: én nem bocsátok meg!... Ki
                    lát bele ilyen sebzett, dacos szívbe?</p>
                <p>Szerencsére nem lakmározó hollók csaptak le az örökségre, hanem egymást szerető,
                    becsülő, emberséges testvérek, akik még anyjuk életében három egyenlő
                    «osztály»-ban állapodtak meg. Jókai pénzben kikapta a maga harmadát.</p>
                <p>És a költő házába beköltözött a jólét, amely annál szívesebben látott vendég
                    volt, mert nem kellett érte keservesen megdolgoznia. Most már volt pénz az
                    országházúti lakásban. Ház­vé­telre gondolhattak. A Magyar-utcában épp egy ház
                    volt eladó, amit Laborfalvy Róza Sziglige­tiéktől, a ház lakóitól tudott meg. És
                    Jókai Mór háziura lett Szigligeti Edének és Szerdahelyi Kálmánnak. A fél Nemzeti
                    Színház nála lakott. Kedves cimborák, de rossz fizetők.</p>
                <p>Aki azonban saját házában lakik, úr akar lenni a másik portán is, ahol eddig
                    mindig mint más alkalmazottja, más számára kereste a pénzt. Tehát lapalapítás.
                    Kakas Márton levelei a Vasár­napi Ujságban nagyon tetszettek, így adva van az
                    irány: «Kakas Márton Albuma». Rövidesen megszűnik. Utódjaként megindul az
                    «Üstökös». A 48-as rövidéletű előlapok után az első mai értelemben való vicces
                    ujság. Kakas Márton itt folytatja népszerű leveleit, majd megszólal a Politikus
                    Csizmadia és végül Tallérosy Zebulon, a lelkes, és kedves árvamegyei magyar
                    zatyafi. A még mindig borús, csüggedt országban a Weinmüller Franciska
                    szalónjának egykori szellemes szeladonja találja meg azt a hangot, amelyet a
                    magyar közönség szeret, a bölcs, kedvesen hunyorgató, anekdótás, szemérmes
                    táblabírói modort, amelynek sallangjait azonban egy költő fantáziája cifrázza.
                    És népszerűbb lesz, mint Czuczor Gergely a maga idejében.</p>
                <p> A kártyacsomag azonban tovább pereg-forog és kiugrik belőle a «Betegség».</p>
                <p>A költő arca sápadt és tűzrózsák nyílnak rajta. A romantika virágkorában vagyunk.
                    A tüdő­vész a költő mártírbélyege, mint később Lombroso korában az őrültség. A
                    költő megijed: a kor divatos betegsége reá is átragadt?</p>
                <p>Ez a rém üldözi most. Harminchároméves. A hipochondria denevérszárnyai kezdenek
                    nőni, tere­bélyesedni a magyarutcai háziúr lakásán. A háziúr sokat foglalkozik a
                    halál gondolatával és írásai ettől mélyebbek... és ritkábbak lesznek... A régi
                    jó táblabírák, Szomorú napok, Az elátkozott család... ennyi három év
                    regénytermése a Kárpáthy Zoltán óta.</p>
                <p>Szerencsére «Kakas Márton tolltarajában» akad tréfás ötlet is. Minthogy az
                    orvosok titkolódznak, Jókai az életbiztosítótársaságoknál keresi az igazságot.
                    Hiszen a Pénz nem ismer könyörületet, hanem az ember szemébe mondja: «Te nem
                    kellesz, mert tüdőbajos vagy.» Az egyik biztosítótársaságnál tréfásan
                    elutasítják, a másiknál - amelynek később igazgatósági tagja lett - orvosi
                    vizsgálat nélkül kiadják neki az életbiztosító-kötvényt, tiszteletből a neve
                    iránt. Végeredményben most se tudja, komolyan beteg-e.</p>
                <p>De eszébe jut, hogy Kecskeméten, amikor jogász korában gyógyító füveket keresett
                    ugyan­ilyen baja ellen, Gyenes Pali szobatársa «természetes» gyógymódra, szabad
                    levegőn tartóz­ko­dásra, tornászásra, úszásra vette rá és ettől meggyógyult.
                    Jókai most néhány barátjával gyalog nekivág Erdély hegyi útjainak és mire
                    visszajön Pestre, egészséges újra, mint a makk. A nehéz erdélyi utakon otthagyta
                    a köhécselését és hipochondriáját.</p>
                <p> A kártya gyorsan perdül... «Szerető. Geliebte. Milenka. Kochanka. Amante. Bien
                    Aimée. Sweetheart...»</p>
                <p>A magyarutcai házban ugyanakkor a nyugdíjas súgóné, aki nagyon értett a
                    khartomanciához, az asszonynak ezt vetette ki: «Féltékenység. Zarlivost.
                    Gnusna-Milose...»</p>
                <p>Színházi fodrásznők, kiöregedett anyaszínésznők, varrónők, zsibárusnők,
                    divatárusnők kezdenek otthonosak lenni a legnagyobb magyar tragikánál.</p>
                <p>Foszlós kalács mazsolaszőlővel, valódi török mokkából és svábhegyi tejből főtt
                    kávé: ezek olyan földi jók, amikért érdemes lelkesedni, kémkedni és hírt vinni a
                    Magyar-utcába a házi­asszonynak:</p>
                <p>- Jaj, lelkem, a Váci-utcán mindenki utánuk fordult. Úgy mentek egymás mellett,
                    mint a föl­gerjedt galambok. Egy pesti ügyvédné, hires szép asszony és a kegyed
                    férje. A szerkesztő úr nem látott és nem hallott, észre se vette
                    köszöntésemet... De én utánuk lestem. A Nagy Kristóf előtt a szerkesztő úr
                    akkora ibolyabokrétát vett a hires pesti szépasszonynak, hogy annak a kedvéért a
                    svábok leszakajtották a Svábhegy minden márciusi ibolyáját...</p>
                <p>A másik még többet tudott:</p>
                <p>- A pesti ügyvédné férje már öreg ember, de féltékeny, mint valami spanyol grand.
                    Már meg­neszelt valamit, mert odahaza nagy patáliát csapott, hogy bárhol
                    előtalálja a szerkesztő urat, hát letöri neki a tolltaraját...</p>
                <p>Szegény Kakas Márton!... Így forog az élet «charivari»-jában... Író, népszerű,
                    szép, mutatós ember... Mikor a Gizella-téri kioszkból, hol a «határozati párt»
                    emberei az ország jövőjét forralják, elindul és végigmegy a Váci-utcán,
                    Úri-utcán át a Magyar-utcába, mindenütt lelkes, csodálkozó szemek néznek feléje.
                    Ott egy ifjú, aki első regényének szálait bogozza talán magában, amott egy
                    fiatal leány, aki Kárpáthy Zoltánnal álmodott, emitt egy ringó járású,
                    darázsderekú szép asszony, aki nem bánná, ha megízlelhetné, hogyan tud az
                    csókolni, aki oly forró, édes, álombaringató szavakat tud olvasói fülébe
                    suttogni.</p>
                <p>És otthon elfojtott düh, kibuggyanni készülő keserű könny, szemrehányás, vád
                    fogadja. A Zöldszemű Szörnyeteg feléje süvít:</p>
                <p>- Kékszakáll!... Minden jöttment cafrával megcsal engem!... Az egész város az én
                    rovásomra mulat!</p>
                <p>Kakas Márton már tudja, honnan fuj a szél:</p>
                <p>- Már megint vénasszonyi pletykák!...</p>
                <p>- De ez nem pletyka, hanem ólombetükből ordító valóság! - kiáltja Gertrudisz és
                    fölkapja az asztalról a «Bolond Miska» élclapot, az «Üstökös» vetélytársát. -
                    Itt az van kinyomtatva, hogy Jókainé Laborfalvy Róza már megúnta a tragikai
                    szerepkört és legközelebb egy tizenhatéves süldőleány szerepében fog
                    bemutatkozni, amely szerephez férje végez tanulmányokat a Váci-utcán!</p>
                <p>- Otromba élc! - szól Kakas Márton.</p>
                <p>- «Otromba élc», mondja ön, mintha ezzel már rendben volna minden. Pedig ezek a
                    táma­dá­sok rendszeresen megjelennek a «Bolond Miská»-ban. Aknamunka folyik
                    ellenem a színház­nál és ön ellen is... Bulyovszky Lilla küldözgeti felém ezeket
                    a mérgezett nyilakat... A férje, Bulyovszky Gyula, igen benfentes a «Bolond
                    Miská»-nál...</p>
                <p>Kakas Márton dühösen leül és megírja a következő szerkesztői üzenetet az
                    «Üstökös»-ben:</p>
                <p>«Bulyovszky Lilla művésznő újabb időben a színlapokon előszeretettel használja a
                    ,horog­szegi’ előnevet. Mi úgy tudjuk, hogy nem annyira horogszegi, mint inkább
                    - Horogszegre való.»</p>
                <p>Párbaj.</p>
                <p>Jókai Mór és Bulyovszky Gyula két lyukat lőnek a levegőbe. Mindegyik a maga
                    asszonya becsü­letéért.</p>
                <p>Kakas Mártonnak néha nagyon bele kell kapaszkodnia bohócsipkájába, hogy az élet
                    charivari­jában megállja helyét.</p>
                <p> Új kártya!... «Hamisság! Falschheit! Fales!»</p>
                <p>Kakas Márton jó fiu, nagyon könnyen levehető lábáról. És Pesten az ötvenes évek
                    végén nagyban járja a vidéki magyar urak divatja: jó barátunkért, szenvedő
                    honfitársunkért váltót zsirálni szinte hazafias kötelesség. Kakas Márton
                    szívesen teszi. Hiszen úri becsület dolga, hogy a váltót lejárat előtt
                    beváltják.</p>
                <p>De ha valaki nem váltja be? A könnyelműn alákanyarított váltók mögött uzsorások
                    lappan­ganak, akik nem engedik ki többé karmaikból áldozatukat. Különösen ha
                    ennek az áldozatnak saját háza van.</p>
                <p>A váltók károgva röpködnek a magyarutcai ház fölött... Maholnap már megütik
                    fölötte a dobot... Nincs más hátra, el kell adni a házat. Három évig tartott
                    csak az egész háziúri dicsőség.</p>
                <p>A Gizella-téri Privorszky-kioszkban az ellenzéki Tigrisek gyülekeznek. Nyáry Pál,
                    Tisza Kálmán, a Komáromból való Ghiczy Kálmán és egyéb bihariak. Nyáry Pál már
                    elfelejtette a debreceni pálfordulást, mert hiszen ismeri a politika állhatatlan
                    szélkakasát és keblére öleli a népszerű regényírót. A lármás, hadakozó,
                    követelődző tigris-csoportnak szüksége van Jókai tollára, népszerűségére.</p>
                <p>Az októberi diploma az első komoly lépés, amelyet az uralkodó megtett, hogy
                    kibékítse a magyar nemzetet. Csakhogy a nemzet, mint mindig, újra nem egységes.
                    Az egyik párt alázatos föliratban akarja ismertetni a nemzet sérelmeit és
                    követeléseit. A másik párt ugyanezt hatá­ro­zat alakjában akarja közölni
                    Béccsel. Amazok a labancok, emezek a kurucok. Jókai márciusi és forradalmi
                    multjánál fogva és Nyáry Pál kedvéért a kurucokhoz, a határozati párthoz
                    csatla­kozik.</p>
                <p>Választás. Jókai három kerületben is föllép, egyben megbukik, kettőben
                    megválasztják.</p>
                <p>Az 1861-iki országgyűlésre mint Siklós ellenzéki követe vonul be. Rövid ideig
                    tartott az egész «diéta» és csakhamar eloszlott, mint a szappanbuborék. De
                    legalább alkalmat adott rá, hogy Jókai elmondhatta finom, nemes szárnyalású,
                    liberális lendületű szűzbeszédét.</p>
                <p> A kisvárosi szóbeszéd figyelmét, éberségét teljesen elkerülte, hogy Kakas Márton
                    hová szo­kott besurranni szerelmes légyottokra. Róza asszony sem vette észre azt
                    a kacér delnőt, akinek Kakas Márton ekkor javában csapta a szelet. Ragyogó,
                    diadalmasan szép, örökifjú arcú hölgy volt ez. Csak azok, akiket már elégetett
                    szerelme, látták meg igazi arcát, amely a zsémbes, házsártos, csúf
                    boszorkányé.</p>
                <p>Ennek a hölgynek a neve: Politika.</p>
                <p>Kakas Mártonnak ezt a hűtlenségét csak egy nő siratta meg: az a finom, bűbájos
                    szavú, örök szépségű nő, aki a Magyar Nábob és a Kárpáthy Zoltán tollát vezette.
                    Most már egyre ritkáb­ban látja ott az íróasztalánál a szép szőke férfit. Hiába
                    sóhajt halkan, hiába néz az ajtó felé. Minden csöndes az alkotás műhelyében. A
                    gazda messze jár, másnak udvarol. És a Múzsa lassú, tétova lépésekkel távozik a
                    hatvanas évek politikai csatazaja elől.</p>
                <p> </p>
            </div>
            <div type="chapter">
                <head>XV. Egy asszony.</head>
                <p>A budai József-kaszárnya kazamatája előtt feszesen silbakol az őr. Szuronya
                    félelmetesen villog. Szájtáti gyerekek, ha arra járnak, megbámulják fehér
                    köpönyegét, kék nadrágját, két­fejűsasos csákóját. Ha úrihölgyek, lelkes
                    honleányok sétálnak arra, egy pillanatra ajkukra fagy a szó 1863-nak ezen a
                    kissé hűvös áprilisi napján. Az őr két magyar írót őriz. A hölgyek Kufstein
                    borzalmaira gondolnak. Idegesen összerezzennek és szomorú szívvel tovább
                    lépegetnek.</p>
                <p>Hiszen olvasták az újságban a katonai vésztörvényszék drákói ítéletét. Jókai
                    Mórt, a «Hon» szerkesztőjét egyévi nehéz börtönre ítélték, megfosztották
                    nemességétől - amelyről különben 1848-ban önként lemondott -, azonkívül elvették
                    tőle azt az egyezer forint kauciót is, amely­nek ellenében a «Hon»
                    politizálhatott. Most oda van a «biztosíték», a «Hon»-nak néhányheti fönnállása
                    után csak szelíd pásztorsípon szabad fújnia a tavaszi rügyekről és a női
                    krinoli­nokról. A «Politikai divatok» regényfolytatását is letiltotta a
                    cenzúra.</p>
                <p>- Nohát, barátom - szól a rab Jókai a fogolytársához, mialatt egy pillanatra
                    abbahagyja a szellemes «durák» játékot -, letetted a zöld királyodat, most nincs
                    többé királyod!</p>
                <p>Ha ezt a viccet Schmerling hallaná, megértené, de az a jámbor cseh vagy sváb, aki
                    az író urakat őrzi, legföljebb a durákhoz ért.</p>
                <p>- Ez a király - adja vissza a célzást a rabtárs - felsők nélkülmaradt, ez oly
                    szent igaz, mint ahogy ezentúl Zicsi Nándor a nevem, gróf és ipszilon
                    nélkül.</p>
                <p>- Ne búsulj, Nándor - feleli Jókai -, legalább helyreállítottad a családi
                    becsületedet. Muszka­vezetőknek tudta eddig az ország a Zichyeket, de te
                    megmutattad, hogy magyar szív dobog bennetek.</p>
                <p>- Zicsi leszek ezentúl, «cé-es»-sel és «i»-vel. De ne félj, eszünk mi még
                    «császármorzsát»!</p>
                <p>A kazamata penészes falai megremegnek ettől a jakobinus-kijelentéstől. Annyira
                    megremeg­nek, hogy rés támad rajtuk, valami egészen furcsa nyílás, amely távoli
                    jövőbe vet világot, amikor ugyanez a Zichy Nándor aranygyapjas lovag és a
                    katolikus néppárt megalapítója lesz.</p>
                <p>Ennyit ér az egész politika.</p>
                <p>- Csak azért vagyok mérges - mondja Jókai -, hogy a te cikked miatt kell itt
                    ülnöm.</p>
                <p>- Miért? - kérdezi hüledezve Zichy.</p>
                <p>- Mert ha én írtam volna meg, nem egy évet, hanem tizenöt évet kaptunk volna!</p>
                <p>A falak megint hasadoznak és a nyíláson át a távoli jövő egy díszmagyarruhás,
                    Szent István-rendjeles, ősz főrendiházi tagot mutat, aki meglepően hasonlít erre
                    a mai harmincnyolcéves Jókaira.</p>
                <p>A börtön nehéz ajtaja most nyílik, csikorog a závár és belép Haymerle kapitány.
                    Ha nem volna rajta a császári uniformis, kifent bajuszával magyar
                    főszolgabírónak lehetne nézni. Német kedélyességgel szól oda Jókainak:</p>
                <p>- Egy «lausbub» keresi önt.</p>
                <p>- Ez a «Hon» szedőgyereke lesz - szólt oda Jókai Zichynek.</p>
                <p>- Mi az, «szétőtjérég»? - kíváncsiskodik Haymerle.</p>
                <p>- A feleségem aggódik értem és mindennap hozzám küldi ezt a «szedőgyereket». Ha
                    meg­engedi, kapitány úr, levelet fogok írni a feleségem megnyugtatására és
                    elküldöm ezzel a szedő­gyerekkel.</p>
                <p>- Jó, jó - feleli Haymerle -, de nekem az a gyanum, hogy ön innen a börtönből
                    tovább szerkeszti a «Hon»-t. Ez a fogházi szabályokba ütközik. Ha ilyesmi
                    tudomásomra fog jutni, sötét magánzárkába fogom önt záratni.</p>
                <p>Szigorú arcot vág, de a másik pillanatban széles mosolyra nyílik szája:</p>
                <p>- Természetesen, ha nem tudok róla, nyugodtan tovább szerkesztheti a «Hon»-t.</p>
                <p>- Kapitány úr, melde gehorsamst - mondja a «Hon» szerkesztője -, volna egy
                    tiszteletteljes kérésem. Feleségem azt írja itt a levelében, hogy túrós-kapros
                    rétest sütött számomra. Élek-halok ezért a túrósrétesért és szíveskedjék
                    megengedni, hogy ma délután fölkereshessem feleségemet. Zichy urat is szeretném
                    magammal vinni.</p>
                <p>- Hol lakik az ön felesége? - kérdezi a teljes hatalmú kapitány.</p>
                <p>- A Svábhegyen.</p>
                <p>Haymerle megvakarja fejét:</p>
                <p>- Kicsit messze van, de mivel «Sváb» hegy, mégse lehet veszedelmes... Jól van,
                    elmehetnek. Poszpisl őrmester el fogja önöket kísérni. De figyelmeztetem,
                    szerkesztő úr, hogy ha még­egyszer leitatja ezt a Poszpislt, mint a multkor,
                    akkor én ezt az őrmestert a peterwardeini várba fogom csukatni. Megértették?
                    Abtreten!</p>
                <p>A kapitány színlelt haraggal, dörmögve távozik. Kedélyes fogház. És egy hónap
                    mulva már szabad a két fogoly.</p>
                <p>Schmerling inog.</p>
                <p>Poroszország felől metsző, hideg szél fuj. Bismark, ez a porosz junker le akarja
                    törni a szent, ősi Ausztriát és helyébe a németség élére a parvenű és protestáns
                    Poroszországot akarja állí­tani. A Habsburg-ház recseg-ropog... fönnállása óta
                    először, de nem utoljára...</p>
                <p>Még köd ül a magyar lelkeken. A bizonytalanság nagyobb, mint valaha. A «Hon»
                    előfizetői kezdenek elmaradozni, amióta a lap unalmas, szürke és bizonytalan,
                    mint a köd. Zichy Nándor gróf menti meg egy főúri gesztussal a «Hon»-t. Zsebéből
                    fizeti ki azt a pénzt, amelyet a «határozati párt» tekintélyes, vagyonos emberei
                    a bizonytalanság miatt nem mernek vagy nem tudnak összeadni a saját lapjuk
                    föntartására.</p>
                <p>Egyszerre csak azt kezdik észrevenni a pestik, hogy azok a borotvált vagy
                    császárbarkós arcok, amelyek itt a bécsi kamarillát képviselik, mindjobban
                    megnyúlnak. Már nem járnak peckesen, feszesen, hanem csak úgy lézengenek, mint
                    ősszel a legyek. Már mosolyognak is a magyarokra.</p>
                <p>Bécs mosolyog? A «Hon» bátrabb hangon mer írni? Mi történik itt? Már kezdenek
                    érdeklődni a «kehidai bölcs» egészségi állapota iránt... Minél szélsőségesebb
                    balpárti valaki, annál több biztató mosoly árad feléje a kamarilla felől. Tisza
                    Kálmán, az ifjú, kemény ellenzéki vezér előtt már mélyen megemelődnek a
                    Bach-korszakból ittmaradt vaskalapok: ki tudja, nem ő-e a jövő embere?</p>
                <p>Szükség van magyar parlamentre, amely meg fogja szavazni a Poroszország ellen
                    viselendő háboru költségeit. Megnyílik az 1865-iki országgyűlés. Jókai ismét a
                    siklósi kerületet kép­viseli. Most már nyakig benne van a politikában, balpárti
                    vezércikkek írásában, a «Hon» és az «Üstökös» szerkesztésében, politikai
                    tanácskozásokban: az álmok lilaszinű tintája haragos-vörösre változott és öt
                    éven át nem meséket, hanem politikai szólamok végtelen szerpentinjeit eregeti ki
                    magából. A regényíró meghalt, a balpárti politikus olyan hévvel támad föl, mint
                    ha ama nagy március óta nem telt volna el már tizenhét esztendő.</p>
                <p>Pedig a márciusi ifjú haja azóta teljesen kihullt. Negyvenéves már és kopasz.
                    Regényének is, amelyet ekkor ír, ez a címe: «Mire - megvénülünk!»</p>
                <p>Az események rohamosan hágnak egymás sarkába. Porosz-osztrák háboru. Chlumi köd.
                    Egy magyar táborszernagy, Benedek elveszti a königgrätzi csatát, Deák Ferenc
                    megírja husvéti levelét.</p>
                <p>És aztán 1867! A kehidai ügyvéd a nemzetet hosszú ölelésre egyesíti össze
                    királyával.</p>
                <p>Újra van Magyarországnak koronázott királya. Újra lehet remélni, álmodni,
                    regényeket, szerelmeket szőni!</p>
                <p>Ötévi szünet után végre egy regény, amelyet nyugodtan, felhős gondok nélkül lehet
                    olvasni a pesti házakban.</p>
                <p>A szerelem bolondjai!</p>
                <p>A koronázó ünnepség mámora után egy évvel mindenki e felé a Kohinoor felé néz,
                    amelyet nem a szent korona, hanem a nemzet legnagyobb regényírója tűzött az új,
                    békés idők homlo­kára.</p>
                <p>A szerelem bolondjai!... Mily téma egy negyvenhároméves ember számára, aki
                    belelátott már a szerelem mennyországába és poklába egyaránt. Már ötéves korában
                    így kiáltott föl a szín­házban:</p>
                <p>- Ó, asszonyok, asszonyok!</p>
                <p>A kis táltosgyerekből azóta a tapasztalatokban megkopaszodott ember lett. Látta ő
                    már a szerelmet mindenféle alakjában és ha nem látta volna, akkor is át tudná
                    élni a lángelmék szentivánéji képzelőerejével.</p>
                <p>De előtte nincsenek többé asszonyi titkok. Ismerte Asztalos Etelkát, az angyalt;
                    Weinmüller Franciskát, a démont; Szendrey Júliát, a «feleségek feleségét»;
                    Laborfalvy Rózát, aki a női erények és hibák művészi kvintesszenciáját tárta fel
                    előtte; a második Rózát, aki az érettebb férfi számára megérthetővé tette a
                    Capulet Júliák és Faust Margaretájának sorsát...</p>
                <p>És ez a sokféle átélt vagy elképzelt valóság egy öregedő és bölcs, de fiatalosan
                    lángoló szív prizmáján át szűrődik a költészet és humor szivárványképeivé.</p>
                <p>A szerelem bolondjai! Nem azok vagyunk-e mindnyájan? Ó, asszonyok, asszonyok!</p>
                <p> Halovány rózsa bolyong a budai vár királyi szobáiban. Még boldog anya, kis
                    gyermekeit néha maga veszi ölbe és ringatja. Sötét hajkorona díszíti
                    márványhomlokát. Szeme mély, szomorú és időnként elboruló, mint a
                    Wittelsbachoké, akikből királyok, költők, mecénások és őrültek születnek.
                    Harminchároméves, már túl van az illúziókon és hosszú budai sétáin, amelyek néha
                    a jánoshegyi kilátón végződnek, szivében vagy táskájában magával viszi az
                    égőszemű Heine nosztalgiás, gúnyos, szerelmes dalait.</p>
                <p>Most kezében új könyv van, amelyet Ferenczy Ida és Falk Miksa ajánlottak
                    figyelmébe. A könyv címe: «A szerelem bolondjai». Ferenczy Ida fölolvassa neki a
                    különösen hangzó magyar szavakat. Lefordítja németre azt, amit a királyné nem
                    ért. Fölhívja figyelmét arra, hogy nővére, a szép nápolyi királyné is szerepel
                    ebben a regényben.</p>
                <p>És Erzsébet szivébe beköltöznek a magyar költő szavai a heinei strófák mellé.
                    Amire a politika sohase lett volna képes, megtette ezt a könyv, belelopta a
                    királyné szivébe Jókai és a magyarok szeretetét.</p>
                <p>- Ó, asszonyok, asszonyok!</p>
                <p> Az ellenzéki vezér díszbe öltözik. Hivatalos Budára, a királyi palotába. A
                    királyné hivatta. Mialatt végigmegy a lakájok sorfala közt, remegő szívvel
                    gondol arra, mily fontosak ezek a lépései - politikailag. Vagy népszerű lesz,
                    mint még soha, vagy aulikusnak fogják bélyegezni és akkor ellenzéki karrierjének
                    vége...</p>
                <p>De már ott áll Erzsébet előtt.</p>
                <p>Mily fejedelmi, mily sápadtan szép asszony! Mily valószinűtlenül, race-szerűen
                    karcsú a dereka!</p>
                <p>A költő mélyen hajlong.</p>
                <p>Erzsébet mosolyog. Kezét nyujtja:</p>
                <p>- Köszönöm önnek, kedves Jókai, hogy megküldte nekem szép könyvét, «A szerelem
                    bo­londjai»-t.</p>
                <p>A magyar szó mily érdekesen, lágyan hangzik erről az ajakról, amely más idiómához
                    van szokva. De magyarul beszél. Fejedelmekre kötelező, hogy nyelvzsenik
                    legyenek. És ennek az asszonynak különös agya könnyen fogja a magyar szót.
                    Játszva tanul nyelveket és görög eredetiben olvassa Hellász költőit.</p>
                <p>- Igazán boldog vagyok, hogy megtanultam magyarul - mondja a királyné -, mert
                    nagy élvezettől esem el, ha nem olvashattam volna eredetiben «A szerelem
                    bolondjai»-t.</p>
                <p>- Felséges asszonyom engem névrokonára, a magyar származású Thüringiai Erzsébetre
                    emlékeztet, akinek a szegények számára szánt cipói rózsákká változtak. Felséged
                    minden szava rózsává változik szivemben.</p>
                <p>- Kíváncsi voltam önre - mondja a királyné. - Hiszen most már ismerem gondolatait
                    és nem tudtam ellentállni annak a vágynak, hogy önnel személyesen is
                    megismerkedhessem.</p>
                <p>- Ennél nagyobb kitüntetés nem is érhette az én szerény gondolataimat.</p>
                <p>- Ah, önnek nincs oka szerénykednie - szól Erzsébet. - Önben sok oly rokonvonást
                    fedeztem föl, amelyeket legkedvesebb íróimban és költőimben szeretek. Az
                    emberiség nagy szellemei közt valami csodálatos lelki rokonságot találok.</p>
                <p>- Ezt annak köszönheti Felséged, hogy nem csak a szépsége, hanem szelleme is
                    bíborban született.</p>
                <p>- Ó, ön bókol nekem! - szól az asszony. - De higyje meg, én nem vagyok szép,
                    legalább is nem tartom magam annak.</p>
                <p>- Felséged oly gazdag ajándékokat kapott a természettől, hogy joga van
                    hálátlannak is lennie az Alkotóval szemben, aki önt nemcsak királynői
                    szépséggel, hanem költői lélekkel is fel­ruházta.</p>
                <p>- Sokkal egyszerűbb asszony vagyok, mint hiszi, kedves Jókai. Nagyon szeretem a
                    gyerme­keimet és minden boldogságomat bennük találom. Akarja látni
                    gyermekeimet?</p>
                <p>Feleletet se várva, megrántotta a csengettyüzsinórt és utasítására behozták a
                    királyi gyerme­keket. Gizellát, Rudolfot és Mária Valériát.</p>
                <p>A tízéves Rudolf különös szemet vetett a magyarruhás költőre:</p>
                <p>- Mama, ist das ein Soldat?</p>
                <p>- Nem, fiam, nem katona. Ez az úr író.</p>
                <p>- Mit ír?</p>
                <p>- Szép meséket.</p>
                <p>- Akkor miért hord kardot?</p>
                <p>A királyné boldogan nevetett, össze-vissza csókolta okos fiacskáját.</p>
                <p>Mária Valéria még ölbeli gyermek volt. Erzsébet átvette őt a dajkától és magához
                    ölelte. A gyermek azonban Jókai fényes, drágaköves mentekötője után nyulkált.
                    Erzsébet átemelte Jókai karjába a kíváncsi kisleánykát.</p>
                <p>- Önnek úgysem adhatok semmi emléket, de ami az én szivemnek legnagyobb kincse,
                    azt vegye a karjaiba.</p>
                <p>A nagy mesemondó ölébe vette a kis főhercegnőt és lapiszlazuli kék szemét most
                    különös, könnyes meghatottság égette. Szégyelte magát azért, amit útközben
                    gondolt, amikor az inasok sorfala közt jött végig. Egy királynéhoz készült és
                    íme - egy asszonyra talált.</p>
                <p> </p>
            </div>
            <div type="chapter">
                <head>XVI. Búcsu a Belvárostól.</head>
                <p>A Schmied-Unger-ház előtt társzekerek állnak. Egy lakó hurcolkodik a második
                    emeletről. Bútorait a város szivéből kiviszik a Külső Stáció-utcába. Pálinkás
                    hangon ordítoznak az izzadó munkások, amint roskadoznak a nehéz bútorok
                    alatt.</p>
                <p>- Tyhű, az áldóját! Be nehéz ez a láda! Kővel van teli, vagy mi!</p>
                <p>- Könyvek vannak benne, komám. Ne nagyon rázd, mert az a sok betü mind a fejedre
                    talál hullni!...</p>
                <p>- Könyvek! Mi az Isten csudájának ez a sok könyv?</p>
                <p>- Akinek van ráérő ideje, összeolvas ám minden tücsköt-bogarat, mint a Trézsi
                    néni, aki már ötven év óta elrak minden falat papirost, amit az utcán talál és
                    amin nyomtatott betü van.</p>
                <p>- Aszondom én: aki olvas, mind bolond, mint a Trézsi néni.</p>
                <p>- Tudod-e, hogy ezt a mázsányi könyvet, amit cipelsz, mind az a kopasz írta
                    odafönn... Most is ott ül az íróasztalánál... Meg van hagyva, hogy az
                    íróasztalát vigyük el utoljára.</p>
                <p>- Aztán mit ír ezekbe a könyvekbe?</p>
                <p>- Furcsa, bolondos istóriákat. Egyet zsebrevágtam. Gondoltam, hogy ahol sok van,
                    ott egy meg se kottyan... Már belekukkantottam... mert értek egy keveset a
                    betühöz... Aszondja: «A szerelem bolondjai»! Hehehe... Ezen majd együtt
                    nevetünk, komám, a snapszputikban, ha leráztuk a fuvart...</p>
                <p>Nagy tükör imbolyog a szélben és vakítón visszaveri a napfényt. Az író letekint
                    az ablakon. Megdobban a szive. Csak el ne törjön az a tükör! Hétévi
                    szerencsétlenséget jelent!</p>
                <p>Hét év! Mikor a Schmied-Unger-házba költöztek, a háziúrból egyszerű lakó lett és
                    egy tükör, ah! pozdorjává zúzódott a szállítók ügyetlen kezében. A hét év már
                    letelt: nyolc évig laktak a régi Pestnek ebben a hires házában.</p>
                <p>Micsoda nyolc év! 1860-1868! Mit hozott a tükör? Szerencsétlenséget,
                    szerencsét?</p>
                <p>Ezen a napsugaras délelőttön mily emlékek rebbennek föl a régi bútorokból,
                    amelyek helyüket változtatják!</p>
                <p>Szerencsétlenség? Ó, az bőven akadt!</p>
                <p>Ezek a bútorok látták utoljára Liliomkisasszony titokzatos alakját, hallották
                    kacagását, sóhajait, meglesték titkolt könnyeit és búcsuzását a bolond,
                    érthetetlen élettől.</p>
                <p>Ó, ez nehéz titok! Miért van az, hogy aki fényes, derüs tündérképeket vetít az
                    életről, mint valami varázstükör, mindjárt sötétet mutat, ha nem rajzolódnak rá
                    a külső élet tarka figurái, hanem csak befelé, a sötét szobába néz?</p>
                <p>Miért kellett elmennie hirtelen Liliomkisasszonynak örökre? Miért lát napvilágot
                    1861 egy ködös novembervégi napján a feketeszegélyes jelentés, amelyben «Jókai
                    Mór és neje egyetlen leányukat» gyászolják? A Csapliczky Lilla nevelőintézetétől
                    a hideg sírig mi történt?</p>
                <p>Egyideig maga az író is tapogatózva, szinte vakon áll a sírgödör előtt és
                    kérdéseket intéz a Szfinkszhez.</p>
                <p>Aztán egy nap Kovácsné, a Laborfalvy Róza titoktartó bizalmasa betoppan a
                    svábhegyi villába egy hároméves kisleánnyal. Azt hiszi, hogy a gazda nincs
                    otthon. Szabadjára ereszti a leány­kát, aki kandi módon bekukkant minden
                    szobába, mint a kíváncsiság kis ördöge vagy angyala. Az egyik szobában kopasz,
                    szakállas bácsi ül és olvas.</p>
                <p>A hároméves puttó és a negyven felé járó «gyermekbolond» férfi egymásra
                    néznek.</p>
                <p>- Hát te ki vagy, kisleányom?</p>
                <p>A gyermek a következő pillanatban már a barátságos férfi ölében ül és kíváncsian
                    kérdi:</p>
                <p>- Mit írsz te?</p>
                <p>- Regényt, kisleányom.</p>
                <p>- Ledényt, mi az?</p>
                <p>- Mesét, kisleányom.</p>
                <p>Váratlanul belép Kovácsné és attól, amit lát, földbe gyökeresedik a lába.
                    Összecsapja a két kezét:</p>
                <p>- Jesszusmáriám, hát a nagyságos úr itthon van?... és mindjárt meg is ismerte...
                    az unokáját!</p>
                <p>- Az unokámat?!... Részeg maga, Kovácsné? Mit beszél maga össze-vissza?</p>
                <p>Kovácsné csak most veszi észre, hogy elszólta magát. Tagadás most már nem
                    használ. A legjobb, ha őszintén föltár mindent.</p>
                <p>A hároméves kis Róza - a harmadik már, aki a végzetes és szakadatlan Laborfalvy
                    Róza nevet viseli - a második Rózának, Liliomkisasszonynak a gyermeke.</p>
                <p>Tehát itt a titok megoldása!</p>
                <p>Az író megborzong. A legizgalmasabb regényeket nem papiroson, hanem az életben
                    csinálják. És most újra élesen idézi vissza emlékezete a
                    Csapliczky-nevelőintézetbeli jelenetet. Tud-e író ilyet írni és így halmozni?
                    Ah, gyönge a toll az élet szárnyalásához képest!</p>
                <p>De a Szfinksz csak félig oldotta meg a talányt... Ki ennek a gyermeknek az
                    apja?...</p>
                <p>A legkisebb Rózából idővel asszony lett és az «Akik elmentek» című izgalmas
                    életregény írója. Születéséről ebben a könyvben kissé föllebbentette a fátyolt:
                    arcvonásaiban - mint jelzi - egy nagyemlékű magyar államférfihoz és ízig-vérig
                    arisztokratához való családi hasonlatossá­gát lehet fölfedezni.</p>
                <p>Ki ez az államférfi?</p>
                <p> Az író most letekint íróasztalára... Ott van a kész vezércikk «A Hon» számára...
                    Andrássy Gyula grófnak, a kiegyezés miniszterelnökének politikáját támadja
                    benne... mint a «balközép» ellenzéki lapjának harcos sajtóvezére... Mit szól
                    majd Tisza Kálmán a cikkhez? A balközép leadere nincs mindig megelégedve
                    Jókaival: néha olyankor szúr a tolla, amikor nincs rá semmi szükség.
                    Magánbosszú, amely lappangva, keserűn ég a szívben?</p>
                <p>Liliomkisasszony emlékét, ó, máris hogy elnyomta az ádáz politikai
                    szenvedélyesség!</p>
                <p>Andrássy Gyula gróf! Valami huszártiszti lovasbravúrral hogy belovagolt egyszerre
                    a magyar politika élére! És a pesti nők szivébe!</p>
                <p>Ki ez a göndörfürtű, rasszosan raccsoló, fűzőtől vagy természettől nádszálkarcsú
                    Zsül gróf? Barna cigányarcában ábrándos szürke szem lobog. Hányavetin szellemes
                    szavával mindenkit megbabonáz, mint valami prímás a hegedüjével. Deák Ferenc, a
                    Haza Bölcse úgy dédelgeti, mintha édesfia volna. A király és a királyné, akik a
                    porosz háboru tanulságai miatt szakítottak a vén metternichi politika ódon,
                    kamarillai szellemével, Magyarország kényes gyeplőjét erre az edzett, csinos,
                    fiatal lovastiszti kézre bízták.</p>
                <p>Még Tisza Kálmán is csínján bánik vele: máris megsejtette benne a jövendő nagy
                    magyar államférfiát, aki Bismarck mellett fogja kavarni a nagy politika
                    kanalát.</p>
                <p>Senki se tudja másként elképzelni Zsül grófot, mint lóháton. Még azok se, akik
                    jóval később szobrát megalkotják. Elemében akkor van igazán, ha végiglovagol a
                    városligeti fasoron, amely akkor a pestiek legkedvesebb sétaútja a Liget felé,
                    vagy a vele párhuzamosan nyíló Sugárúton, amelyen még házak épülnek és amely
                    egykor nevét fogja viselni. A nők úgy néznek utána, mintha az Álmok Lovagja
                    volna és amikor alakját elnyeli a lópaták-verte porfelhő, Zsülbe minden nő oly
                    szerelmes, mint huszadik századi késő unokái valamely filmhősbe.</p>
                <p>Lehet-e gyűlölni ezt a nagy varázslót? Nem természetes-e minden hódítása? Az
                    istenek is jókedvükben teremtették őt.</p>
                <p>Az író lehajol és vezércikkéből töröl néhány erős jelzőt. Az ő tiszta tollát ne
                    vezesse lappangó magánbosszu és keserűség. Tout comprendre c’est tout
                    pardonner...</p>
                <p>Hiszen nemcsak az úrlovas, a tett embere, hanem ő is, a toll embere is megízlelte
                    már azt a keserű édességet, amit a hódítás dicsősége jeleni! Hány szivet ejtett
                    meg a világon, amióta a nyugat művelt nyelvein is megjelennek a regényei!
                    Könyvszekrényében egyre szaporodnak a világhírt jelentő kötetek: műveinek
                    idegennyelvű fordításai. Oly barátai támadnak, akik tró­no­kon ülnek. Don Pedro,
                    az érdekes brazíliai császár egyenesen azért száll az «Angol királynő»-be és nem
                    foglalja el fejedelmi lakását a budai várban, hogy könnyebben érintkezhessék
                    szellemi rokonával, a jószivű Jókai Mórral. Ez a császár volt az, aki
                    kitüntetéseket, címeket pénzért osztogatott, de a pénzből lelencházat építtetett
                    és homlokzatára ezt írta: «A hiúság - a jövő emberiségnek».</p>
                <p>A brazíliai császár visszautazott Portugál-Amerikába, de itt maradt helyette a
                    másik bíborban­született, aki annyival jobban megérti Jókait, mert nő és a
                    magyarok királynéja.</p>
                <p> A bútorszállítómunkások most megragadják végül az íróasztalt is, amely
                    vándorútjára indul.</p>
                <p>Ez az asztal! Ezen született meg a Politikai Divatokóta a Mire megvénülünk, A
                    szerelem bo­londjai, a Felfordult világhumora, a Szélcsend alattpompás
                    elbeszélései és Az új földes­úr...</p>
                <p>Az új földesúr!... Amit a politikus elront, azt a költő helyrehozza. Mily vakmerő
                    gondolat, hogy 1862-ben, amikor mindenki zsinóros magyar ruhát hord - amelynek
                    viselését Jókai kez­de­ményezte -, amikor ő maga is az ellenzéki kurjongatók
                    közt van, akik sallangos svarcgelb németgyűlöletet szítanak, hirtelen előáll
                    ezzel az Ankerschmidt lovaggal, aki német ember létére magyar birtokot vesz,
                    megmagyarosodik és áldása lesz annak az országnak, amelyet egykor gyűlölt. A
                    gyűlölködés helyett a barátság magvait elhinteni... ez annyit jelent ebben a
                    korban, hogy a politikai színész leveti álarcát egy pillanatra és megmutatja
                    igazi arcát, a jót, a nemest, a drágát, a zseniálist, amelyért szeretjük.</p>
                <p>Hátha még tudná az ellenzéki indiánok törzse, amelynek soraiban maga az író is
                    harcol, hogy Ankerschmidt nem más, mint - Haynau!!... A bresciai hiénából ez a
                    magyar Orfeusz ki­hámozta az embert, a nagyszerű, jószivű embert... Tout
                    comprendre...</p>
                <p>De ez a varázslat oly hihetetlenül merész ebben a korban, hogy az emberek nem is
                    látnak mö­gé­je, pedig a célzás világos: a magyarok hóhéra, Haynau, csakugyan
                    birtokot vett Magyar­országon, «új földesúr» lett. Maga a bűvész is csak jóval
                    később merte magát leleplezni: 1896-ban. Csak akkor vallotta be Jókai, hogy hőse
                    voltakép Haynau.</p>
                <p>Ekkor tudta meg a világ, hogyan fizet vissza egy költő annak, akinek életét
                    köszönheti.</p>
                <p> És a költő mégegyszer búcsuzik némán a falaktól, amelyek közt nyolc évig lakott.
                    Búcsuzik a város belső szivétől is, amellyel 1848 március 15-ike óta van igazán
                    egybeforrva. Ezentúl külsőjózsefvárosi lakos lesz, de legalább a saját házában.
                    1868 január óta a Külső Stáció-utca nyolcvanadik számú házának telekkönyvezett
                    tulajdonosa. A város rohamosan terjeszkedik. És ő az elsők között van, akik,
                    mint valami új gyarmatosok, a Belvárosból kitelepednek a perifériára, a
                    Stáció-utca és a Koszoru-utca sarkára... «Istenem, be messze van!» - az akkori
                    fogalmaik szerint.</p>
                <p>De az «új földesurak» szenvedélye lappang benne: a gyarmatosítás. Így vett ki a
                    Svábhegyen egy beomlott kőbányát és tündérkertet emelt helyébe. Így vásárolt meg
                    Balatonfüreden egy terméketlen telket, amelynek sokáig nem akadt gazdája és
                    idővel a Balaton környékének egyik leghiresebb, legdíszesebb villáját varázsolta
                    helyére. Ez a gyarmatosító láz vihette ki a Külső Stáció-utcába is. Ankerschmidt
                    lovag a józsefvárosi «milimárikat» gyarmatosította.</p>
                <p> </p>
            </div>
            <div type="chapter">
                <head>XVII. A «Vadember»</head>
                <p>A Stáció-utca vége felé áll a sárga ház. Földszintes ház, mint a többi, de
                    saroképület, fás, nagy udvara van. A kapu alatt a sarokban kőporhalom, valamivel
                    beljebb az udvar felé a mángorló­gép. Józsefvárosi hangulat.</p>
                <p>Féllábú rokkant - állítólag Königgrätznél sebesült meg - sípládát tól, nyomában
                    egy csomó rongyos, szurtos utcai gyerek. Az egész menet bevonul a sárga ház
                    téres udvarára és nem­sokára fölhangzik az «Oh du lieber Augustin»! De a rokkant
                    csak egyet-kettőt rántott a forgattyun, már ráripakodnak:</p>
                <p>- Menjen, menjen... itt nem szabad zenélni!</p>
                <p>Itt nem szabad zenélni! Az úr ír! Lila betüi szabályosan sorakoznak egymás mellé
                    a papíron. Vezércikket kell írnia «A Hon»-ba a «balközép» föladatairól, vagy a
                    negyvennyolcas hon­védek nyugdíját kell kisürgetni, vagy fel kell vetni
                    Pest-Buda egyesítésének eszméjét.</p>
                <p>De az oleanderes üvegfolyosón, ahol a hires csigagyüjtemény sorakozik szép,
                    muzeális szek­rényekben, ott ténfereg az Üstökös kéziratosgyereke, aki addig el
                    nem megy, amíg Kakas Márton három tréfát gyorsan le nem kanyarít a papirosra,
                    ilyeneket mint ez is: «Miért híják a ,Független’-t függetlennek? Furcsa. Hát
                    miért ne híják függetlennek? Hát az Üstököst nem híják Üstökösnek, pedig a
                    szerkesztőjének olyan kopasz a homloka, mint a tenyerem.» Vagy ez: «Hatályos
                    szer a fogfájás ellen: Végy tejet a szádba s addig csóváljad a fejed, míg a tej
                    vajjá lesz - jótállok, hogy akkorra tökéletesen megszűnik a fogfájás.»</p>
                <p>A szedőgyerek végre megy, de már átadja a kilincset a «szerkesztő úr»-nak, aki az
                    Árvák Albuma számára kér csak egy nyúlfarknyi Jókai-írást.</p>
                <p>- Megvan. Tessék.</p>
                <p>Az egyik kéz nyujtja, a másik már kap utána.</p>
                <p>A két kéz most a levegőben lebeg egy pillanatra a habozás mozdulatával.</p>
                <p>- A jótékony célra való tekintettel természetesen ingyen - duruzsolja a
                    szerkesztő úr alázato­san...</p>
                <p>- Árvák?... No, vigye!</p>
                <p>Csodálatos munkaerő van ebben az adakozó kedvű kézben. Regény, elbeszélés,
                    vissza­emlékezés, adoma, olykor egy-egy színdarab, nagyritkán költemény, szinte
                    szakadatlanul folyik tollából... ó, ha úgy tehetne, mint Pascal orvos, hogy a
                    befolyó aranyakat bedobhatná egy ládába, ahol kinccsé halmozódnának fel.</p>
                <p>De nála ami befolyik, az ki is folyik. A stáció-utcai házon folyton van valami
                    javítani, tataroz­ni való és azonkívül most már két villa gondja nehezedik
                    vállára, a svábhegyié és a balaton­füredié. Nem szólva azokról a váltókról,
                    amelyek áradatát többé nem állíthatja meg semmi.</p>
                <p>- Krisztus megváltott bűneinktől, de ki fog a váltóktól megszabadítani?</p>
                <p>Ki mondhatta ezt más, mint a sárga ház legzaklatottabb lakója.</p>
                <p>Az órára néz. Tíz óra. Reggel hat óra óta ott ül az íróasztalnál, most már mennie
                    kell. Ilyenkor kezdődik az ülés a képviselőházban. A kapu előtt ott áll már a
                    józsefvárosi bérkocsis egy­fogatújával, amelyen Jókai mindennap elkocog a
                    Sándor-utcai «parlamenti színházba».</p>
                <p>Unalmas ülés. Az amfiteátrumszerű padokban kevesen ülnek. Egyhangú költségvetési
                    szónok pártolja a kormány pénzügyi javaslatait. Bele-belekong nagyritkán az
                    elnöki csengő. A ház folyosója annál élénkebb.</p>
                <p>Deák Ferencet emberkaréj veszi körül. Nemrég jött meg az Angol királynő-ben való
                    szerény garzonszállásáról és kezében Kabanosz-szivarral mond néhány megjegyzést
                    az aktuális politikai helyzetről. Úgy hallgatják, mint az orákulumot. Szivarja
                    hamuja ölébe hull. Mindjárt akad kéz, amely szolgálatkészen lekaparja. És hányan
                    kaparnák ki így maguknak főispáni vagy államtitkári állást! És ez az ember,
                    akinek bozontos szemöldöke moccanásától karrierek függnek, egyszerű polgárember,
                    cím, rang, rendjel nélkül, az egész országból talán csak egy bérelt hotelszobát
                    mondhat magáénak. Régi római államférfiakat, Catót, Cincinnatust juttatja az
                    ember eszébe.</p>
                <p>Deák Ferenc most megpillantja a mesemondót:</p>
                <p>- Gyere csak ide, Móric öcsém - kiáltja feléje -, van a számodra egy zalai
                    históriám!</p>
                <p>Jókai illő tisztelettel közeledik nagy politikai ellenfeléhez.</p>
                <p>- Egy földim - beszéli Deák - a minap fölkeresett az Angol királynő-ben és hogy
                    kedvébe járjak, szereztem neki a Nemzeti Színházba jegyet. Este a szentlászlói
                    ember belép a színház­ba, de eléje áll egy zsinóros, pantallós huszár és így
                    szól hozzá: «Az ön jegye nem ide szól, tessék átmenni - a balközépre.» A földim
                    dühösen végigmérte a jegyszedőt és ráförmedt: «De már abból nem eszik az úr, én
                    a Deák Ferenc embere vagyok!» Sarkon fordult, eljött hozzám és nekem panaszolta
                    el, mily sérelem esett rajta a Nemzeti Színházban.</p>
                <p>Kacagás rázza a folyosói füstöt. Jókai is mosolyog.</p>
                <p>- Nekem is volt a minap jó esetem egy földimmel. A szokott komfortáblisom nem
                    jött el, más után néztem. Mondom a kocsisnak, hajtson a képviselőház elé.
                    Újságolvasásba merültem, sokáig tartott az út, egyszerre csak fölnézek: valahol
                    a Nájgebájde tájékán jártunk. Ráför­med­tem a kocsisra:</p>
                <p>- Hallja, ez már mégis sok! Nem vagyok én vidéki!</p>
                <p>A kocsis nagy alázatosan és bocsánatkérőn szólt:</p>
                <p>- De én vidéki vagyok, tens úr.</p>
                <p>Kiderült, hogy nemrég jött Komáromból. Nem lehetett rá haragudni.</p>
                <p>A nevetés javában cseng, amikor a képviselői karéj szétnyílik - Andrássy Gyula
                    előtt. Az arisztokrata és a negyvennyolcas demokrata szeme egy pillanatra
                    összevillan. Tekinteteik mint vívótőrök szikráznak. Az arisztokrata
                    elmosolyodik:</p>
                <p>- Olvastam A kőszivű ember fiait- mondja. - Jókai az egyetlen, akit irígylek
                    Tiszától és a bal­középtől.</p>
                <p>A kőszivű ember fiaiépp akkor, 1869-ben jelenik meg «A Hon»-ban folytatásokban.
                    Erről beszél az egész ország. Garmadával jönnek «A Hon»-hoz a levelek,
                    amelyekben kíváncsian találgatják, ki a «kőszivű ember».</p>
                <p>Jókai, hogy Andrássy csábításának áldozatul ne essék, most átsiet a baloldali
                    folyosóra. Ott Tisza Kálmán szenvedélyes, sovány, csupa ellenzéki tűzalakja
                    körül csoportosulnak a kép­viselők. Heves gesztusaival azonban ellentétben van
                    szürke, nyugodt, hidegen mérlegelő szeme, amely valami enyhe gúnnyal mosolyog
                    tanárias pápaszeme mögött. Tisza a barát, a harcostárs melegével siet megölelni
                    Jókait:</p>
                <p>- Nem, nem engedünk át téged Andrássynak! Hallom, hogy csábítanak magukhoz.</p>
                <p>- Mondtam nekik - feleli Jókai -, hogy ha veled együtt mehetek át, szívesen
                    megyek.</p>
                <p>- Ezt nem jól mondtad. Nem igaz, hogy fuzionálni akarok a Deák-párttal. Andrássy
                    terjeszti nagy ravaszul. De résen leszünk. Épp most határoztuk el, hogy a
                    legkeményebb harcot indít­juk a kormány ellen. És zászlónak te vagy
                    kiszemelve.</p>
                <p>- Én? - csodálkozik Jókai.</p>
                <p>- A Terézvárosban fölléptetünk téged Gorove kereskedelmi miniszter ellen... Nem,
                    ne tiltakozz!... Én adtam neked «A kőszivű ember fiai» témáját, te add nekem a
                    regényen nyert népszerűségedet. Ez egyszerű adok-veszek.</p>
                <p>- Gorove úr nagy úr és a jó terézvárosi polgárok nem mernek majd rám
                    szavazni.</p>
                <p>- Nem is hiszed, mennyi olvasód van a Terézvárosban! - feleli Tisza. - A
                    Terézvárosban olvasnak a legtöbbet. «A kőszivű ember fiai» népszerűségét a párt
                    javára ki kell használni. Fel fogsz lépni és punktum!</p>
                <p> Az üvegereszes, sárga ház, amely alig különbözik a Sándor-utca többi házaitól,
                    amilyen kicsi volt, olyan nagy embereknek adott most ország-világra szóló
                    hangot. Deák, Andrássy, Tiszaés «last but not least» Jókai: az ő kezükbe volt
                    letéve az új Magyarország jövője. Meg is építették úgy, hogy negyven esztendeig
                    nem fogta a válságos, vajúdó idők semmiféle vihara. Hogy negyven év múlva
                    nemcsak az ő művük, hanem Bismarck sokkal hatalmasabb és világura­lomra törő
                    alkotása is összeomlott, ez csak arra mutat, hogy nincsenek minden korban olyan
                    lángeszű politikusok, mint a múlt század közepe körül: Angliában Disraeli,
                    Németországban Bismarck, Olaszországban Garibaldiés Cavour, Magyarországon a
                    négy említett zseniális magyar.</p>
                <p> A stációutcai házba beront és egyenesen az üvegveranda felé tart egy furcsa,
                    lelkes kis em­berke. Ellenzéki piros toll a kalapja mellett, zöld műlevéllel,
                    amelynek fölírása: «Éljen Jókai Mór, a Terézváros képviselőjelöltje!» Mindenki
                    látja róla, hogy kortes, tehát nem állják útját.</p>
                <p>Hihetetlenül fürge a kis ember, egyszerre száz helyen is tud lenni, pedig az
                    egyik lába rövi­debb, mint a másik és hatalmas cipőtalppal, sarokkal kell
                    megtoldani, hogy valahogy helyre­álljon a szükséges egyensúly. A Terézváros
                    Napoleonja ő, egyébként ujságíró, a neve Tenczer Pál.</p>
                <p>- Szerkesztő úr! A győzelmünk biztos! - így állít be a ház gazdájához.</p>
                <p>- Ezt szokta mondani minden főkortes - mosolyog «A Hon» szerkesztője. - Sajnos,
                    én egy­általában nem bízom megválasztásomban. És erre alapos okom van.</p>
                <p>- Miért?</p>
                <p>- Terézvárosi izraelita polgártársaim az emancipációjuk óta mind Deák pártján
                    vannak és ezért Gorovéra fogják adni voksukat.</p>
                <p>- Én pedig biztosíthatom önt, hogy valamennyien «A kőszivű ember fiai»-ra fognak
                    szavazni. Oly igaz, mint hogy Tenczer Pál a nevem. Azt hiszi, én nem ismerem a
                    terézvárosi válasz­tóimat? Megmagyaráztam nekik: Ha a kormányra szavaztok,
                    mindenki azt fogja mondani, hogy csak azért kaptatok jogot, hogy a kormányra
                    szavazhassatok. Mit ér a jog, ha nem mutatjátok meg, hogy élni is tudtok vele?
                    Szavazzatok Jókaira.</p>
                <p>- Azt is hallom, hogy Török János, a patikus, egész vagyont osztott már szét a
                    Terézvárosban: fejenként vásárolja a voksokat Gorove számára. És a háboruhoz
                    pénz kell. Sajnos, a bal­középnél épp ez hiányzik.</p>
                <p>- A pénz nem minden, szerkesztő úr! - feleli Tenczer. - Az ész hatalmasabb, mint
                    a pénz! És Tenczer Pál az az ember, aki ötletekkel tudja pótolni az üres
                    választási kasszát. A királyutcai patikus azt hirdeti minden újságban: «Nincs
                    többé kopasz fej!» Erre feleletül én plakátokat csináltattam: «Egy kopasz fej
                    van mégis! Éljen Jókai Mór!»</p>
                <p>Ezen a tréfán még Kakas Márton is kacag, pedig a vicclapszerkesztők közmondásosan
                    savanyú emberek és világért se nevetnek.</p>
                <p>- Egyébként mondhatom - folytatja Tenczer -, hogy amióta a magyarok kijöttek
                    Etelközből, választás még ilyen izgalmat nem okozott a Duna-Tisza közén. Nézze a
                    lapokat. Hetek óta egyébről se cikkeznek, mint a terézvárosi választásról. Hi
                    kurucok, hi labancok! Mintha az egész ország sorsa itt dőlne el a
                    Terézvárosban... Tudja-e ön, hogy a királynét mindennap táviratilag értesítik
                    Bécsben arról, hogyan állnak az ön esélyei?</p>
                <p>A Terézváros jelöltjének mintha tőrt forgatnának szivében.</p>
                <p>- Sajnos, tudom - mondja komoran. - Őfelsége a királyné érdeklődése nagyon finom,
                    nagyon előkelő módja annak, hogy tudtomra adja: hálátlan vagyok vele
                    szemben.</p>
                <p>- Ne legyen olyan naiv, szerkesztő ur! Érdeklődött-e valaha Erzsébet királyné
                    bármely más ember megválasztása iránt? Ez az érdeklődés csak az ön személyének
                    szól, boldog ember! Nem mernék megesküdni rá, hogy a királyné nem azért
                    imádkozik-e titokban a Burgban, hogy ön győzzön! Ki látott már valaha be egy
                    asszony szivébe?... Erről jut eszembe: ebből nagy­szerű választási plakátot
                    fogok csinálni!</p>
                <p>- De ezt aztán igazán nem engedem meg! - kiáltja Jókai heves fölindulással,
                    megbotránkozva. - Ha már semmit se tisztelünk a politikában, legalább ezt a
                    csodálatos, fehérarcú asszonyt kíméljük meg a politika sarától!</p>
                <p>Tenczer vállat von. Furcsán mosolyog.</p>
                <p>- Ön az egyetlen és utolsó gavallér Magyarországon!... Az ellenpárt nem ilyen
                    szemérmes, ők már kiplakátoztatták a maguk javára: «A királyné mindennap
                    érdeklődik Gorove meg­választása iránt». Ez alatt elférne egy kis szalag: «De
                    Jókait olvassa.» Csak ennyi...</p>
                <p>- Mondtam már, hogy nem! - tiltakozik Jókai indulatosan, rekedten.</p>
                <p>- Azért mégis mi fogunk győzni! - kiáltja Tenczer még hevesebben, még rekedtebben
                    és már robog is kifelé.</p>
                <p> Négylovas, fölsallangozott, magyaros hintó közeledik a Stáció-utcán. Hatalmas
                    zászló lobog ki belőle. A Jókai-párt emberei ülnek a kocsiban. A zászlót Tenczer
                    Pál fogja. Éjfél már el­múlt, de még tele van az utca emberekkel. Két nap és egy
                    éjjel tartott a terézvárosi választás a régi pesti Lövöldében. Most már rekedt,
                    de lelkes hangok ordítják:</p>
                <p>- Éljen Jókai Mór! Éljen a Terézváros megválasztott képviselője!</p>
                <p>«A kőszivű ember fiai» győztek. A hatalmas kereskedelmi miniszter a porban. És
                    megy Bécsbe a távirat a királynénak. Lesujtó vagy örvendetes reá nézve?</p>
                <p>A sárga házban szívdobogva várja a négylovas hintót a Terézváros új képviselője.
                    Gyorsfutár már hamarább meghozta neki a győzelmi hírt. Ideje volt közben
                    díszmagyar ruhát öltenie.</p>
                <p>És Gertrudisz királynő is egy éjszakára ledobta magáról melengető pólyáit,
                    kenőcsös fáslijait, magára öltötte legünnepélyesebb fekete selyemruháját és
                    legvillogóbb ékszereit. A színpadi királynők izgalma vesz erőt rajta. Mégegyszer
                    szép és ünnepelt akar lenni. Ki tudja, meddig lehet még!</p>
                <p>Ez a lárma, ez a színpadi fölvonulás, a lengő zászló, a fáklyák, az ordító,
                    éljenző tömeg eszébe juttatják azt a márciusi estét, amikor nemzetiszinű
                    kokárdát tűzött fel először egy Jókai Mór nevű huszonhároméves ifjú keblére a
                    Nemzeti színpadán. A kokárda, amelyet most fel fog tűzni férje keblére, most is
                    ott van a kezében... De mily szörnyű változás! A huszonhároméves ifjúból
                    negyvennégyéves férfi lett, aki dicsősége és férfiassága delelőjén van és ki
                    tudja, mily magasra fog még emelkedni! Míg ő már elindult azon a nagyon is
                    meredek, rohamos lépcsőn, amelynek neve: lemondás, visszavonulás, vénség...</p>
                <p>Ó, szörnyű Idő! Ki ne lázadna föl ellened? A legszebb Medeából rigolyás, beteges,
                    flastromos, patikás öregasszonyt csináltál. Ez az asszony most nemcsak szereti,
                    hanem féltékenyen irígyli azt a férfit, aki mellette áll és aki kipirult arccal,
                    a siker boldogságában nyujtja nőiesen fehér és keskeny kezét a tündöklő Tenczer
                    Pál felé...</p>
                <p> Nem mehet ki az utcára anélkül, hogy ne éljeneznék. Minden tört remény, húnyó
                    akarat, amiből mindig túlsok van Magyarországon, már csak benne bízik, belőle
                    él. Szent György lovag, aki legyőzte a Hatalom sárkányát. A tömeg bálványa.</p>
                <p>De ez a bálvány olyan, aki keveset törődik a saját érdekével. Népszerűségét
                    megint csak a bal­közép szolgálatába fogják. Nagy választási hadjárat Lónyay
                    Menyhért kormánya ellen. Jókai a vezér, akit azonban hátulról tolnak.</p>
                <p>A zászlók a bandérium, a fehérruhás leányok, virágok, éljenek mind a Terézváros
                    hősének és «A kőszivű ember fiai»-nak szólnak. De ő mindig mást hoz magával:</p>
                <p>- Nem választathatom meg magam száz kerületben, válasszátok meg helyettem ezt az
                    urat, aki barátom és ugyanazt akarja, amit én.</p>
                <p>És a bálvány nem ismeri eléggé az ország hangulatát, vagy pedig egyenesen dacol
                    vele. Hóna alá vette Horn Edét, mindenáron képviselőt akar csinálni belőle. Az
                    emancipáció után néhány évvel Horn Edéből képviselőt! Ki hallott már ilyet? És
                    Jókai mint valami fixa ideáját hordozza körül az országban ezt a Horn Edét,
                    akinek mély tudását és nagy tehetségét becsüli. Mindenütt kosarat kap. Néhol
                    megmondják őszintén a szemébe:</p>
                <p>- Ha Jókairól volna szó, akár örök képviselőnknek megválasztanék. De ezt a Horn
                    Edét? Legföljebb oláh kerületben próbálhat szerencsét, de ott is csak
                    kormánypárti programmal és pálinkával.</p>
                <p>De Jókai makacs. A vicclapok mint fiahordó kengurut vagy mint majmot táncoltató
                    olaszt áb­rázolják Jókait a kis Horn Edével. Végre Pozsony fölvilágosodott
                    polgárai elfogadják Horn Edét, akiből idővel államtitkár lett és akinek nevét
                    egy utca őrzi a Terézvárosban.</p>
                <p>A dicsőségnek nagy ára van. Nemcsak váltót kell zsirálni politikai barátainkért,
                    nemcsak nép­sze­rűségünkkel kell fedeznünk a hátukat, hanem néha még az
                    életünket is kockára kell tennünk érte...</p>
                <p>«A Hon»-nak egy különös, érdekes és értékes vezércikkírója van: Csernátony Lajos.
                    Európai mü­veltségű ember. A magyar lovassági nehéz kardok világába a francia
                    tőrt vitte be: a tűvé­kony, gyilkos szatírát, amely ezerszer veszedelmesebb.
                    Pulszky Ferencet vette célba monokli­ján keresztül és érzékenyen meg is sebezte.
                    Pulszky lovagias elégtételt akar. «A Hon» főszer­kesztőjének azonban az az elve,
                    hogy munkatársaiért is vállalja a felelősséget. Így kerülnek szembe Pulszky és
                    Jókai, a régi jó barátok.</p>
                <p>Pisztolypárbaj. Óriási izgalom. Az egész ország éppúgy lesi most a párbaj
                    eredményét, mint a terézvárosi választás hireit.</p>
                <p>És Szent György lovag kiáll pisztolyával. Félelem és gáncs nélkül való Bayard
                    lovag. Más helyett verekszik, mint egykor Cyrano. Az utolsó romantikus.
                    Helyesebben: a megelevenedett Berend Iván, a «Fekete Gyémántok» ultratökéletes
                    hőse.</p>
                <p>Háromszori golyóváltás.</p>
                <p>Az egész ország föllélegzik: Jókai nem sebesült meg. És zeng, ujjong a bálvány
                    felé a nép­szerűség csatazaja:</p>
                <p>- Éljen Jókai Mór!</p>
                <p>Már csak kocsin járhat: bujkálnia kell a népszerűség elől... Az Alföldön a
                    reménykedő szivek második Kossuth Lajost várnak benne...</p>
                <p> De hát hová lett a régi Jókai Mór? Ez az izgága párbajhős, minisztert buktató,
                    minden lében kanál, örökké utazgató, szónoklatokat pántlikaszerűen előcibáló
                    ellenzéki matador volna Jókai Mór igazi képe? Minden lélektani elemzésünk csődöt
                    mondott volna?</p>
                <p>Ó, nem, ez a vadember nem a mi Jókai Mórunk! Ez csak ifjúkorának nosztalgiája, a
                    márciusi napok veszélytelen visszaálmodása, délibáb, amelyet fáradtan, nagyon
                    hitetlenül, kedve elle­nére hajszol. Ő maga is tisztában van azzal a szereppel,
                    amelyet játszik.</p>
                <p>Mi köze van neki a balpárt ropogós, kemény kifejezéseihez? Mi köze neki a
                    Csernátony cikké­hez, amelyért párbajozott, holott figyelmesen el se olvasta?
                    Lelke mélyén talán még a saját vezércikkei se érdeklik, amelyeket «A Hon»-ba ír.
                    Ujságírók egymás fülébe súgják, hogy el se olvassa azt a három ujságot, amelyet
                    szerkeszt, és amely homlokán az ő nevét viseli. Halálosan nem érdekli a nyüzsgő,
                    törtető emberboly és naiv, szórakozott kérdésével: «Kihez is van szerencsém?»,
                    akarata ellenére halálos sebeket oszt, érzékeny, hiú embereket ellenségeivé
                    tesz. Még arra a színjátszásra se képes, amit a fórum emberei naponta százszor
                    elkomé­diáznak, hogy a legviharosabb öleléssel üdvözölnek valakit, aztán a háta
                    mögött megkérdezik:</p>
                <p>- Ki volt ez az ipse, akit most megöleltem?</p>
                <p>Teljesen tisztában van önmagával és egy pillanatra lecsúszik róla az álarc, hogy
                    újra láthassuk igazi arcát, így szól egyszer politikai barátaihoz:</p>
                <p>- Annyi közöm van nekem tihozzátok, mint a fűszeresbolt címertábláján a
                    Vadembernek. Hozzátartozik ugyan a bolthoz, de se nem övé a bolt, se nincs benn
                    soha - a boltban!</p>
                <p> </p>
            </div>
            <div type="chapter">
                <head>XVIII. Az Aranyember.</head>
                <p>Zörgő társzekerek robognak a losonci pályaudvar felé. Megremegnek a stációutcai
                    sárga ház ablakai. Az egyik utcai ablak fehér csipkefüggönye mögé belesnek a
                    járókelők: megpillant­hat­ják-e Magyarország legnépszerűbb emberét? Hiszen ott
                    szokott dolgozni és a szekérdübörgés elől regényhőseinek világába menekül, hová
                    nem jut el a pinzgaui mének nehéz patáinak csatto­gása, a kocsis rekedt
                    káromkodása, ostorának vad pattogása... a mindennapi élet «prózai» lármája.</p>
                <p>Magyarországnak kétségkívül leggazdagabb embere. Negyvenötéves korára elért
                    mindent, amiért érdemes küzdeni, érdemes élni. Népszerű mint politikus, népszerű
                    mint író; még azok sze­mé­ben is, akik politikája miatt különben gyűlölnék. A
                    kritikusok falkahada messzire elmaradt mö­götte: a csodaszarvas aranyagancsával
                    már a világhír limbuszát súrolja. Oda már fáradtan érkezik a legmérgezettebb
                    nyíl is, amelyet a «Pesti Napló» szerkesztőségében hegyez­tek ki, ugyanabban az
                    ujságban, amelyben az «Egy magyar nábob» és «Kárpáthy Zoltán» jelentek meg.</p>
                <p>Képviselő, háztulajdonos, három lap főszerkesztője, befolyásos politikus,
                    párbajhős, regény­író, humorista, természettudós, kertész, két pompás villa ura:
                    mindez a világ szemében annyi tökéletességet és sikert jelent, amennyit csak ő
                    tud regényei hőseinek diadalkoszorujába fonni. Regényei hőseit kinevetik a
                    pszichológusok: ő kineveti a pszichológusokat, mert hősei ember­fölötti
                    tökéletességét megvalósítja az életben.</p>
                <p>És ha az élet mégis csak élet - a költészet virágainak trágyadombja -, akkor
                    elmenekül előle abba a világba, ahol a trágyadomb bűze a szférák illatává és a
                    társzekerek lánczörgése tündéri zenévé magasztosul. Itt aztán korlátlan úr, nem
                    lehet megsebezni, nem lehet megölni, mint a halhatatlan Seherezade
                    királynét.</p>
                <p>Hát nem ő a leggazdagabb ember e széles, békés Magyarországon?</p>
                <p>Valóságos - aranyember. Gazdagabb a királynál is.</p>
                <p>De boldog-e?</p>
                <p>Van-e oly ember a világon, akire minden mosolyát, minden jóságát rápazarolja a
                    Sors, ez a mindenki mostohája? Van-e tökéletes emberi boldogság, megelégedettség
                    akár arra a rövid időre is, amikor az Aranyember pályája a legmagasabban
                    ível?</p>
                <p>Ó, régi mese: nincs tökéletes boldogság. Vagy ha van: ne a palotában keresd,
                    hanem inkább a favágó kunyhójában. A favágónak nincs inge, ezért boldog a régi,
                    régi «kapitalista» mese szerint. Aki a dicsőség és gazdagság Nesszusz-ingét
                    viseli, panaszkodik. Salamon király, Ofir kincsének ura, az Énekek Énekének
                    költője, aki egyszerre, egyidőben földi és szellemi biro­dalom ura tudott lenni,
                    élete végén rájött a szörnyű, szaiszi igazságra: «Minden csak hiába­valóság,
                    vanitatum vanitas!»</p>
                <p>A sárga ház ura nem boldog.</p>
                <p>Akár akarod, akár nem: a füledbe súgják, vagy ha meg nem érted, ordítják, hogy
                    nagy bajok vannak a stációutcai portán. A pletyka néha a kis emberek
                    bosszuállása az élet urain és a sors igazságtalanságán; valami szomorú,
                    kárörvendő elégtétele annak, aki féreg marad. Tehát a sas fészkében is vannak
                    családi bajok, lám-lám!</p>
                <p>(Tarlózzunk hát e régóta kiszáradt pletykák, félőszinteségek szalmájában, talán
                    az igazságnak valami aranymagja is megrekedt benne.)</p>
                <p> Gertrudisz ötvenhároméves.</p>
                <p>Ó, hiszen elrohan az idő... Huszonkét esztendeje már annak, hogy ifjú költője
                    keblére tűzte szerelmes kokárdáját.</p>
                <p>Akkor az ország legelső színpadának legelső asszonya volt. A «legszebb
                    Gertrudisz»-nak mondták. A Nemzeti Színháznak, amióta megnyílt, elsőrendű tagja
                    volt és azt a szerepkört töltötte be, amelyre annak idején Kántornét akarták
                    meghívni, de a fiatalabb győzött és Labor­falvy Róza lett az ország első
                    tragikája.</p>
                <p>Hugo Viktor «Angelo»-jának Thisbéje, Szigligeti «Rózsá»-ja, «II. Rákóczi Ferenc
                    fogságának Zrínyi Ilonája, «Stuart Mária», «Adrienne Lecouvreur» voltak annak
                    idején a nagy szerepei.</p>
                <p>Hol vannak már férje darabjaiban aratott nagy sikerei? Dalma, amelyet 1852
                    november 27-én játszott először, a Szigetvári vértanukAnnája és a többi
                    emlékezetes forró, színházi este? Hol vannak Vörösmarty és Bajza dicsérő
                    kritikái? Jules Janin, a tekintélyes francia kritikus, aki Ristori Adél és
                    Rachel mellé helyezte tragikai tehetségét, már nagyon öreg ember.</p>
                <p>Ez a hálátlan nemzet talán azt is elfelejtette már, hogy 1856-ban Prottmann
                    fenyegetése elle­nére se akart föllépni a pesti német színházban, pedig Ferenc
                    József és Erzsébet ültek az udvari páholyban. Csak Hauer báró helyettes
                    kormányzó közbenjárására lépett föl és szavalta el gyászruhában Arany János
                    balladáját, az «Ágnes asszony»-t.</p>
                <p>Ez a mai közönség (1869-ben) már talán arra sem emlékszik, hogy «Macbeth
                    királyné»-t még senki se játszotta oly megrázó erővel, mint ő és ki tudta még
                    úgy megállítani Coriolanust Róma falainál, mint ő Volumnia szerepében.</p>
                <p>A Pesti Naplóban az a hír jelenik meg, hogy Laborfalvy Róza örökre visszavonul a
                    színpadtól. Ki tette ezt közzé? Maga Szigligeti Ede, az igazgató? Róza várja a
                    hír hivatalos cáfolatát, de ez nem történik meg.</p>
                <p>1869 április 12-én megírja lemondólevelét a Nemzeti Színház igazgatójának:
                    «Sajnálom leginkább azt, hogy miután Méltóságod hónapok óta ismerhette a
                    körülményeket, felőlük engemet a lefolyt szerződési év alatt nem tudósított,
                    hogy egy utolsó búcsuelőadásban róhat­tam volna le hálámat a magyar közönség
                    iránt...»</p>
                <p>Búcsu nélkül vált meg a Nemzeti Színháztól és ki ennek az oka? Jókai, akinek
                    lapjai vannak és mégse vág vagy szúr vissza.</p>
                <p> Az a kopasz homlok, amely mögött annyi eszme forrong, egy pillanatra elborul. Az
                    a világos­kék szem, amely már annyi emberi gyarlóságba, erénybe, rútságba és
                    szépségbe tekintett bele, elkomorodik... Elvégre mégis ember, idegei vannak és
                    bármennyire uralkodik is rajtuk, néha följajdul, ha legfájóbb sebeibe tűt
                    szúrnak...</p>
                <p>Állítólag gyakori a perpatvar, hangos szóváltás a sárga házban.</p>
                <p>De végül is a klasszikus példa szerint mindig Szókratész az, aki visszavonul
                    Xantippe elől.</p>
                <p>- Mennydörgés után természetesen esik az eső - mondja magában, ha pohár, tányér,
                    miegymás repül feléje...</p>
                <p>Miért is marcangolják egymást azok, akik különben talán gyógyíthatatlanul
                    szeretik egymást?</p>
                <p>Szerethet-e egy negyvenötéves ember egy ötvenhároméves nőt?</p>
                <p>A brüsszeli csipke is megsárgul, de mennél sárgább, annál értékesebb. A szerelem
                    nemilyen. Talán a szeretet? Ó, szép magyar szavak, amelyek oly finoman
                    megkülönböztetnek!</p>
                <p>A szeretet annál szebb, mennél régibb.</p>
                <p>És ezek ketten még mindig szeretik egymást.</p>
                <p>Az asszony drága selymeket, csipkéket vásárol. Ékszereket. Ódon, ritka bútorokat.
                    Mindezt a kedvenc Friedrich vagy Böck néni szállítja neki. Friedrich
                    múzeumkörúti ócskásboltja, amely legszebb kincseit a stációutcai sárga házba
                    ontja, meg van örökítve «A kőszivű ember fiai»-ban.</p>
                <p>A selymek, csipkék belegyömöszölődnek a szekrényekbe, hol összevegyülnek eldobott
                    csirke­csontokkal, pezsgőspalackok nyakravalóival és egyéb lim-lommal. Az ódon
                    bútorok fölkerül­nek a padlásra. Gertrudisz néha belátja, hogy sem násfa, sem
                    lyoni selyem, sem XIV. Lajos korabeli bútor nem pótolhatja azt a szépséget,
                    amelyet a természet tönkretett. Róza belátja ezt és csakugyan visszavonul
                    mindentől, még a színpadtól is.</p>
                <p>De a régi népi tapasztalat és bölcsesség szerint a férfit a gyomrán át még mindig
                    oda lehet kötni a házhoz. És Róza asszony ételrecepteket gyüjt és valósít meg:
                    «Hihetetlenül sokféle ecetje volt, tea-, rózsa-, málna-, liliom-, tárkony-,
                    szeder-ecet és több efféle... Cibereleves, manna, harmatkása, furcsa színű
                    baraboly, ostyepkasajt, tojásgyümölcs, jurgita tök paradicsommal töltve, lengyel
                    nyelv cukorral, mazsolával, mandulával, százféle gomba, rózsalekvár, csík,
                    csiga, töltött malac visszavarrva saját bőrébe...»</p>
                <p>Az ízlés fejedelmének asztalán sem lehetnének különb ételek.</p>
                <p>És valahol a «sécretaire» titkos fiókjában talán egyéb receptek is gyűlnek,
                    amelyeket javas­asszonyok a Gellérthegyen főznek éjszaka boszorkányüstben;
                    ifjúságot adó életelixírek, szép­séget visszavarázsló szabbatfőzetek... Ki
                    tudja?</p>
                <p>Ó, idő, mit raboltál el ettől az asszonytól!... De kár megvénülni!</p>
                <p> A sárga házban egy nap a sok látogató, kérvényező, alkalmatlankodó ember közt
                    egy fekete­ruhás idősebb asszony is kopogtatott a hatvanas évek legvégén.</p>
                <p>Az Aranyember mindenkit fogad és senki se megy el tőle üres kézzel. Minden
                    szegény ember legalább is ajánlólevelet csikar ki az Aranyembertől, akinek a
                    könyörületes kézszorítása néha «osztrák-magyar» bankjegyekkel van bélelve.</p>
                <p>Az Aranyember jó szive nem tud ellentállni, bár tudja, hogy mennél több
                    ajánlólevelet ír, annál kevesebbet jelent fényes nevének varázsa. A kisember
                    aztán csodálkozik, hogy az Arany­ember levelével kinevették. Még jobban
                    csodálkozik az a szegény ember, akit megszédített az Aranyember hire és mikor
                    távozása közben megnézi titkon az előszobában, hogy mit nyomtak markába,
                    nevetséges, szinte bántó összeget talál. Hiszen nem tudja, hányan voltak ott
                    előtte olyanok, akik szintén nem mentek el üres kézzel.</p>
                <p>A feketeruhás asszony is sokáig várt az előszobában, míg sorra került.</p>
                <p>- Képviselő úr - rebegi halovány arccal és remegő ajakkal, mialatt megilletődve
                    nézi az Aranyember jóságos vonásait -, alig mertem idejönni. De fölbátorított
                    az, hogy nagyságod mindig fölkarolta a negyvennyolcas hősök özvegyeit és
                    árváit.</p>
                <p>- Kihez van szerencséin? - kérdezi az Aranyember.</p>
                <p>- Én L...negyvennyolcas őrnagy özvegye vagyok...</p>
                <p>- L... őrnagy özvegye!</p>
                <p>A jóságos kék szem elrévedezik, a multban keres.</p>
                <p>- Ismertem a férjét, asszonyom... Petőfi Sándor őrnagytársa volt a segesvári
                    csatában. Tardonán is találkoztam vele bujdosásomban.</p>
                <p>- A férjem egykor gyakran említette ezt... ez bátorított fel...</p>
                <p>És az asszony könnyei szinte minden ok nélkül megerednek.</p>
                <p>- Törülje le a könnyeit, asszonyom... Mivel szolgálhatok?</p>
                <p>- Képviselő úr... alig merem megkérni... valamire... Szegénységben élek... a
                    magam kezével, varrással keresem meg kenyeremet... A haza nem törődik hősei
                    özvegyeivel és árváival... De én mégis fölneveltem gyermekeimet... Küzdöttem,
                    harcoltam, koplaltam értük... A fiam még tanul... a leányom is igen
                    tehetséges... színésznő szeretne lenni...</p>
                <p>- Ah, színésznő?... Nem jó pálya!</p>
                <p>- De Ottiliaigen tehetséges - ismételi az asszony. - A minap meghallgatta a
                    színiakadémia egy tanára. El volt ragadtatva szavalatától... De én szegény
                    asszony vagyok... Nincs annyi pénzem se, hogy leányomat beírathassam az
                    akadémiába... És ezért bátorkodtam...</p>
                <p>- Adok önnek ajánlólevelet P...yhoz.</p>
                <p>- Ó, nála már voltam... Hidegen fogadott, pedig olyan ajánlólevelet vittem neki,
                    hogy no!... Bocsásson meg, képviselő úr, hogy amikor kérek valamit öntől, azzal
                    kezdem, hogy legelső szíves ajánlkozását rögtön visszautasítom... De meg kell
                    őszintén mondanom: annyian akar­nak az akadémiába bejutni, hogy csak személyes
                    közbenjárás használna...</p>
                <p>- Ó, sajnos, nem vagyok jóban az igazgatóval -, feleli gyorsan az Aranyember és
                    arra a jele­netre gondol, amelyet Gertrudisz a Pesti Napló gonosz hire miatt
                    rendezett.</p>
                <p>Az asszony lehorgasztotta fejét. Elhallgatott. Nem tudja tovább folytatni. Az
                    élet ama szeren­csétlenjei közé tartozik, akik az első kis akadálynál már
                    fölbuknak... és szerényen vissza­vonulnak...</p>
                <p>De az anyai szív, mielőtt kitántorogna az ajtón, még egy utolsó kísérlettel
                    próbálkozik:</p>
                <p>- Ha a képviselő úr meghallgatná leányom szavalatát...</p>
                <p>Az Aranyember elmosolyodik.</p>
                <p>- Ó, asszonyom, én nem értek ehhez... A világ leghálásabb közönsége vagyok...
                    Engem lehet a legkönnyebben megríkatni vagy megnevettetni... Annyiszor megbuktam
                    már mint műbíráló... hogy lehetetlen!... csak nevetségnek tenném ki magam...
                    Különben se hallgat senki az ítéle­temre...</p>
                <p>A szegény anya egyet nyel... vége... a következő pillanatban már ki fog
                    támolyogni a Stáció-utca forgatagába.</p>
                <p>Az Aranyember azonban észrevette a - nyelést. És ez minden könnynél jobban
                    megfacsarta szivét. Megfogja az asszony kezét és szól:</p>
                <p>- Senkinek se tenném meg... De ön L... őrnagy özvegye... Meg fogom hallgatni
                    leánykája szava­latát...</p>
                <p>Az anya halovány, fás arcán a sokat szenvedett emberek grimasza jelenik meg: ez
                    náluk az öröm, a remény százszor megcsalódott, de örök felvillanása...</p>
                <p>- Ha parancsolja... elhozom Ottiliámat ide...</p>
                <p>- Ide!...</p>
                <p>És az Aranyember szeme arra az ajtóra téved, ahol talán leskelődnek,
                    hallgatódznak... a kémek.</p>
                <p>Nagyon halkan mondja:</p>
                <p>- Ide nem lehet...</p>
                <p>- Hol parancsolja, képviselő úr?</p>
                <p>Most az Aranyember arcán van ott a keserű grimasz, amelyet mosolynak is lehet
                    nevezni, vagy inkább a mosoly mostohatestvérének.</p>
                <p>- Ha szabad valamire kérnem, képviselő úr... alig merem indítványozni...
                    méltóztassék egyszer hozzánk elfáradni... szegényesen lakunk, de tiszta a
                    szobánk...</p>
                <p>Az anya naiv szavaiból úgy árad a jóság, kedvesség illata, mint a keményítő szaga
                    némely szegény, de tisztes és tiszta szekrényből, az ezerszer kimosott,
                    megfoltozott, de mindig patyolat­fehér ruhákból...</p>
                <p>- El fogok jönni - mondja az Aranyember oly halkan, hogy ahhoz képest a légy
                    sétája az író­asztalon... zajos lárma.</p>
                <p> Mi készülődik itt?</p>
                <p>A rab megrázza aranykalitkája rácsait? Amelyeket maga épített?</p>
                <p>El mer valahova menni Gertrudisz királyné tudta és beleegyezése nélkül?
                    Úgyszólván a háta mögött... Mi lesz ennek a titkos lázadásnak a vége?</p>
                <p>Egy fiatal leány... színésznőnek készül... De elmehet-e az Aranyember valami
                    szerény kül­városi lakásba anélkül, hogy százan föl ne ismernék és ne
                    kíváncsiskodnának utána?...</p>
                <p>Pedig a külső józsefvárosi sárga ház körül valami elkerülhetetlen végzet szálai
                    bogozódnak...</p>
                <p>Az Aranyember vágyódik valahová... maga se tudja, hová... Talán ifjúsága
                    aranytavához vissza, ahonnan elindult, hogy megtalálja szive hercegnőjét, akit
                    voltakép sohase talált meg?</p>
                <p>Álljunk csak meg egy pillanatra, kopasz ember... Hiszen féligmeddig már nagyapa
                    lettél... «Leányod» leánya ott játszadozik az udvaron és «pápi»-nak szólít. A
                    bátyád leánya pedig már szépséges fiatalasszony, ő is ott lakik a stációutcai
                    házban. Ujdonsült férjével, aki a magyar nemesek közül jóformán a legelső
                    finánc-zseni. Egyelőre csak reményteljes ifjú, a «Hon» munkatársa, unalmas
                    közgazdasági kolumnákkal tölti meg a lapot, de írásait talán többen és
                    izgalmasabb érdeklődéssel kísérik, mint a «Pápi» regényeit. Ebből a fiatal
                    emberből, aki Jókai Jolánt vette el feleségül, még pénzügyminiszter lesz, sőt a
                    fiából is sok év mulva. A fiai egy kis Jókai-átkot, költői vénát fognak
                    örökölni.</p>
                <p> Aranyember, hová visz téged a jó szived?... A szived most elindul... talán ő
                    fogja megtalálni helyetted... a boldogság útját.</p>
                <p> </p>
            </div>
            <div type="chapter">
                <head>XIX. A Senki szigete.</head>
                <p>Mielőtt a Nap leáldozik, szabad neki mégegyszer fölragyognia azzal az aranyos,
                    tüzes fénnyel, amelyben benne van a hajnal bíbora, a dél fehér izzása és az
                    alkony violaszine.</p>
                <p>Megrendülten állunk e látomás előtt.</p>
                <p>Különösen olyankor, amikor felhők szinezik magasztosan titokteljessé ezt a ritka,
                    soha el nem felejthető képet.</p>
                <p> Ottilia szőke volt, mint Noémi.</p>
                <p>Ha valaki tizennyolcéves és szőke, mint a napsugár, föltétlenül tehetségesnek
                    kell lennie. Porcellán­kék szemében a vidámság, az élnivágyás tüze lobog.
                    Hangjában szerelmi dalok és incselkedések zenéje cseng. Ajkán a méz a tudatlan
                    méhet is magához csábítaná.</p>
                <p>Ki tudna ellentállni az ifjúság és szépség varázsának?</p>
                <p> Az Aranyember elvállalta L... né gyermekei mellett a gyámapai tisztet. A Külső
                    Stáció-utcá­ban erről épp annyira nem volt senkinek se sejtelme, mint arról,
                    hogy Ottilia a világon van... Pedig már több mint egy éve, hogy ismeri -
                    gyámapját.</p>
                <p>A tavasz, amely akkor indult el, a mohástörzsű vén fák ágain is kicsalta a
                    rügyet. Sugár­nya­lábja beesett egy pesti ablakon a karcsú, szőke leányra, aki
                    nyugtalan, dobogó szivvel várta a gyámapját... a nagyságos képviselő urat, az
                    Akadémia alapító tagját, a «Hon» főszerkesztőjét, egyszóval az Aranyembert.</p>
                <p>És levetinci Timár Mihály talán életében először boldog volt.</p>
                <p>Egy gyermekleány, akinek az apja is lehetett volna - hiszen a gyámapai
                    korkülönbség, amelyet a törvény megkövetel, megvolt - tapogatózó fiatal szivével
                    az Aranyemberhez fordult.</p>
                <p>És Faust, aki annyi női szivet vizsgált meg lombikjában, bizonyára át tudta
                    érezni, hogy mi az, ha egy romlatlan, üde, ifjú leány elhunyt apja helyett apát
                    keres. Az olyan gyönge, törékeny lonc, mint Ottilia, szívesen fut föl olyan
                    törzsre, amely erős, viharedzett. És az Aranyember a jó szivén keresztül
                    megtalálta egy fiatal leány még jobb, még olvadékonyabb szivét.</p>
                <p>Az Aranyember igazán arra született, hogy jóságos apja legyen olyan leheletfinom
                    virágnak, mint Ottilia.</p>
                <p>Ez az 1870-iki tavasz nemcsak a sziveket tette lázasabban dobogóvá, hanem
                    túlságosan kedvezett annak a másik, mikroszkópon is alig látható parányi életnek
                    is, amely a mi emberi életünk legnagyobb ellensége... A tuberkulózis bacillusai
                    nagyon is jó, meleg fészket találtak Ottilia gyönge tüdejében.</p>
                <p>Köhécselni kezdett a naphajú leány.</p>
                <p>Az Aranyember, mint «Hoffmann meséi»-nek aggódó apja, Crespel, elvitte
                    gyámleányát az orvoshoz és Miracle, a csodadoktor, ridegen, keserűn rázta
                    orvosságospalackjainak csör­gettyű­jét.</p>
                <p>- Tizennyolcéves... veszedelmes kor! Halálos betegség! Csak egyetlen orvos
                    segíthet... A Levegő!</p>
                <p>Az Aranyember kora ifjúsága óta foglalkozott a tüdőbajjal, amelynek réme mindig
                    feje fölött lebegett és tudta, hogy Balatonfüred levegője nagyszerű hatással
                    volt az ő tüdejére, különösen pedig sógorának, Huray Istvánnak, a balatonfüredi
                    fürdőorvosnak tudományában bízott, amelyről ő maga is meggyőződött.</p>
                <p>Az Aranyember elhatározta, hogy Balatonfüredre viszi Ottiliát.</p>
                <p>Ó, mily vak tud lenni néha ez az Aranyember!... Hiszen Huray István Róza asszony
                    nővé­ré­nek, Laborfalvy Józsának a férje!... És a Külső Stáció-utcában még
                    mindig nem tudnak semmit Ottiliáról.</p>
                <p>De az Aranyember alighanem így okoskodott:</p>
                <p>- Huray derék, jó ember, akinek féligmeddig életemet köszönhetem... Be fogja
                    látni, hogy egy fiatal élet megmentéséért mindent meg kell tennie egy embernek.
                    A törvény gyámapának nevezett ki és ha a törvény nem, a szivem kötelezne erre a
                    gyámapai... kockázatra.</p>
                <p>Az Aranyember tehát elutazott Balatonfüredre, hogy Ottilia közelében
                    lehessen.</p>
                <p> Ó, isteni május, amely a Balaton tükréig fel tudja csalni az ezüsthátú halakat,
                    hogy sütké­rezzenek a verőfényben és áldozatul essenek a napbarnította halász
                    egykedvű hálójának.</p>
                <p>Ó, isteni szerelem, amely körüljár közömbös hálójával a Balaton partján és nem
                    törődik vele, mily sziveket fogdos össze.</p>
                <p>Gyámapa és gyámleánya szive? Eh, bele velök a «kosár»-ba, ahol már az
                    összefogdosottak szájukkal tátognak elemük, a víz után és vonaglanak.</p>
                <p>...Úgy kell neked, Lélekidomár! Addig játszottál női szivekkel papíron, feleséged
                    szoknyája mögé elbujva, míg most te is ott vagy a «Szerelem bolondjai» közt.
                    Most nevess, ha tudsz!</p>
                <p>Mily fausti érzésekkel járhatott Margarétája mellett az Aranyember, ott a Balaton
                    partján!... A háttérben a magyar tenger csodáival, Miracle orvosságosüvegeinek
                    csörgésével és Hurayné Laborfalvy Józsával...</p>
                <p> Ó, ha ide le lehetne írni az «Aranyember» két kötetét!</p>
                <p>Mily titkok pattannának ki e szenvedélyes regény titokzatos célzásaiból!</p>
                <p>A fehérarcú, szép, hideg Timea... vajjon most megöregedve él-e a Stáció-utcában?
                    Levetinci Timár Mihály reápazarolta minden hősi igyekezetét és aranyát, hogy
                    legalább egyetlen szerel­mes mosolyt csaljon vele titokzatos arcára. Nem
                    lehetett... Timea szivében el van temet­ve valaki, egy katonatiszt, akárki, de
                    szive azóta halott... Ki érti ezeket a célzásokat? Ki tudja elválasztani a
                    valóságot a költészettől? Mindegy. Hiszen szivünkben ott él ennek a jéghideg
                    Timeának arca, hogy annál forróbb, drágább, szerelmesebb érzést váltson ki
                    belőlünk Noémi...</p>
                <p>Noémit pedig az életben L... Ottiliának hívták. Ez az egyetlen, ami bizonyos.</p>
                <p>Az Aranyember átéli a saját regényét.</p>
                <p>És írja a szép balatoni napfölkeltétől egészen addig, amíg szive
                    ellenállhatatlanul oda nem vonzza szerelmes Noémijéhez.</p>
                <p>Az egész regény valóságos támolygás egy női szívtől a tintatartóig és vissza.</p>
                <p>Így születik meg a Pénznek és a Szerelemnek ez a csodálatos legendája, amelynek
                    párját alig lehet találni hetedhét országban.</p>
                <p>Komáromtól Ada Kaléhig, a Vaskaputól a Balatonig minden titokzatos kincs, szivek
                    tenger­fenekéről fölhozott sok gyöngy benne van ebben a legendában... Ez a mi
                    legszebb szerelmi regényünk... legandalítóbb, legédesebb mesénk... és ha angolok
                    volnánk és nem magyarok, elzarándokolnánk Komáromba a rácok utcájába, ahol
                    levetinci Timár Mihály háza állott, a Vármegyeház-utcába, ahol a költő
                    született, abba a balatonfüredi házba, hol L... Ottilia lakott, az aracsi
                    szőlőbe, ahonnan a Senki szigete a költői fantázia szárnyán az Al-Duna zuhatagai
                    közé költözött át.</p>
                <p> A «Szentivánéji álom» tündérei szeretik a «nedves holdfény»-t. Noémi azonban a
                    napsugarat szereti, hiszen maga is csak egy eltévedt napsugár, amely egy öregedő
                    férfi szivét aranyozta be.</p>
                <p>De a Stáció-utcából levelek érkeznek Balatonfüredre... a sárga házban valaki
                    nyugtalankodik... rettenetes éjszakai látomásai vannak... talán néhány száz
                    mérföldnyi távolságban is megérzi, hogy valami történik, ami miatt nem tud
                    aludni... olyan szimatja van, mint a mesebeli sárkány­nak...</p>
                <p>Az Aranyember megijed... az ő legszebb regényét nem akarja túlságos heves és
                    botrányos be­fejezésnek kitenni... El kell rejteni Noémit... így kerül L...
                    Ottilia az aracsi szőlőkbe, egy kez­det­leges, de tiszta házba... mondjuk
                    parasztosan: présházba... hiszen a házikó minden isten­adta vad szépsége le van
                    írva az «Aranyember»-ben Teréza mama házikójában... és ki merne olyan tollal
                    versenyezni, amely a Senki szigetét megalkotta!</p>
                <p> Az aracsi szőlők fölé azonban hirtelen nyári fekete felhők tornyosultak. A
                    villám lecsapott...</p>
                <p>Egy árvával több van a világon.</p>
                <p>L... né hirtelen meghalt... Olvastátok Teréza mama halálát az «Aranyember»-ben?
                    És ha krokodilusok vagytok, nem hullattatok-e akkor is egy könnyet érte?</p>
                <p>Most már Noémi igazán árva. Nincs más támasza ezen a világon, mint az
                    Aranyember...</p>
                <p>De meddig? A Senki szigete jól el van rejtve a világ szeme elől, de az aracsi
                    szőlők?...</p>
                <p> A «Hon» nyomdászai már szedik az «Aranyember»-t. Az emberek lélegzetüket
                    visszafojtva, öröm, elragadtatás és könnyek közt olvassák Timár Mihály és Noémi
                    szerelmét... A költő ismét remekművel ajándékozta meg kicsiny, de termékeny
                    hazáját.</p>
                <p>És míg a sajtógépek ontják az «Aranyember» hasábjait Pesten, addig az aracsi
                    szőlőkben új regény születik... Eppur si muove... És mégis mozog a föld!</p>
                <p>A kései szerelem dúsan termi édes szőlőfürteit, amelyekből egymásután szüretelik
                    a fejedelmi ízű és illatú Tokaji aszúborokat...</p>
                <p> És az élet? A rideg valóság?...</p>
                <p>A Kritikus, aki a Senki szigetének mámorából felocsúdik, gúnyosan és
                    kárörvendezőn kérdi:</p>
                <p>- Uraim, mi van az Élettel?</p>
                <p>Ó, sajnos, az Élet... azt se lehet kizárni az aracsi Senki szigetéről...</p>
                <p>Gyermek?... Noéminek gyermeke van?... Ezt kérdezi örvendezve és meglepetten az
                    «Arany­em­ber» olvasója... De hiába olvassuk át többször ezt a fejezetet vagy az
                    egész regényt... az ördög tud abban kiokosodni, hogy az a gyermek valóban Noémi
                    és Timár Mihály gyermeke-e... Hja, a romantika, a képzelet költője!... Mi oly
                    természetesnek találnók, hogy Noéminek gyer­meke van... De az Aranyember?...
                    Hiszen Timár Mihály végre is megtalálja boldogságát... teljesen eltűnik az Arany
                    világából és a Szerelem szigetére költözik... De az igazi, az aracsi Aranyember
                    meddig élheti még kettős életét a Balaton és a Stáció-utca közt?</p>
                <p> Leszállnak az ősz árnyai, egyre fojtogatóbb ködei.</p>
                <p>És Ottilia egyre jobban köhécsel...</p>
                <p>Miracle doktor rázza, csörgeti orvosságosüvegecskéit: «Tizennyolcéves... Gyönge
                    tüdő... Az újabb események csak siettetik baját... Galoppozó tüdővész... Csak a
                    levegő segíthet... De nem a balatoni... amely hideg már ilyenkor... hanem a
                    Délvidék tiszta, napsugaras levegője... Merán... Merán, a déltiroli divatos
                    üdülőhely.»</p>
                <p>És az Aranyember kénytelen elbúcsuzni Noémitól. Talán örökre...</p>
                <p>Miracle doktor pókujjai már megragadták Ottiliát és viszik, ragadják Meránba!...
                    Onnan aztán aligha fog már visszajönni...</p>
                <p>Az Aranyember búcsuzik... Ez az elválás oly fájdalmas lehetett, hogy sohase
                    szánta rá tollát a megírására...</p>
                <p>A gőzös füstje sokáig integetett búcsut és a zakatoló kerekek könyörtelenül
                    robogtak Déltirol havas csúcsai és virágos völgyei felé.</p>
                <p>A gyámapa ezentúl már csak «silány aranyakat» küldhet gyámleánya után, aki egy
                    meráni tanítónő házában talált szállást...</p>
                <p>Ó, ha el lehetne szállni a fecskével vagy felhővel Dél melegebb honába, hol már
                    Olaszország virágai nyílnak!</p>
                <p>Az Aranyember leül és legalább betüivel akarja utolérni, simogatni Noémit...
                    Német nyelven írja leveleit... Magyar költő magyar leánynak német szerelmi
                    üzeneteket?</p>
                <p>Ó, Istenem!... Hátha Noémi oly gyönge, hogy már el se tudja olvasni a leveleket,
                    amelyeket pedig oly mohón várt. Ott van a meráni német tanítónő, aki majd
                    fölolvassa őket. Németül kell írnia, hogy megérthesse a tanítónő is. És németül
                    is úgy kell írni, hogy... kimaradjanak a levelekből azok a szerelmes, marcangoló
                    érzések, amelyeket csak ajk az ajknak és szem a szemnek tud elmondani...</p>
                <p>Mily szomorú regény ez a német levelezés!...</p>
                <p> Ottilia meghalt. Miracle doktor gúnyosan fölkacag és távozik...</p>
                <p>Valaki holtan fekszik egy fehér, tiszta ágyon, Dél-Tirolban, a Passer völgyében.
                    Aranyfürtjei ziláltan hevernek a párnán. Lehunyt szeme mély árnyékba süpped
                    mozdulatlanul. Csak ajka körül lebeg az üdvözültek mosolya.</p>
                <p>Nincs mellette Teréza mama, hogy lefoghassa utoljára pilláit és nincs mellette
                    Timár Mihály se... Szegény kis halott a Passer partján!</p>
                <p>De a keblén az inge alatt arany medaillon van és benne - az Aranyember
                    hajfürtje.</p>
                <p>Ezért mosolyog a halott. Mert éjjel, mielőtt utolsót sóhajtott, megjelent az
                    Aranyember, föléje hajolt és búcsuzásul megcsókolta... Csak mikor fölnyitotta
                    szemét, jött rá, Ottilia, hogy az Aranyember... jelenés - látomás volt... De a
                    mosolya ott maradt örökre az ajkán.</p>
                <p> Itt van tehát a legridegebb valóság, amelyet a Kritikus sürgetett... a
                    halál!</p>
                <p>És Miracle doktor, ennek a «rideg valóság»-nak jelképe, nem elégedett meg azzal,
                    hogy el­ragadta Ottiliát, hanem gonosz tréfát engedett meg magának.</p>
                <p>Ottilia utolsó sóhajával arra kérte a meráni tanítónőt hogy az Aranyember
                    szerelmesleveleit és azt az arany médaillont, amelyben hajfürtjét őrizte, küldje
                    el - az Aranyembernek.</p>
                <p>A szegény kis halott csak jót akart, a meráni tanítónő is jót akart, de az egész
                    csomag vala­hogy «Miracle doktor vagy a gonosz Véletlen» kezébe került és
                    Miracle jól tudta, hogy hová kell címezni a csomagot: «Külső Stáció-utca 80.
                    szám». És azt is tudta, hogy mikor kell ennek a szerelmes utolsó üzenetnek
                    megérkeznie, hogy... Laborfalvy Róza kezébe jusson.</p>
                <p> Most már mindent tudnak a Külső Stáció-utcában.</p>
                <p>Sajnáljuk-e a százféle ecetet savanyító, jurgita-tököt sütő, szegény, nyomorult
                    asszonyt?</p>
                <p>Még csak ez a tőrdöfés hiányzott száz sebből vérző, hiú szivének! Ha házsártos
                    lett, ha pokol­lá vál­toztatta férje házát, ha Hekáte gonosz leányainak minden
                    fúriaszelleme beléje költözött, egy mentsége mindenesetre van: ez a meráni
                    csomag a német levelekkel és hajfürtös médaillon­nal.</p>
                <p> Az Aranyember betegen fekszik balatonfüredi villájában.</p>
                <p>Ingyen nem adnak semmit a szűkmarkú istenek.</p>
                <p>Az Aranyembernek meg kell szenvednie azért, hogy életében egyszer megízlelte egy
                    tiszta, fiatal leány csókját, hogy kihörpintette fenékig a férfi legnagyobb
                    diadalát...</p>
                <p>Ismeretlen láz gyötri... Mi ez?... Ottilia csókjai beléje oltották a halálos kór
                    csiráit?... Ó, ha meghalna ő is. Szép halál volna, euthanatosz, mint a régi
                    görögök mondták... és méltó volna a szerelmes regények írójához, méltó a
                    regényesség kék virágához, amely a tüdővészt a roman­tika pecsétjével látta
                    el.</p>
                <p>Huray vállat von... nem tudja... Az orvosok nagyrésze ragadósnak tartja a
                    «mellbaj»-t, de ez nem bizonyos. Koch Róbert ekkor még nem fedezte föl a
                    tüdővész bacillusait.</p>
                <p>Az Aranyember láza egyre magasabbra szökik... negyven... negyvenegy fok... még
                    följebb hág... már a halál ormát súrolja lázgörbéje... Ottilia minduntalan
                    megjelenik lázálmában is... de Timea szintén... A kettő egybeolvad... A
                    negyvennyolcas évek Rózája a hetvenes évek Ottiliájával... A beteg, deliriumos
                    agy már elhagyja a földet... már a világűrben lebeg, a föld előtte csak kicsi
                    pont, vörös golyó... repülőgépen száguld... Meglátja az Andromeda-csillagot,
                    amelyet a tudósok csak később fognak fölfedezni... lejjebbkerül a földre...
                    meglátja a mésszel való vörösfényű világítást... amelyet jóval később egy magyar
                    föltaláló, Bemermeg is való­sít... ezer és ezer csodát lát... megsejt... és
                    megszületik a legszebb, legbámulatosabb magyar vízió... a Jövő század
                    regénye!</p>
                <p> Huray, a jó orvos mosolyog. Most már tudja biztosan, hogy sógora nem fog
                    meghalni... Föl fog épülni... Mert a sors úgy akarja, hogy még sok szép
                    regénnyel ajándékozza meg a világot.</p>
                <p>Mire fölépül, Ottilia alakja már a felejtető, enyhítő multé. A Jövő Század
                    Regényének Sassa asszonya lett belőle, akivel Tatrangi Dávid tovább fog
                    száguldani a tér és idő végtelenségében.</p>
                <p> Regényünk hőse kilábolt betegségéből. De a kórágyon ottmaradt az, amit bizonyára
                    legjobban sajnál, utolsó ifjúsága, utolsó szerelmi lángja...</p>
                <p>Most már megtisztultan, megbékélten visszamehet a stációutcai házba feledni,
                    vezekelni, emlékezni és írni...</p>
                <p>Életének regényes, zajos korszaka ezzel lezárul. Sassa asszony vár rá. Az élet
                    gyors, de halk denevér­röpte az öregség és vég felé.</p>
                <p> </p>
            </div>
            <div type="chapter">
                <head>XX. Ali kezei.</head>
                <p>Azt a korszakot, amelynek fénysugarait és borongó árnyékait ebben a regényben egy
                    ember életének gyujtópontjába igyekeztünk gyüjteni, ma már búsan emlékező
                    kegyeletül három betüvel is lehetne jelezni: I. F. J. Ez a három betü monogramba
                    fűzve nemcsak ott ragyogott a katonák gombjain, hanem mintegy jelképesen ott
                    lebegett az egész magyar élet fölött, hol magasan járva, hol alászállva, hol
                    újabb fénnyel újra föltámadva.</p>
                <p>A valóságos király és a költők fejedelme hogyan álltak egymással szemben ebben a
                    korszak­ban?</p>
                <p>Öt évnyi korkülönbség van köztük. Az a fej, amelyen két ország koronája egyesül,
                    öt évvel fiatalabb, mint a költőé: nemcsak kortársaknak, hanem ugyanahhoz a
                    nemzedékhez tartozók­nak látjuk őket.</p>
                <p>A bécsi Burg háziurának hű emberi arcképét még nem mintázta meg senki. Az
                    ezüstpénz hideg arcélét még senki sem futtatta be az élet vérereivel és
                    idegeivel. Pedig mily érdekes élet!</p>
                <p>Valami komor családi végzet nehezedett erre az emberre, akinek keze aláírta a
                    Tizenhárom Vértanu ítéletét, de húsz évvel később a «Legelső Magyar Ember» lett,
                    a béke és kulturális virágzás korszakát jelenti neve és végül reszkető
                    aggastyáni kézzel aláírta saját korának, saját monarchiájának, saját békeművének
                    halálos ítéletét: «Mindent megfontoltam, mindent meg­gondoltam.».</p>
                <p>A katonai értelemben való becsületesség és korrektség szobrát róla mintáznák. A
                    katona előtt egy szó lebeg: «Becsület». Rideg, ellentmondást nem tűrő, a
                    végletekben néha halálos kime­ne­telű fogalom. A nép föllázad uralkodója ellen?
                    Lövet. Deák Ferenc megmagyarázza a jogilag korrekt és becsületes álláspontot?
                    Magáévá teszi. A szerb királyt megölik? Nem fogadja el a trónfosztók békét
                    kereső kezét és ezzel elhinti a háboru magvát. Megölik a monarchia várományos
                    örökösét, vérbeli unokaöccsét? Ezt csak vérrel lehet lemosni!</p>
                <p>Az élet végletes elhatározások elé állítja és az ő zsinórmértéke mindig ugyanaz:
                    «Mit kíván a becsület?» Hidegségében kétségtelenül van valami fejedelmi és
                    habsburgian ősi, atavisztikus. Családi katasztrófáiban is elsősorban katona
                    ésuralkodó.</p>
                <p>A bécsiek, akik közt él, jobban ismerik. Tudják: vannak derűsebb, meleg
                    pillantásai, is, bár kifelé még arra is vigyáz, hogy a legkisebbik gombja is
                    szabályszerűen legyen fölvarrva.</p>
                <p>A távolabb élő budapestiekre úgy hat néha, mint egy Formaruha, amely
                    megelevenedett, rugalmas lépésekkel jár és gépiesen végzi uralkodói
                    tennivalóit.</p>
                <p>Pedig hányszor kellett az élet mélységébe, megrendítő örvényébe belenéznie! Saját
                    édes fia borzalmas halála villámcsapás volt, amely még feszes aranygallérját is
                    megolvasztotta. Ezért adta beleegyezését - jobb belátása ellenére - ahhoz a
                    baljós, szerencsétlen házassághoz, amelyet trónja várományosa rangján alul
                    kötött.</p>
                <p>A bécsi Burgban gyakran érezhette a Végzet súlyos lépéseit.</p>
                <p>Uralkodásának fénypontján, zenitjén vagyunk. A Deák-párt ugyan bomladozik, mállik
                    szét, de közben a balközép «tigrisei» megszelidültek és már udvarképes és
                    kormányképes pártot lehet belőlük csinálni. Tisza Kálmánnak csak szegre kell
                    akasztania a «bihari pontokat» és be­vonulhat a Lloyd épületébe, hogy átvegye a
                    Deák-párttal való «fuziója» után az ország kor­mányrúdját. Ez 1875-ben történt
                    és ezután még tizenöt hosszú esztendőn át kormányozta az országot - a
                    Generális.</p>
                <p>Szikár, magas alakja, sötét szemüveg mögé rejtőző kék szeme, gyér, de hosszú
                    haja, furcsa, hamiskás mosolya, örökké szürke ruhája, különös demokráciája,
                    amelybe a magyar történelmi családok gőgje vegyül: ezekkel a markáns vonásokkal
                    lehet futólag megrajzolni Tisza Kálmán alakját.</p>
                <p>A Generális a Lloyd-klubba természetesen magával vitte barátját, leghivebb és
                    leghiresebb közkatonáját, Jókai Mórt is.</p>
                <p>A negyvennyolcas tigrisből, Petőfi barátjából így lett Tisza hadseregének
                    «mamelukja», aki elhelyezkedett a «Husos Fazék» gőzölgő körében és részese lett
                    a «Történelmi Tarokkpárti»-nak, Tisza Kálmán legbizalmasabb környezetének.</p>
                <p>Az idézőjeles szavak annak a kornak a hangulatait tükröztetik vissza.</p>
                <p>A Lloyd-klubban a «Magyar Nábob» írójának nemcsak kihullt lassankint minden
                    hajaszála, hanem írói babérait is megtépázta az idő.</p>
                <p>A népszerű regényíró még 1875-ben meg tudja hódítani a budapesti józsefvárosi
                    kerületet, de a «fúzió» után három évvel már megbukik Szilágyi Dezsővel szemben
                    és kénytelen meg­elégedni egy «kincstári» kerülettel.</p>
                <p>A nép, amely 1869-ben még fáklyákkal vonult a stációutcai ház elé, 1876-ban már
                    beveri a költő ablakait: a törökbarát diákok Jókai-ellenes tüntetése a tömeg
                    változó hangulatát jelzi.</p>
                <p>Regényhős és Élet királya nem lehet egyszerre valaki.</p>
                <p>A regényhős a szónak romantikus és mondjuk: jókaias értelmében az élet
                    gyarlóságai fölé kerekedő, eszményi magaslatra törekvő ember, jóban-rosszban
                    példakép.</p>
                <p>Az Élet királya ellenben nem veti meg az élet gyarló, de jóleső kellemességeit,
                    mint amilyen a rang, cím, tekintély, ünneplés, meghitt sarok az országot
                    kormányzó párt klubjában, igazga­tósági tagsági prezencmárkák, irodalmi
                    társaságok elnöksége, főhercegi kézszorítások, frakk, lakk, klakk.</p>
                <p>Az Élet királya azonban - mint az istenadta nép is - jól tudja, hogy mindezt nem
                    adják ingyen. Hétrét kell hajolnia ama földi hatalmasságok előtt, akiket a
                    politika szeszélye nyeregbe ültetett: a «kegyelmes uram» tegnap is nulla volt és
                    holnap, ha hatalma lejár, újra csak nulla lesz, de egyelőre az ő kezében van a
                    hatalom egyik bőségszaruja.</p>
                <p>Aztán az Élet királyának néha szavaznia kell a parlamentben, meggyőződése
                    ellenére, multja, hírneve megcsúfolásaival, sőt néha föl is kell szólalnia és a
                    szavak virágaival eltakarnia a rideg tényt, hogy olyan ügy mellett szólal föl,
                    amely gyűlöletes előtte és az ország közhan­gulata előtt is. De hiába. Ali így
                    akarja és amit Ali a trónon óhajt, az előtt meg kell hajolnia a Generálisnak is,
                    hát még közkatonájának!</p>
                <p>Ali pedig nem népszerű az országban. A kormánylapok hiába zsolozsmáznak,
                    tömjéneznek neki, Ali akkor is rideg, felsőbbséges katona, amikor a deli magyar
                    huszártábornoki egyenruha feszül rajta, olyan eléggé ritka alkalomból, ha
                    második országa fővárosában időzik.</p>
                <p>Ali tudja, hogy nehéz neki szolgálni és ezért a Szent István-rend kiskeresztjét
                    tűzi föl arra a hősi kebelre, amely saját népszerűségét veti gyakran kockára,
                    hogy megszerezze Ali számára legalább is a meggondoltabbak tiszteletét.</p>
                <p>Aki ismeri ennek az országnak a lelkét, tudja, hogy kormány sohase lehet népszerű
                    olyan ország­ban, amelynek népe mindig befelé dacos, befelé kuruc, befelé
                    pogány, kifelé a végte­lennek tűnő évszázadok óta a kormányhatalom elnyomásaihoz
                    van szokva. Hatalom és méltó­ság ebben az országban mindig egy a gyűlöletes és
                    népszerűtlen kiváltsággal. Aki hatalmat és méltóságot vállal, vállalja a
                    velejáró népszerűtlenséget is. A nyugati demokráciával szemben ez az örök
                    szittyaság szelleme.</p>
                <p>Ali kezei hosszúak, de mégse tudják megóvni a mameluk regényírót attól, hogy
                    hovatovább csak a nőkre és az ifjúságra szorítkozik népszerűsége. A férfiak
                    karakánul és szittyául gyűlö­lik, lenézik, komédiásnak, a legjobb esetben
                    férfiatlan bábnak tekintik.</p>
                <p>Meg kell vallanunk, a kora nagyon, végtelenül csalódott a költőben és mennél több
                    X járult életéveihez, annál inkább. Az egykori forradalmárból lojalitástól
                    csepegő, túlzottan hajbókoló, megvesztegetett lantú udvari dalnok lett: így
                    látták legalább a belül keserű szittyák.</p>
                <p> De vajjon igazán az Élet királya volt-e a költő ötvenedik évén túl?</p>
                <p>Difficile est satiram non scribere...</p>
                <p>Annak a külső életnek, amelyet az élet királya élni szeretne, két hatalmas rugója
                    van: a pénz és a nő.</p>
                <p>Mind a kettőhöz nemcsak a hódítás vágya, hanem a megszerzés karmai, fegyverei is
                    kellenek.</p>
                <p>A költő azonban nem ragadozó természet. Inkább szelíd, csöndes, visszavonuló és
                    merengő lé­lek. Mennél idősebb, annál inkább elveszti a Pulay Máriák erélyét és
                    inkább a Jókay Józsefek lágy, lírikus szemléletébe merül.</p>
                <p>A földi szerencse sohase lett hozzá egészen hűtelen, a pénz szinte fölkínálta
                    magát neki, eléje jött. De ő ennek a múzsának sohase szentelt egész figyelmet.
                    Szórakozottan szolgálta a tize­dik, leghatalmasabb múzsát, amelyet a költői
                    lelkű görögök kirekesztettek az Olimposzból.</p>
                <p>A költő elfogadta, amit kapott, de nem tudta megbecsülni a szerencse ajándékait.
                    Mindig többet költött, mint amennyit keresett. Mindig több volt a váltója, mint
                    a követelése. És Laborfalvy Rózában is megvolt eléggé az a bohém vonás, hogy a
                    kiadások és bevételek közt való összhangot csak hitelműveletek útján tudta
                    megteremteni.</p>
                <p>A váltók a Stáció-utcában már prédára éhes sárkányokká nőttek meg és a
                    «Brazovics-ház» meg­ingott.</p>
                <p>Az Élet királya megismerte az adósságok, nélkülözések, fejfájások szörnyű
                    korszakát, amely annál fájóbb, mennél idősebb korban éri az embert.</p>
                <p>A költő ötvenötéves és a dicsőség minden koszorujával a fején, a halhatatlan
                    remekművek tiszteletet parancsoló menete élén oly inségben van, mint egy csőd
                    előtt álló kereskedő: kénytelen csip-csup számlákat kifizetetlenül
                    visszaküldeni. A «szállítók» káromkodnak, hangos, goromba szavuk egyre
                    fenyegetőbben károg a Stáció-utcában. Botrány, összeomlás veszedelme lebeg a
                    sárga ház fölött.</p>
                <p>Végre a Generálisnak is fülébe jut a dolog. Hamiskás mosolyával csak annyit
                    kérdez: «Mennyi?» Harminchatezer forint. Szerencse, hogy a Generális épp Bécsbe
                    készül.</p>
                <p>Így jut el végre magának Alinak a füléhez a hír, hogy a Stáció-utcában egy háziúr
                    nyomasztó adósságai örvényében fuldoklik.</p>
                <p>És Ali kezei belenyúlnak a saját magánpénztárába. A harminchatezer forintot ő
                    fizeti ki.</p>
                <p>Legyenek ezért áldva Ali kezei.</p>
                <p> A költő csak másfél év mulva tudta meg, hogy ki rendezte adósságát.</p>
                <p>A Generális nem merte neki mindjárt megmondani.</p>
                <p>A költő visszautasította volna?...</p>
                <p>Alig hihető.</p>
                <p>A Generális azonban ravasz ember volt. Ali alakját akarta a mameluk előtt még
                    ragyogóbbá, még dicsőbbé tenni. Hadd tudja meg a költő majd csak másfél év
                    mulva, mintegy véletlen­ségből, hogy ki mentette meg a csődbejutó emberek fekete
                    golyójától.</p>
                <p>Az 1880. évnek ezt a harminchatezer forintját a költő hosszú évek során bőségesen
                    és kama­to­san visszafizette. Talán bőkezűbb és fejedelmibb is volt, mint a
                    földi uralkodó, mert ő mintegy vérével: népszerűségével fizetett.</p>
                <p> A pénz ereje talán abban van, hogy a legnagyobb pozitívumot egyesíti a
                    legnagyobb negatí­vum­mal.</p>
                <p>Ha van, sohase elég.</p>
                <p>Ha nincs, akkor igazán veszedelmes tényező.</p>
                <p>A stációutcai házat a királyi bőkezűség se tudja megmenteni, 1882-ben eladják
                    harminc­nyolcezer forintért.</p>
                <p>A stációutcai háziúrból ismét lakó lesz. És a lakó természete a hurcolkodás.
                    Kerepesi-út hu­szon­egy és később: Sándor-utca harminchat. Ezek az állomásai.
                    Most már nem lesz addig háziúr, míg veje meg nem építteti a Bajza-utcában azt a
                    házat, amely Petőfi és Jókai testvéri emlékét fogja egyesíteni magában.</p>
                <p> Az Élet királya nem tudott a pénzzel bánni, azt már láttuk.</p>
                <p>És a másik hatalmas rúgó: a nő?</p>
                <p>Az ötvenedik éven túl már ritkák a szerelmi regények.</p>
                <p>De azért öreg ember: nem vén ember...</p>
                <p>Ezt a vigasztaló, magyar ízű mondást az a férfi találta ki, akinek életében
                    ezentúl Ámor nyilai­nak nyomát nagyítóüveggel se lehet fölfedezni.</p>
                <p>A politikában azt mondták rá: «gyermek».</p>
                <p>Mit mondjunk rá a szerelem terén?</p>
                <p>Puritánizmus? Aszkézis?</p>
                <p>Ottilia is csak ábránd volt?</p>
                <p>A szerelem nem lehetett idegen a lelkétől. Hiszen a szerelemnek emelt oltárt
                    műveiben.</p>
                <p>Vagy talán a papok hisznek legkevésbé vallásukban és legkevésbé gyakorolják?</p>
                <p>A szerelem egész fúgája megvan műveiben, kivéve az erotikusan őszinte húrokat.
                    Érzékisége a női szépségek leírásában bujkál, de csak lábujjhegyen érinti a
                    sikamlós talajt és felröppen az érzések kevésbé fizikai, magasabb rendű
                    világába. Tagadhatatlan bujaságát az idealizmus valami biedermeieri fátyola
                    lengi körül. De így annál izgatóbb, mintegy polgáribb.</p>
                <p>Az egészséges fiatalságot jellemzi az érzékiségnek az a módja, hogy a szeméből,
                    szájából szinte kibuggyanó, villamosáramként feszülő érzékiségét lendületes
                    szavak és gesztusok vezetik le. Egy hevülettel beszélő, közömbös tárgyról tűzzel
                    vitatkozó fiatalember teszi az emberre néha azt a hatást, mint a dürgő
                    fajdkakas.</p>
                <p>A költői idealizmus néha ilyen önkívületben vergődő fajd.</p>
                <p>A szerelmi regények örökifjú költőjét szinte hiába keressük az életében.
                    Nyárspolgári hűség­gel ugyanahhoz a szoknyához szinte odavarrva, ez a koránkelő,
                    társaságot kerülő, robotban alkotó tollmunkás szinte egészen mentes a kalandos
                    változékonyságtól, mondjuk: a szerelem teljes kiélésétől.</p>
                <p>A női Proteusok, a színésznők vonzzák leginkább kalandvágyó fantáziáját, de
                    mindig inkább arra hajlandó, hogy végül is leültesse őket a családiasság «pot au
                    feu»-je mellé. A pillangóból anyát csinál, de - gyermek nélkül.</p>
                <p>Százféle ellentmondásból áll szerelmi élete, mint általában egész élete.</p>
                <p>Lángelme.</p>
                <p> Nőkkel szemben senki se tud oly kedves, figyelmes, hódoló lenni, mint az öreg
                    Jókai. Bókjai, amelyeket az utcán bőkezűen elszór, illatos virágbokréták,
                    aminőket a legelőkelőbb üzletek­ben se tudnak fűzni. Ifjú asszonyok, leányok
                    elteszik legszebb emlékeik közé - a szerencsé­seb­bek az emlékkönyvükbe - a
                    költő könnyű, finom, franciásan magyaros hódolatait és nagyanyai korukban is
                    szívesen emlékeznek rá vissza.</p>
                <p>A költő oly melegen, odaadóan tud megfogni egy-egy puha kacsót, merengőn kék
                    szeme annyi áhitattal tud elmerülni egy rózsás arc finom pihéibe, hogy a nő
                    egészen belezavarodik, szinte nyilatkozatot vár - és csak akkor tér magához,
                    amikor az udvarias, de öregedő költő már messze jár.</p>
                <p>Varázslat volt az egész. Csak a költő parókáját tüntette föl olyannak, mintha egy
                    apród göndör fürtjei volnának.</p>
                <p>A paróka alatt egy kopasz nyárspolgár siet haza - robotja és megszokásai
                    közé.</p>
                <p>És voltakép ez a Jókai hires két feje: a téli és a nyári.</p>
                <p> Szóbaáll még az éjjeli utca ködében párázó szomorú szerelem «örömleányaival» is.
                    Nincs oly züllött nő, akinek udvariasan, jó szívvel ne viszonozná köszöntését és
                    ha megfogják a kabátja szárnyát, ha erőszakosan visszatartják, ha nyers és
                    üzleti ajánlatokkal üldözik, dehogy tudna goromba és mogorva lenni. Udvariasan
                    és jóságosan rázza le magáról az alkalmatlankodó és prédára leső olcsó Vénuszt.
                    Nem röstel a zsebébe se nyúlni és néhány obulust nyom a silány illatszertől
                    rossz-szagú kézbe: mert tudja, jó szivével érzi, hogy szegény, nyomorult
                    páriával van dolga.</p>
                <p>A koldusok hálátlansága azonban közmondásos, vagy természetes. Az a szerencsétlen
                    terem­tés, akit boldoggá tett néhány «hatossal», ki is használja ezt a
                    boldogságot, hazugsággal toldja meg és kamatoztatja, mint üzleti tőkét.</p>
                <p>Legendák keletkeznek az utca sarában a költő titkos pásztoróráiról. Aki a
                    nyolcvanas-kilenc­ve­nes években ifjú volt és Budapesten élt, bizonyára
                    emlékezik ezekre a legendákra. Akit mindenki ismer, akit mindenki szeret, sohase
                    tudhatja, hogy nevéből tudtán kívül hogyan lesz kenyér, házbér vagy pipere,
                    amire efféle leányoknak mindig szükségük van. Aki oly gazdag volt, mint ez a
                    költő, bizonyára nem sajnálta a hazugságnak azt a néhány piculáját, amelyet
                    nevének jogtalan és igaztalan fölhasználásával vertek.</p>
                <p>Az arany még a sárban is csillog.</p>
                <p>Ali kezei hosszúak.</p>
                <p>És az, akit ő felkarol, nemsokára érzi főhercegi kezek meleg szorítását. Ha a
                    költő daliás dísz­magyar ruhájában udvari bálon, vagy egyéb ünnepies alkalommal
                    megjelenik, a hatalmassá­gok megkülönböztetett tisztelettel sietnek feléje.
                    Illik is, hogy megszorítsák annak a kezét, aki a legszebb magyar regényeket
                    írja.</p>
                <p>Bármily demokrata is valaki, bizonyára elfogódottságot érez, amikor
                    szemtől-szemben áll egy ősi történelmi név viselőjével. Mennyire elfogódott és
                    meghatott lehet aztán olyanvalaki, aki az ősi mult ragyogó képeit támasztotta
                    életre, királyokat, hősöket, történelmi eseményeket búvárolt és élt át
                    képzeletében.</p>
                <p>A regények hercegei helyett most valóságos bíborban született fenségek állnak
                    előtte kéz­fogásnyi távolságban. És a költő jóságos, mindenkit elbűvölő
                    egyénisége nemcsak leírt, de eleven szavaiból és tekintetéből is sugárzik.
                    Egyszerre csak azt veszi észre, hogy a főhercegi maszk mögül emberek mosolyognak
                    rá és nyitják meg szivüket előtte.</p>
                <p>Alcsuth elmagyarosodott lelkű, cigányt kedvelő főhercege szinte baráti
                    melegséggel közeledik feléje és tiszteletére fényes, magyaros szüreti mulatságot
                    rendez az alcsuthi szőlőben.</p>
                <p>És egy nap a kabinetirodából levél érkezik a költő címére. A Habsburgok fényes
                    trónjának örököse, Rudolf királyi herceg óhajtja fontos ügyben a költő személyes
                    megjelenését és tanácsát.</p>
                <p> </p>
            </div>
            <div type="chapter">
                <head>XXI. Földönjáró csillagok.</head>
                <p>Rudolf...</p>
                <p>Szőke, karcsú, magas fiatalember. Ifjú házas. A belga királyi családból való
                    Stefánia herceg­nőt vezette oltárhoz. Arcképeik ott díszelegnek polgári családok
                    porcellánszerviszein.</p>
                <p>Már ismeri őket a Váci-utca sétáló népe is. A királyfi ifjú nejével együtt
                    szívesen belevegyül a korzózó közönség körébe. De maradhat-e fölismeretlenül oly
                    ritkaszép emberpár, mint ez a kettő! Magasra szökött virágai a testi
                    kiválasztódásnak, így csak királyi ágyból származók tudnak imbolyogni az utcán,
                    nemes, szinte párducos lépésekkel. Azonkívül a trónok fényéből is hull rájuk
                    titokzatos sugárkéve. Az ámuló pesti polgár félisteneket lát bennük, földönjáró
                    csillagokat.</p>
                <p>Vastagbajszú, dorongbotos, megtermett emberek kísérik őket tisztes távolból, de
                    vizsla­tekintettel. Detektívek.</p>
                <p>Rudolf 1882-ben mint az «Osztrák-magyar monarchia írásban és képben» című
                    vállalkozás védnöke érkezik Pestre. Ez a nagy mű a monarchia erejét, gazdagságát
                    akarja a világ elé tárni. A hallatlan ipari fejlődéssel együtt jár az egész
                    világon, hogy a reklám búgó szirénáit kell meg­szólaltatni a virágzó versenyben.
                    Már országokat is kezdenek hirdetni, mert az országok is némely tekintetben
                    gazdasági vállalkozások, hitelképesek vagy a bizalmatlanság fekete­könyvébe
                    vannak beírva.</p>
                <p>Jókai, akit a mű magyar részének szerkesztésére kér föl Rudolf trónörökös, talán
                    először érzi az új idők hatalmas turbinaszelét. Van valami Tatrangi Dávid
                    álmainak megvalósulásából ebben a sajtóvállalatban, amelynek élére a trón
                    örököse áll.</p>
                <p>A költő tudja, hogy igen nagy és nehéz föladat vár rá. A műnek ki kell
                    domborítania a Monarchia nevű cégnek minden előnyét és a bécsi központban megvan
                    az a természetszerű törekvés, hogy a céget kifelé egységesnek tüntessék föl.
                    Ezzel szemben a magyar álláspont az, hogy két teljesen különböző, önálló cégről
                    van szó, amelynek csak a feje közös, Magyarország nem fiókja a bécsi központnak.
                    Hogyan fogja ezt az elengedhetetlen magyar álláspontot Bécs titkos és sötét
                    hatalmaival szemben megvédeni a szelíd, lantoslelkű költő, aki ritkán mutatott
                    valami nagy ellentállóerőt erősebb akaratokkal szemben?</p>
                <p>A költőnek hírneve, politikai és féligmeddig írói becsülete sohase forgott
                    annyira kockán, mint amikor ezt a fényes, de veszedelmes szerkesztői állást
                    elfoglalta.</p>
                <p>Rudolf...</p>
                <p>A legbecsületesebb, de legridegebb katonának a fia. Milyennek fog kigubózni a
                    vele való szoro­sabb, emberi érintkezésben?</p>
                <p>És a költő álmélkodva látja, hogy aggodalmában, várakozásában a lehető
                    legszerencsésebben csalódott.</p>
                <p>Nemcsak testileg, de lelkileg szép fiatalember áll előtte. Véréből minduntalan
                    előtör a bajor királyi család művészetkedvelő hajlama. Fizikuma az apjáé, lelke
                    az anyjáé. Az élet zenitjén álló, élvezni vágyó, aranyos szivű, kissé könnyelmű
                    világfi. A modora természetes, póz­mentes, elragadó. Valóságos bohém a
                    trónon.</p>
                <p>És a költő úgy megszereti ezt a testileg és szellemileg kiváló fiatalembert,
                    mintha édes fia volna. Akik a költőt ismerik, tudják, hogy ez nem túlzás
                    nála.</p>
                <p>A királyfi is érzi és viszonozza azt a szinte önzetlen jóságot, amely az öreg
                    költőből feléje árad. Mindenben a költőnek ad igazat és a maga könnyű, játszi
                    modorával hárítja el a magyar szerkesztő útjából az akadályokat, hogy a magyar
                    álláspont száz százalékig diadalmas­kod­hassék Bécsben.</p>
                <p>A királyfi emberismerete, emberekkel való elbűvölő, szellemes bánásmódja, gyors
                    és kész, sőt mindig helyes ítélkezései lassankint azt a meggyőződést keltik a
                    költőben, hogy a Habsburgok ősi trónjára egy nagyszellemű ember fog kerülni,
                    talán II. Józsefnél is különb...</p>
                <p>És magyar szivében valami boldog sejtelem kezd megfoganni, hogy ez a királyfi
                    lesz az, aki Magyarországnak meg fogja adni azt a napsugaras helyet, amely
                    megilleti és amelyet oly sokáig megvontak tőle. Most már minden életkedvét,
                    reményét a jövőnek ebbe az emberébe fekteti. Benne látja élete céljának
                    megkoronázását.</p>
                <p>Olykor azonban sötét aggodalom fogja el. A szerkesztőségi ülések az «Angol
                    királynő» külön­termében pezsgő és cigány mellett végződnek. Itt aztán lehull a
                    főhercegi hüvely utolsó foszlánya is erről az életkedvtől duzzadó
                    fiatalemberről, aki szinte beleveti magát a bús vagy szilaj magyar hangok és
                    temperamentumok áradatába. Valami fékezhetetlen, nyugtalanító vonás bujkál ebben
                    a nagyrahivatott emberben. Mintha tragikumot hordozna magában. A trón a modern
                    világban valamennyi szabályszerűség legfelsőbb foglalata, legmagasabb
                    kifejezése: van-e ott helye a csapongó, a normálist meghaladó
                    temperamentumnak?</p>
                <p>A költő magában hordozza, senkinek el nem árulja aggodalmait, hiszen rajongva
                    szereti Rudolfot. És a költő szeretete mint valami igazi és ritka drágakő fénye
                    sugárzik szét az ország­ban. Rajongói támadnak a karcsú királyfinak, nők
                    álmodoznak szőke és kékszemű mosolyáról. A költő magyar mithoszt teremt
                    Rezsőtrónörökös körül és a Kárpátoktól az Adriáig zeng a Rezső név - a költő
                    magyarosította meg - és terjed palotáktól kunyhókig a remény: ez a jövő embere a
                    mi emberünk...</p>
                <p> </p>
            </div>
            <div type="chapter">
                <head>XXII. Szaporodnak a fejfák.</head>
                <p>Örökös változás az élet, élősejtek mozgásához hasonlóan sejtek jönnek, sejtek
                    mennek benne. És aki sokáig él, egyszerre csak azt veszi észre, hogy több
                    ismerős fejfát talál a temetőben, mint ismerős arcot az életben.</p>
                <p>1886 november huszadikán hirtelenül és váratlanul, rövid betegség után meghalt
                    Laborfalvy Róza.</p>
                <p>Fényből és árnyból álló, éppenséggel nem köznapi alakja végigkísérte a költőt
                    élete legna­gyobb és legszebb részén át. A halál most megszépíti, megdicsőíti
                    nemes vonásait, amelyeket néha ridegeknek és keményeknek láttunk. A költő
                    azonban sohase panaszkodott, még négy­szemközt sem és azt a hitet keltette a
                    korabeli szemlélőkben, hogy szinte élettani szükséglet volt számára az a
                    keménység, amely a nála hiányzó külső energiát pótolta.</p>
                <p>A lángész szórakozott, ellentállás nélkül való, az élettel szemben túlengedékeny,
                    túlságos lágy egyéniségét, mint valami ritka és csodás növényt, ennek az
                    asszonynak a keménysége vette körül védőabronccsal.</p>
                <p>Maga a költő megrendülve, szinte megsemmisülve állt a hant előtt, amely leghívebb
                    társát el­rabolta.</p>
                <p>Utazás egy sírdomb körül...</p>
                <p>Szinte már nem is gyászoló sirámként, hanem kellemetlen nyöszörgésként hatott az
                    emberekre a költőnek ez a «carmen lugubre»-je, ez a prózában is lendületes
                    zokogása.</p>
                <p>Fájdalma, amelyet nem értettek meg, a nevetségesség határát súrolta.</p>
                <p>Szerencsére ott volt mellette Laborfalvy Róza unokája, ama «harmadik Róza», aki a
                    stáció­utcai házban hajadon leánnyá nőtt fel.</p>
                <p>Ebben a korban Róza kisasszony már festőművésznő, Székely Bertalan tanítványa,
                    megjárta Münchent és Párist is. A tompa, béna gyászból ő emeli ki az öreg költőt
                    és viszi Münchenbe, Olaszországba, feledni, szórakozni...</p>
                <p>A következő év, 1887, szerencsére nem gyászt, hanem örömet vitt a költő házába.
                    Róza kis­asszonyt elvette feleségül Feszty Árpád, a festő. Az ősz költő élete
                    ezentúl ennek a fiatal művészpárnak életvidám, zajos, vendégszerető
                    környezetében telik le. Az új világot, amely egyre jobban szorítja ki a régit,
                    rajtuk és ismerőseiken keresztül ismeri meg a költő. Az ő lelke a mások
                    boldogságán talán jobban tud melegedni, mint a saját magáén. Csöndes, derüs
                    aggkor vár reá.</p>
                <p>Ekkor csap le hirtelen megint csontvázkezével a Végzet.</p>
                <p>1889 január harmincadikán érkezik Mayerlingből a hire Rudolf trónörökös hirtelen
                    és szeren­csétlen halálának.</p>
                <p>A költőt e hír a szó szoros értelmében a bunkó erejével éri. Mintha csakugyan
                    édes fiát vesz­tette volna el. Talán még többet is vesztett benne. Utolsó és
                    legszebb reményét.</p>
                <p>Akik az «Utazás egy sírdomb körül» panaszos hangjait fejcsóválva fogadták, most
                    egyenesen nevetségesnek találják a költő megrendülését.</p>
                <p>Vezércsillagom!...</p>
                <p>Ezen a szón mulat mindenki, aki tudja, hogy a halál fenségétől csak egy kis lépés
                    van a nevet­ségességig.</p>
                <p>Pedig ez a költő ura a szónak és nagy, benső reményének összeroppanását ki se
                    fejezhette volna szebb, mélyebb szóval, mint: «Vezércsillagom...»</p>
                <p>A kapucinusok bécsi sírboltjába talán nemcsak Jókai, hanem egy nemzet reménységét
                    temették el.</p>
                <p> És ez a végzetes esztendő még eggyel szaporította a fejfák számát. Május
                    negyedikén a költő testvernénje: Jókai Eszter, Vály Ferenc özvegye
                    hetvenhároméves korában elhunyt. Nagy csapás annak a szívnek, amelyhez a
                    testvérek közül Eszter állt a legközelebb.</p>
                <p>A költő ekkor hatvannégyéves.</p>
                <p> </p>
            </div>
            <div type="chapter">
                <head>XXIII. Száz kötet - Ezeregyéj.</head>
                <p>Mit tudnánk Bagdad városáról, Harun al Rasid királyról, Dzsáfár fővezérről, ha
                    Seherezáde mesélő ajkáról nem hallanók újra meg újra történetüket, amelyet
                    olvasni fognak az utánunk jövők is, míg ember él a földön.</p>
                <p>Mialatt a magyar Seherezáde életének regényét írtuk és a benne szereplő Harun al
                    Rasidokat, Dzsáfárokat, minisztereket, kalmárokat, öszvérhajcsárokat
                    felvonultattuk, előre láttuk, hogy egyszer elérünk a történet végére. Az
                    ezeregyéji Seherezáde végül is boldog nagyanya lett és meséivel, amelyekből soha
                    ki nem apadt, be lehetett volna tarka szőnyegként borítani Bagdad valamennyi
                    utcáját. Szép mesék szép vége: de az Ezeregyéjszaka betütengerében csak néhány
                    sor szól erről a végső kifejlésről.</p>
                <p>A magyar Seherezáde regényének a végét nem lehet néhány sorban elmondani. Élete
                    fonalát nemcsak azért nyujtották meg a párkák, hogy fantáziája bőségszarujából
                    még sok mese szü­lessék, hanem azért is, hogy megismerje az aggkor minden
                    dicsőségét és minden keserűségét.</p>
                <p>Gondoljuk el, hogy Seherezáde palotája elé felvonult Bagdad egész népe, a
                    királytól az utolsó öszvérhajcsárig az egész ország lerakta eléje tisztelete és
                    szeretete adóját.</p>
                <p>De a dicsőségnek van «fonákja» is, a másik oldala, amelyről a bagdadi krónikák
                    nem emlékez­nek meg. A mesélő királyné országos ünneplését - mint a világon
                    minden ünneplést - emberi hiúságok és ostobaságok ünneprontó mellékzörejei,
                    disszonáns hangjai is kísérhették.</p>
                <p>És gondoljuk el, hogy a mesélő királyné élete alkonyán rajtafelejtette még mindig
                    lángoló szemét egy ifjú pásztoron és miatta megfeledkezett arról, hogy ő a
                    királyné, sőt hogy már életében szobor és elhagyta - talapzatát.</p>
                <p>Seherezáde királynéról nem jegyzett föl ilyesmit a krónika, boldog vége tehát -
                    néhány sor.</p>
                <p>De a magyar Seherezáde...</p>
                <p>Folytassuk tehát a regényt.</p>
                <p> A bagdadiak - azaz hogy ama hosszúkezű Ali miniszterei és egyéb szolgái - végre
                    is ráeszmél­tek arra, hogy Seherezáde már ötven év óta mesél és meséi, ha
                    könyvekbe foglalják őket, akkora oszlopot alkotnának, hogy a Lánchíd leszakadna
                    alatta.</p>
                <p>A magyar Seherezáde ötven év alatt - száz kötetet írt.</p>
                <p>Száz kötet: szoboralapzat, amelyre valaki már életében ráállhat.</p>
                <p>És micsoda száz kötet!</p>
                <p>Életének hatvanadik éve felé és jóval azon túl még a következő műveket alkotta:
                    Szeretve mind a vérpadig.- Mire megvénülünk.- A lőcsei fehér asszony.- A
                    lélekidomár.- Lenczi fráter.- Aki a szivét a homlokán hordja.- A tengerszemű
                    hölgy.- Gazdag szegények...</p>
                <p>Ez a csodálatos termékenység, amely, mint valami nemes tokaji tőke, késő ősszel
                    is dús, édes fürtöket terem, leborulásra késztette a bagdadi kalifától az utolsó
                    papucsfoltozó vargáig a magyar népet.</p>
                <p>1894 január ötödikén és hatodikán ünnepelte az ország a magyar Seherezáde
                    ötvenedik mesé­lő évét és száz mesekötetét. Az első napon a magyar hölgyek adták
                    át hatalmas szőnyegüket, amelyet az ország valamennyi vármegyéjének legszebb
                    ujjai alkottak. Este a Nemzeti Szín­ház­ban ünnepi előadásban került színre a
                    «Szigetvári vértanuk», a Népszínházban pedig a «Cigánybáró» Strauss János
                    zenéjével.</p>
                <p>Az ünnepség második napján délelőtt díszülés volt a Vigadóban. Az ünnep fényét
                    emelte az első igazán liberális kormány jelenléte, Wekerle Sándorral az élén. A
                    kormány nevében Csáky Albin gróf beszélt: ez a remek felvidéki mágnás, aki pápai
                    grófból - az egyházpolitikai refor­mok kultuszminisztere lett. Szilágyi Dezső,
                    akit ebben a korban «cséplőgép»-nek neveztek, meghatottan, könnyes szemmel
                    hallgatott, hiszen itt nem volt szerepe: nem csepülhetett, nem vághatott le
                    senkit. Az országos bizottság nevében elnöke, Eötvös Lóránd báró, a világhirű
                    magyar fizikus mondta a hódoló beszédet és ő volt az, aki négy fal és négy szem
                    közt át­nyujtotta az ünnepeltnek a «nemzeti ajándék»-ot: a százezer forintról
                    szóló takarékpénztári csekket, amelyet a nemzet apraja-nagyja adott össze.</p>
                <p>A jubilánsnak szerencséje volt abban, hogy népszerű kormány ünnepelhette őt -
                    néhány hónappal később a Lloyd-klub arra a csodára ébredt életében először, hogy
                    fáklyásmenet vonult ablakai alá - és még nagyobb szerencséje volt a jubilánsnak
                    abban, hogy a sors hatvan­kilencéves korában vasegészséggel áldotta meg. Állva
                    hallgatta végig az üdvözleteket és állva felelgetett órák hosszat az eléje
                    vonuló testületek, egyesületek, hódoló küldöttségek szónokai­nak.</p>
                <p>Ugyanaznap este a Vigadóban fogadóest volt, ahol a költő mindenkivel kezet
                    szorított: száz meg száz kézzel, amelyek az egész ország hódolatát képviselték.
                    Utána a fáradhatatlan aggastyán még a tiszteletére rendezett operai bálon is
                    megjelent.</p>
                <p> A jubileum gobelinjének másik oldalán meg kell látnunk a szomorúan nevetséges
                    szálakat is.</p>
                <p>A jubiláns ötvenévi fáradhatatlan alkotás és száz kötet után is - szomorúan be
                    kell vallani - rá volt szorulva a százezerforintra, sőt az egész jubileumnak ez
                    volt a kiinduló ötlete. Kis nem­zetek aprópénzzel fizetnek halhatatlanjaiknak.
                    És a költő valami fejedelmi szemérmetességgel igyekezett ezt a százezer forintot
                    elleplezni: talán röstelte, hogy egy szegény nemzet nem adhat még nagyobb
                    ajándékot fiának.</p>
                <p>De ez az összeg legjobbkor jött és elég tekintélyes volt, úgyhogy legalább élete
                    végén mente­sítette a költőt a gondoktól. Most már nyugodtabban élhetett és
                    írhatott Bajza-utcai villájában.</p>
                <p>A gobelin fonákjához tartozik az is, hogy a költő valami egészen rendkívüli meleg
                    levelet várt a legfelső helyről, de kiderült, hogy Ali kezei nem elég hosszúak
                    ahhoz, hogy túlnyúljanak az udvari etikett formaságain.</p>
                <p>Még egy másik tűszúrás is érte a jubilánst. A képviselőház elé törvényjavaslatot
                    terjesztettek, hogy a Ház fizessen elő a «nemzeti díszkiadás» száz sorozatára,
                    de az ellenzék elgáncsolta ezt a javaslatot.</p>
                <p> Az aggkor zuhanását ki tudná feltartóztatni? Az idő csodálatos zsarnok,
                    letérdelésre kény­szeríti még a lángelmét is. Napoleont a waterlooi síkon arra a
                    szörnyű tudatra ébreszti, hogy elméje megrokkant és nem vette figyelembe a
                    legfontosabb körülményt, amely aztán bukását is okozta.</p>
                <p>Hetvenegyéves korában, nem is két egész évvel jubileuma után, a millenáris
                    esztendő ünnep­ségei után Jókai arra riadt föl, hogy - politikai rokkant. A
                    hires Bánffy-féle erőszakos válasz­táson, amikor úgynevezett «lehengerlő»
                    többséggel jött be a kormány, Jókai mandátum nélkül maradt. A macskabajuszú
                    miniszterelnök - aki egyébként a régi szabadelvű világ legérdeme­sebb emberei
                    közé tartozott - elkövette azt a nem menthető hibát, hogy az érzékeny lelkű
                    költőt kitette a biztos bukás veszedelmének. A legkurucabb ellenzéki kerületben
                    jelöltette.</p>
                <p>Ez hihetetlen elkeseredéssel töltötte el a magyar Seherezádét. A szó szoros
                    értelmében lesuj­totta őt ez a csapás: «Én pedig nyertem politikai pályám lefutó
                    csillaga számára egy fényes végfelrobbanást, ahelyett, hogy az megfeketedve
                    hullott volna le a tengerbe».</p>
                <p>Még ekkor nem sejtette, hogy a meteor még nem robbant föl, hanem csak feketedik
                    és még feketébb is lesz.</p>
                <p>Politikai sebeit gyorsan behegesztette a királyi kéz: már a következő, 1897-ik év
                    elején a fő­rendiház tagjává nevezték ki és a «Pro litteris et artibus»
                    rendjellel tüntették ki.</p>
                <p>De van-e királyi kéz, amely be tudná hegeszteni azt a sebet, amelyet az idő üt a
                    leghatalma­sabb géniuszon is? A lángelme is arra ébred egy nap, hogy... minden
                    mulandó. A századvég, a «fin de siècle», ahogy akkor nevezték, meghozta Zola
                    naturalizmusát. Az ifjak szépnek kezdik tekinteni, amit apáik addig rútnak
                    éreztek. Minden eszme mintegy megfordul saját tengelye körül és ellenkező
                    oldalát mutatja. Tatrangi Dávid tudott előre látni évszázadok ködébe, de az
                    elkövetkező, közeli évtizedek homályban maradtak előtte.</p>
                <p>A költő ámul-bámul. Nem érti már egészen ezt az új világot. Csupa hódolat vele
                    szemben min­denki, de a háta mögött «kinevetik». «Megöregedett. Kiírta magát» -
                    csiripolják a tojásaik­ból imént kikelt verébfiókák, akik nevetgélve bírálják -
                    a fáradt királysast.</p>
                <p>A századnak, Jókai századának alkonyán vagyunk.</p>
                <p> </p>
            </div>
            <div type="chapter">
                <head>XXIV. A rózsák atyja.</head>
                <p>Fönmaradt egy svábhegyi fénykép: rózsaszüret kellős közepén egy bölcs aggastyán
                    szelíd, mosolygó arca. Még a hires ásósvégű kampósbotja is vele van, ezzel
                    gyomlált, hernyót irtott és ezzel készült bevonulni a halhatatlanságba - a
                    rózsák atyja.</p>
                <p>Ki tud szebb rózsákat tenyészteni? Ki tud szebb rózsaregéket mondani? Ez a
                    halvány eper­szinű rózsa egyenes utódja azoknak, amelyek Napoleon felesége,
                    Joséphine császárné számára nyíltak és illatoztak Malmaisonban. Ez a másik a
                    hires Maréchal Niel. A harmadik talán Sirászból került a Svábhegyre és illatából
                    Firduszit lehet érezni.</p>
                <p>Az égen bárányfelhők ünnepi menete - áll. Az egész olyan, mint valami hazatérő
                    nyáj, de nem jut előbbre. Ki látott már bárányfelhőt vonulni? Ez a könnyed,
                    pihés felhőkép az ő életét jelképezi. Érhetik-e még meglepetések?</p>
                <p>Hiszen mindenben része volt, kijutott neki a jóból és rosszból is. Ha az öreg
                    bölcsek nyugal­mával szemlét tart élete fölött, el kell ismernie, hogy a sors
                    inkább jó volt hozzá, mint rossz. Nem mindenkinek jut osztályrészül az ő
                    ragyogó, dicsőséggel teljes ifjúsága, eredményekben gazdag férfikora és
                    kiegyensúlyozott, gondoktól mentes öregsége. Hiszen épp azzal vádolják, hogy nem
                    ismerte meg soha az élet legmélyebb, legszörnyűbb válságait és költészete olyan,
                    mint a rózsa, amelyet a legművészibb tenyésztői fogásokkal se lehet - egészen
                    feketévé változ­tatni. Pedig sok kertész képzeletét izgatta, mint épp tőle
                    tudjuk, a bakacsinfekete, bársonyos rózsa problémája.</p>
                <p>Nem, nem; béke és csend vár rá - élete őszén feléje mosolyognak szőlőkertjéből a
                    sötét rózsa­szinű bakator, a fekete kadarka, a fehér góhér, a rózsaszinű
                    muskotály és fehér furmint. Pomo­lógusok dicsérik gyümölcsfáit és ampelológusok
                    a bortermő tőkéit, mint ahogy kritikusok magasztalják regényeit. Már nem divat
                    Jókait gáncsolni és a régi ellenségén, Gyulai Pálon csaknem rajtaragad a
                    gúnynév: «a kritikus béka». A fiatalok «atyamesterüknek» nevezgetik a rózsák és
                    legszebb regények atyját.</p>
                <p>Már életében elérte azt a dicsőséget, amely rajongó ifjakat nekifeszít a
                    leghálátlanabb, leg­küzdelmesebb pályának és amelyet oly kevesen érnek el.
                    Történelmi festményeken, amik az ezeréves Magyarország dicsőségét hirdetik, nem
                    hiányozhatik annak az arca, aki nemzete multját a legszebb mesékben tárta föl.
                    Utcákat neveznek el róla országszerte, sőt a legnagyobb népszerűség groteszk
                    jutalmaként borbélyműhelyek címtábláin megjelenik ápolt bajusza, szakálla és -
                    parókája.</p>
                <p>Mit kívánhat még?</p>
                <p>Saját úri lakában tágas, előkelő lakosztálya van, ahol senki se zavarja. A
                    kandallóban tűz ropog. Emlékekben gazdag tárgyak közt a kényelmes íróasztalon ki
                    van készítve a sima fehér papír, jó toll és lila tinta, mint Laborfalvy Róza
                    korában.</p>
                <p>Ha kedve tartja, lemehet a földszintre, hol Fesztyék vendégei ünnepnek érzik,
                    mikor köztük megjelenik. Ha únja a vendégeskedést és mégis beszélgetni akar egy
                    drága, őszinte kis lélek­kel, akkor fölhozathatja «unokáját», a pici Feszty
                    Masát.</p>
                <p>Ha elúnja a fővárost, Balatonfüredre menekülhet. Ha idegen nyelv zengésére, más
                    tájak vará­zsára vágyik, elutazhat Itáliába vagy akár a Spitzbergákra. (Hiszen
                    oly olcsó akkor az utazás!)</p>
                <p>Vándorfelhők jönnek-mennek a világ négy tájékáról a világ négy tájéka felé. De
                    van-e hely, ahová még nem jutott el képzelőereje? Mondja el ezt ő maga a saját
                    szavaival:</p>
                <p>«A régi Magyarországot bejárta a fantáziám a Kárpátokon kezdve, a Székelyföldön,
                    a magyar tengerparton, a pusztákon, mocsarakon, a várakon keresztül a bányákig
                    és a névtelen Duna­szigetig s aztán átszáguldozta a kerek földet: elbeszéléseim
                    játszanak a tengereken és azok szigetein, Észak- és Délamerikában, a régi és új
                    Egyiptomban, a cézárok Rómájában s a forra­dalmi Rómában, Párisban, Londonban,
                    Szentpéterváron (itt különös előszeretettel), Lengyel­országban; aztán az orosz
                    sivatagokon, Szibériában, Kamcsatkában. Törökország története, Kelet meséi,
                    Sztambul nagy tért foglalnak el regényeimben, hozzájárul a Krím, a Kaukázus;
                    továbbá Perzsia, Palmyra, Afghanisztán, Chína, az Amur-vidék. Ázsia pompás
                    városai, majd Szíria, a régi Palesztina; visszatérett Szicília, az egész olasz
                    paradicsom, Raguza, Bosznia; az­után Poroszország, megállapodva a régi Bécsben.
                    Azonkívül még szárnyára eresztve uratlan, léttelen régiókba; az elsüllyedt
                    világrészekbe, Óceániába, az eltemetett Leaotungba, a hozzá­járulhatatlan északi
                    pólus alá, s a jövő század álomországába, sőt a pliocene özönvízelőtti
                    világába.»</p>
                <p> Mi az, ahová még nem jutott el?</p>
                <p> </p>
            </div>
            <div type="chapter">
                <head>XXV. Öreg ember - nem vén ember.</head>
                <p>1898-ban a «Magyar Hírlap»-ban folytatásokban jelenik meg Jókai regénye: Öreg
                    ember nem vén ember. Leghűségesebb olvasótábora mohón falja, magyarázza, vitatja
                    ezt a művét, amely­nek a címe is már oly vigasztaló annak, akinek «a tél dere
                    már belepé» fejét.</p>
                <p>A leghűségesebb tábora: vele együtt öregedett meg. Kedvencük ismét célba találta
                    azt a témát, amely az embereket nemi, faji és valláskülönbség nélkül érdekli
                    bizonyos korhatáron túl.</p>
                <p>Szabad-e a szívnek fiatalnak maradnia, ha a test már elvirult, megöregedett?</p>
                <p>Hugo Victor előrehaladottabb korában megírta a «L’art d’être grand pére»-t. Mily
                    nagy művé­szet nagyapává lenni! Ehhez a bölcs rezignációja kell. Megalkuvás,
                    belenyugvás a változtatha­tatlanba.</p>
                <p>A hetvenhároméves Jókai, akinek a szive ifjú maradt, kesztyüt dob a
                    kérlelhetetlen Idő elé: «Öreg ember - nem vén ember!»</p>
                <p>Akik ismerik a «Politikai Divatok»-at, a «Negyven év visszhangjá»-t és egyéb
                    önéletrajzi regényeit, fölfigyelnek erre a műre... Mi lehet e mögött?</p>
                <p>És mialatt a serdülő fiatalság - Jókai örökké növekvő és el nem fogyó közönsége -
                    az ifjúsági könyvtárakból kölcsönvett «Kárpáthy Zoltán» olvasásában éli át első
                    szerelmi forróságait és csalódásait: azalatt deresedő szüleik az «Öreg ember -
                    nem vén ember» biztató ígéreteit isszák magukba.</p>
                <p>A nagy mesemondó, a nagy adakozó gondoskodik arról, hogy a petróleumlámpa sárga
                    fényé­ben (akkor még a legtöbb házban petróleum ég) mindenki megkapja a maga
                    esti mannáját.</p>
                <p>De honnan merítette az «Öreg ember - nem vén ember»-t? Mi késztette ennek a
                    megírására? Csak nem valami élmény?</p>
                <p>A világ még nem tud semmit.</p>
                <p> 1897 tavaszán egy nap Jókai Bajza-utcai lakásában egy fiatal, szerény és zavart
                    viselkedésű leány jelent meg. Pirulva, de nagy eltökéltséggel kérte a
                    «méltóságos urat», hogy hallgassa meg szavalatát. Hozzátette, hogy színésznő
                    szeretne lenni, tehetséget érez magában, de szülei szegények - apja Grosz Mór
                    gépész - és a színiiskolák tandíja nagyon drága. Ha azonban a méltóságos úr úgy
                    találja, hogy tehetsége pártolásra érdemes, legyen kegyes nagy befolyásával
                    kieszközölni, hogy Grosz Mór leánya, Nagy Bella tandíjmentesen készülhessen a
                    színésznői pályára.</p>
                <p>A «méltóságos úr» készségesen helyet foglal egy karosszékben és kegyesen int:
                    tessék valamit előadni.</p>
                <p>És a leány Arany János «Tetemrehívás»-át szavalja.</p>
                <p>A Bajza-utcai villa ablakán betűz a napsugár és egy fiatal, meleg, csengő hang
                    tölti meg az öreg ember magános szobáját.</p>
                <p>Ez a hang:... mily csodás emlékeket ébreszt! Egy nagy március tizenötödikének
                    zengő tragikai hangját. De van benne valami Noémi üdeségéből is, csak barnább,
                    szinesebb, exotikusabb. A «méltóságos úr» máris rabja ennek a hangnak, szinte
                    elbűvölten ugrik föl és megcsókolja a fiatal, tizennyolcéves leány homlokát.</p>
                <p>Akit a múzsa homlokon csókolt, annak joga van rá, hogy homlokon csókolja a múzsák
                    egy leányát.</p>
                <p>És ezt a homlokcsókot meleg kézszorítás, biztató igéretek kísérik. Az
                    «Aranyember», ha meg is öregedett, még mindig bőkezűen tud ajándékozni és szive
                    jóságának nincs határa.</p>
                <p>De lehet, hogy ha majd ez a fiatal leány távozik és lépéseinek zaja mindinkább
                    elvész a villa kavicsos útján, az öreg ember szépen meg fog feledkezni fogadalmi
                    ígéretéről. Elvégre ehhez is joga van.</p>
                <p>De nem... a hang még akkor is ottmarad a szobában, amikor a leány már messze jár.
                    Csodá­latos dolog, amikor olyan múló, illanó valami, mint a hang, makacs, el nem
                    kergethető és minden szilárd testnél szilárdabb valósággá válik.</p>
                <p>Jókai ettől fogva szinte atyai gondoskodásával kíséri Bellát. Bejuttatja az
                    Országos Színi Iskolába ösztöndíjas növendéknek. Bella nincs megelégedve az
                    intézet szellemével. Jókai ekkor a Rákosi Szidi színiiskolájába szerzi be
                    tandíjmentes helyre.</p>
                <p>Az intézet vizsgáján, ha Bella föllép, ott van a közönség sorában Jókai is.
                    Lehetetlen, hogy észre ne vegyék. A fiatal kritikusok, akiket az ilyen
                    színiiskolai vizsgálatokra kiküldenek, körülrajongják, mint a méhek, azt a
                    Jókait, akinek mézén nemrég éldegéltek az önképzőkör padjain.</p>
                <p>És az «atyamester» az ifjú kritikusok figyelmébe ajánlja Bellát... A sajtó kezdi
                    figyelni, fölfedezi a Rákosi Szidi-iskola tehetséges növendékét.</p>
                <p>Bella föllép az óbudai Kisfaludy-színkörben, aztán a Krecsányi Ignác kitünő
                    színvonalú Krisztinavárosi Nyári Színházában, mind a két helyen Jókai
                    darabjaiban, amelyeket kedvéért tűz ki az előzékeny színigazgató.</p>
                <p>És akik olvasták az «Öreg ember - nem vén ember»-t, már kezdik sejteni, mi van e
                    regény mögött.</p>
                <p>Hirek szivárognak ki - a kotnyelesebb ujságok meg is írják - hogy Jókai...
                    vőlegény. Egy ifjú, tehetséges kezdő színésznőnek a vőlegénye.</p>
                <p>Aztán mintegy varázsszóra a hiresztelések, pletykák egyszerre elhallgatnak.</p>
                <p> A Bajza-utcában Jókai szűkebb családja, eddigi környezete természetesen
                    észreveszi azt, amiről már a pesti verebek is csiripelnek. Egy tekintélyes
                    kereskedelemügyi miniszter, aki Jókai unokahúgát vette el feleségül és egy
                    nagyhirű, közéleti szereplésű festőművész, aki Jókai fogadott leányát -
                    Laborfalvy Róza unokáját - vette el feleségül, tartoznak ehhez a szűkebb
                    Bajza-utcai családhoz.</p>
                <p>Politikai és művészi klubokban kíváncsi, fürkésző tekintetekkel, vagy nyíltan
                    indiszkrét kér­dé­sekkel találkoznak: «Mi van Jókaival?» Kitérő vagy rejtélyes
                    feleleteket adnak: «Éli világát!» vagy «Másodvirágzását érte meg».</p>
                <p>A család nyugtalan, ideges... Hiszen igaz, hogy Jókainak minden szabad, mert
                    akármit csinál, Jókai marad. És Goethe is szerelemre gyulladhatott hetvenkétéves
                    korában a tízenkilencéves Levetzow Ulrika iránt és csak környezete rábeszélésére
                    mondott le házassági tervéről. De egészen más az, ha az ember nem az
                    irodalomtörténetben, hanem az életben áll szemben az ilyen problémával.</p>
                <p>Egy francia kritikus mondja: «A közönség a költőknek csak azokat a szerelmi
                    kalandjaikat bocsátja meg, amelyeket haláluk után sok idő mulva leplez le egy
                    nyolcvanéves, gyermekes fecsegő.»</p>
                <p>A család tehát félti Jókai hírnevét, tekintélyét ettől a késői szerelemtől.</p>
                <p>És ott lebeg előttük Jókai kebelbarátjának, Munkácsy Mihálynak a sorsa. Élete
                    utolsó szaká­nak zavaros tettei arra bírták a nagy festő családját, hogy
                    Laufenauer tanárral, a kiváló magyar elmegyógyásszal figyeltették meg. A
                    diagnózis: tábesz volt és beigazolódott, mert Munkácsyn nemsokára kitörtek a
                    nyilvánvaló elmeháborodottság jelei. Munkácsy a Bajza-utcai villában Fesztyék
                    vendége volt, mialatt Laufenauer figyelte. Jókai tudott erről és valami különös
                    intuíció­­val, szinte előérzettel tiltakozott a megfigyelés gondolata ellen,
                    mintha már 1897 februárjában megsejtette volna, hogy ugyanaz a Laufenauer Károly
                    őt is meg fogja nemsokára titokban figyelni. «Bolondcsinálás» címmel többi közt
                    a következőket írta:</p>
                <p>«Leverő gondolat!</p>
                <p>«Hogy az embert a jó barátai, a kortársai, a pályatársai, a tanítványai nem azért
                    környékezik, hogy utazásában segédkezzenek, hogy víg asztalnál együtt
                    poharazzanak vele, hogy társal­gásukkal földerítsék; hanem megfigyelés végett,
                    hogy minő rigolyákat, minő furcsaságokat, minő rendellenességeket jegyezzenek
                    föl róla - egy későbbi diagnózis számára! Hogy az a doktor, aki nekem kedves jó
                    pajtásom, amikor szemembe mosolyog, azt vizsgálja, hogy nem tágult-e ki a
                    pupillám? Hogy az egész úri társaság, amely közé egy hires ember vendégül meg
                    van híva, mind (asszonya, férfia) nem más, mint titkos detektív, aki hízelgés
                    szavával csalja ki a gyanuba fogottból a terhelő nyilatkozatot, hogy azokat a
                    szintén vendég címén jelen levő őrültek-főorvosával közölje.</p>
                <p>«A jó barát pohárral kínál meg; ha kiiszod, deliriumos bolond vagy, ha ki nem
                    iszod, vino­phobos bolond vagy. A szép barátnő szivarkával kínál meg; ha
                    kiszívod, nikotinos bolond vagy, ha ki nem szívod, neuraszténiás bolond vagy. A
                    díszvacsorának az eredménye az, hogy másnap orvosi szakvizsgálat alá vesznek s a
                    nyert tünetekből kimondják, hogy okvetlenül bolondnak kell lenned.</p>
                <p>«De hiszen ezek a kórtünetek közösek mindenkivel, aki szellemi munkában fárad. Ha
                    ezek a jelenségek az őrültség szimptómái, akkor én száz művész- és írótársaim
                    közül kilencven­kilencre kisütöm, hogy bolond...»</p>
                <p>Aki ezt írta, természetesen nyomban észrevette, amikor őt is «ellenőrizték» és mi
                    sem termé­szetesebb, hogy megrettent és - menekülésre határozta el magát.</p>
                <p>1899 szeptember 16-án fölkereste Matuska budapesti alpolgármestert, a házasság
                    kihirdetése alól való fölmentését kérte, amit természetesen nem tagadhattak meg
                    tőle. Még ugyanazon a napon a hatodik kerületi anyakönyvi hivatalban a
                    Gyárutcában házasságot kötött Nagy Bellá­­val, aki akkor már a Vígszínház tagja
                    volt.</p>
                <p>Első házassága is csaknem ily viharos családi körülmények közt, hirtelen és
                    diszpenzációval történt.</p>
                <p>Néhány órával a polgári esketés után elutazott ifjú nejével, Nagy Bellával
                    Szicíliába.</p>
                <p> E házasság körül a maga idejében és azóta is sok tinta folyt és fog még folyni.
                    Hiszen Jókai neve túláradt az ország határain és külföldi ujságok is nagy
                    érdeklődéssel tárgyalták házassá­gát.</p>
                <p>A nagyság átka vagy varázsereje teszi, hogy a toll kénytelen áthágni azt a
                    tilalmat, amely abból áll, hogy egy ilyen házasság mintegy lezárja az aktát és
                    pontot tesz... Non liquet.</p>
                <p>Még élő emberek dolga is. Nincs még meg a kellő történelmi perspektíva, amelyből
                    nyugod­tan lehetne ítélni.</p>
                <p>És mégis érdekli az embereket. Mert épp Jókairól van szó. Az életírók nem
                    lehetnek struccok, akik homokba dugják fejüket. Még a regényíró lengébb,
                    felelőtlenebb tolla sem siklik el fölötte könnyen.</p>
                <p> Jókai hazajön Szicíliából és az Erzsébet-körút 44. számú házában levő bérelt
                    lakásába költö­zik ifjú nejével.</p>
                <p>Rendkívüli ember rendkívüli elhatározásának megítéléséhez más világ kellene, mint
                    a miénk: ahol gyakran a látszólagos igazság útja is hazugságokkal van
                    kikövezve.</p>
                <p>Jókai most szembe kerül a társadalom ezerféle hazugságával és babonájával. Hogy
                    az ezerarcú élet mire képes: csak most látja ez a javíthatatlan romantikus.</p>
                <p>Egy kéziratban maradt, el nem küldött leveléből kiderül, hogy özvegy Jókai Mór
                    úrnak cím­zés­sel kapott levelet és kifakad:</p>
                <p>«Kívül a levélborítékon (hogy a postások is mulassanak rajta) így címezel: Özv.
                    Jókai Mór úrnak.</p>
                <p>«Az is szokatlan, hogy férfi neve elé írják az özvegyet, aki nem a felesége nevét
                    viseli, hanem a magáét.</p>
                <p>«De ez esetben ez a címzés azt fejezi ki, hogy én nem élek törvényes házasságban
                    a felesé­gemmel, hanem csak concubinátusban.</p>
                <p>«Ha ezt egy bigott ultramontán grófné vágja a szemembe, azt mondom, nem tehet
                    róla, így tanították az apácák, meg a gyóntatók; de Te, akinek a férje első
                    előharcosa a szabad­elvűségnek, egy magyar miniszter neje, hogy bélyegezheted
                    meg a polgári házasságot?...»</p>
                <p>Egy más alkalommal Jókai halottak napján megkoszoruzza Laborfalvy Róza sírját és
                    felesége, aki elkísérte, szintén odatette Jókaié mellé a maga koszoruját. És ez
                    utóbbi koszoru szalagját valamivel később széttépve találják. Jókai bíróság
                    útján keres elégtételt és csak akkor áll el ettől a pörtől, amikor a szalag
                    eltépője bocsánatot kér tőle.</p>
                <p>Ki tudná elsorolni ama bántásokat, tűszúrásokat, amelyek ezentúl érték?</p>
                <p>Még a képviselőházban is, amelynek valaha lelke és dísze volt, megsértik.</p>
                <p>1901-ben végre elkészült a nagy mű, az «Osztrák-magyar monarchia írásban és
                    képben». Wlassics Gyula közoktatásügyi miniszter javaslatot terjesztett a
                    képviselőház elé, hogy Jókai élete végéig élvezhesse eddigi szerkesztői
                    fizetését.</p>
                <p>Ekkor Madarász József ellenzéki képviselő szólal föl és pattogó, éles hangon
                    kezdi:</p>
                <p>- Én a megnevezett Jókai Mórt hazám ellen vétkes egyénnek esmérem...</p>
                <p>Igaz, hogy Madarász tovább nem folytathatta, mert lehurrogták: az is igaz, hogy
                    Madarász József mintegy vérbosszut akart állni azon a Jókain, aki 1849-ben
                    lehetetlenné tette Madarász Lászlót, a «gyémántos miniszter»-t; de hogy
                    egyáltalán ez a mondat elhangozhatott a magyar képviselőházban, a politikai
                    szenvedélyek kórtörténetéhez tartozik.</p>
                <p>És épp az ily támadások után érzi Jókai úgy, mintha a világ azon az állásponton
                    volna vele szemben, «hogy ezt a lágylelkű bolondot szabad bántani, gyalázni, nem
                    érzi az azt».</p>
                <p> És mennél több támadás éri, annál hevesebben és elkeseredettebben harcol azért a
                    nőért, akitől - mint érzi - nem tudja elfordítani a többé-kevésbé mérges
                    nyílvesszőket.</p>
                <p>Rajongó mondatait, amelyekkel prózában vagy versben, magánleveleiben vagy
                    interjúkban fölmagasztalja felesége erényeit, kiválóságait, egytől-egyig az a
                    törekvés, az a szellem lengi át, hogy megvédje azt, akinek egyetlen bűne az,
                    hogy hozzája szegődött.</p>
                <p>Bűn-e ez?</p>
                <p>Nem bizonyos fokig áldozat, kockázat, martirium-e?</p>
                <p>Akik a női lélekben oly mélyen olvastak, mint Jókai, tudhatta ezt és a maga nagy
                    lelkével min­­denkép kárpótolni akarta azt, aki sorsát egy dicsőségre
                    kárhoztatott emberéhez fűzte.</p>
                <p>Vidéki turnéra kíséri feleségét. De már az első állomáson, Pozsonyban olyasmi
                    történik, ami végét szakította a körútnak: a színházban tüntettek Nagy Bella
                    ellen.</p>
                <p> És nem akadt senki a huszadik századnak ez első éveiben, aki így szólt
                    volna:</p>
                <p>«Nem a legszebb Jókai-regény ez, mert a leglehetetlenebb?</p>
                <p>«Az ő gazdag képzelőereje, meséinek ezeregyéji szinessége nem itt ível a
                    legmerészebben?</p>
                <p>«Ó, emberek, halljátok: Seherezáde mesél: ,Öreg ember nem vén ember’».</p>
                <p> A szabadelvű klubba nem jár föl... Tisza Kálmán már a temetőben porlik.</p>
                <p>A főrendiház «kriptájába» babonás félelemből nem teszi be a lábát.</p>
                <p>A társaságot is kerüli, csak néhány meghitt, jó emberével érintkezik.</p>
                <p>Nyáron a Svábhegy vagy Balatonfüred, télen az Adria vagy a Riviera, az édes
                    Olaszország a tanyája. Sok napsugár, sok természeti szépség és lehetőleg kevés
                    ember: erre rendezkedik be.</p>
                <p>Korán kel most is, mint egész életén át (és ebben Ferenc Józsefével rokon az
                    életrendje), ter­mészetesen korán fekszik is le. A megszokott munkaórái még
                    mindig íróasztalánál találják. Csodálatos munkakedv, szinte vállalkozószellem
                    szállja meg: ezer terv fordul meg agyában, mindúntalan lapoz és keresgél hires
                    noteszkönyvei kincsesbányájában, amelyben évtizedek hosszú során át halmozta föl
                    a megírnivaló témáit, jegyzeteit... Néhány odavetett szóban egész Jókai-világ
                    tárul elénk; ami hasonlatos ahhoz a mesebeli képhez, amelyen «Csipkerózsika» és
                    környezete alussza elvarázsolt álmát és várja a bűvös szót, a varázslómester
                    fölszabadító igéjét, amelyre majd az óra ingája megindul és ez az egész
                    megdermedt mesevilág életrekel.</p>
                <p>De a varázslómester már érzi az Idő boszorkányának ellenvarázslatát, már
                    nehezebben tudja életrekelteni az alvó meséket. Az aggkor gyakori bántalmai
                    lepik meg, az az állapot, amelyben hálát ad az ember Istenének minden napért,
                    amelyet egészségesen töltött. A toll gyakran kiesik az alkotó ujjai közül: a
                    bátor, ifjúi kezdeményezésből így lesz mind gyakrabban aggkori töredék.</p>
                <p>De azért életének e sír felé hajló őszén is nyílnak kései, néha bátortalan, néha
                    színpompás, meglepő üde virágai. Élete végső szakának műveit soroljuk itt el,
                    amelyeket házassága óta alkotott: Ahol a pénz nem Istencímű regénye, amely az
                    Orth János-legendát dolgozza föl, A mi lengyelünkcímű elbeszélése, A férj
                    kabátjacímű novellája (az utolsó, amely megjelent életében), A börtön
                    virágaicímű regénye, amelyet 1904 tavaszán fejezett be Nizzában. (Ha­gyatékában
                    utóbb egy Napimádó vagyokcímű költeményt és egy töredéknek maradt balladát: A
                    cyclops megnősültcímmel találtak, valamint két megkezdett művét: A világ
                    teremtéseés Grammatica viva. Ezek voltak utolsó munkái.</p>
                <p> Az új század eleje meghozta a modern sajtó csodálatos föllendülését. Jules Janin
                    találmánya, az előfizetőkre alapított napilap a technika minden vívmányát
                    szolgálatába állította: a sajtó nagyhatalom lett. És azok az ujságírók, akik már
                    a hatalmas nyomdai gépek, telefon, éjjeli szerkesztőségek levegőjében nőttek
                    föl, a «Hon», az «Üstökös», a «Nemzet» alapítóját mint pályájuk «atyamesterét»
                    tisztelték valami szavakkal ki sem fejezhető szeretettel és hódolattal. Mikszáth
                    Kálmán, Bródy Sándor, Gárdonyi Géza és mások, a sajtóval egybeolvadt modern
                    irodalom képviselői szinte fiui meleg érzéssel közeledtek Jókai epochalis alakja
                    felé. Az egész kar szeretetének külső kifejezése és jelképe volt az a
                    Jókai-serleg, amelyet az Újságírók Egye­sülete alapított és amelyhez ezentúl
                    minden év március tizenötödikének szabadsajtó-ünnepe fűződik.</p>
                <p> Jókai élete e szakának talán legszebb eseménye párisi látogatásavolt. Az
                    1900-iki világkiállí­tásra érkezett június hónapban a francia fővárosba. A
                    kiállítás magyar részén a Jókai-szobavárta, amely a költőre vonatkozó emlékeket
                    tárta a világ elé. Ez is oly dicsőség, amelyen magyar írónak előtte nem volt
                    része. A nagy magyar regényírót a párisi írók egyesülete fogad­ta és ünnepelte.
                    Az új század irodalmának és művészetének legkiválóbb képviselői emelték Jókai
                    ünneplésének fényét. «Magam körül egy egész zodiákusát láttam a legfényesebb
                    csillagoknak»- mondta Jókai. A «zodiakus» kiemelkedő nevei pedig ezek voltak:
                    Anatole France, Hérédia, a költő, Jules Claretie, Gaston Deschamps, Paul
                    Hervieu, Henry Lavedan, André Theuriet, Catulle Mendès, Robert Fleury,
                    Mounet-Sully, Leon Bourgeois, Yves Guyot, Henri Fouquierés mások...</p>
                <p> </p>
            </div>
            <div type="chapter">
                <head>XXVI. A fény kilobban.</head>
                <p>Az azúr partról, Nizza pálmái közül sietett haza napkeletre, hogy zsendülő
                    tavaszban utolszor lássa azt az országot, ahol minden lomb susogása, minden
                    szellő zizegése, minden szív dobogása ismerősen köszöntötte.</p>
                <p>1904 április 17-én indult el Nizzából feleségével és Nagy Bella családjával, de
                    csak Fiuméig jutottak. Magyarországon megállt valamennyi vonat. Az első nagy
                    vasuti sztrájk tört ki. Sztrájk... egy más idő szele, a vasé és a villanyé! Öt
                    napig vesztegelt Jókai a fiumei móló mellett és nézte ablakából az adriai bóra
                    dühöngését.</p>
                <p>Meghűlve érkezett haza Erzsébet-körúti lakására, de még néhány napig kijárt.
                    Május másodi­kán láza támadt, ágyba feküdt. Korányi Frigyes orvostanár
                    tüdőgyulladást állapított meg anyolcvanéves aggastyánnál.</p>
                <p>Május ötödikén következett el a végzetes nap.Reggel, amikor fölkelt, még derüs
                    kedvű volt ésígy szólt a feleségéhez, aki az ágya mellett ült:</p>
                <p>- Édes Bellácskám, szépen kérlek, keresd csakelő a könyvszekrényemből a «Lőcsei
                    fehér asszonyt»-t.</p>
                <p>- Minek az neked most, édesem?</p>
                <p>- Ej, hát nem emlékszel, hogy még Nizzában megígértem, hogy dramatizálni fogom a
                    Nép­színház számára.</p>
                <p>- Ugyan, de csak nem most?... Gyönge vagyte most erre.</p>
                <p>- Ha úgy gondolod, akkor máskorra hagyom.</p>
                <p>Napközben oly étvágya támadt, hogy hal- vagy rákpástétomot kért és főként
                    kenyeret, amit nagyon szeretett, de csak betegeknek való táplálékotkapott.</p>
                <p>Hat órakor háziorvosával, Stricker doktorralbeszélgetett és a beszélgetést így
                    végezte:</p>
                <p>- Most befordulok, aludni fogok.</p>
                <p>Este nyolc órakor Korányi tanár megvizsgáltaJókait és megállapította, hogy
                    tüdőgyulladásá­hozmellhártyalob is járult. A felesége megkérdeztetőle:</p>
                <p>- Szereted a friss levegőt? Kinyissam az ablakot?</p>
                <p>- Én senkit és semmit a világon nem szeretek, csak téged...</p>
                <p>Nemsokára beállt az agónia.</p>
                <p>Este kilenc óra húsz perckor szünt meg örökreszive dobogása.</p>
                <p> A mécs, mielőtt örökre kilobban, mégegyszerhatalmasan felszökik.</p>
                <p>Minden lángnak, még az égitestek lángjánakis megvan az a csodálatos tulajdonsága,
                    hogy ahalál előtt mégegyszer kifejti ifjúi erejét, hevét,színpompáját, mielőtt
                    beleolvadna a semmibe, aNirvánába, amely szanszkrit nyelven azt jelenti:«a mécs
                    kialvása».</p>
                <p>Vannak csodálatos aggastyánok, akik életük végén még hatalmas műveket alkotnak és
                    egy­szerrevalami rendkívüli, szokatlan tettel vonják magukra a világ figyelmét.
                    Ez az utolsó, ifjúi lendületük mintha a bennük élő rejtélyes, szinte
                    halhatatlannak tűnő életenergiának olyan tü­ne­ménye volna, mint a mécs utolsó
                    föllobbanása vagyaz égitest végső fölrobbanó fény­kévéje.</p>
                <p>Ilyen, csodálatos aggastyán volt Tolsztoj Leó,aki nyolcvankétéves korában, 1910
                    november10-ikén váratlanul elhagyta családját, évtizedekóta megszokott
                    környezetét, Jasznaja Polyánát ésa kalugai kormányzóságban lévő
                    Szmardinszky-kolostorba menekült, ahol meg akarta való­sí­taniélete régi, ki nem
                    élt vágyát: családi és anyagifüggőségtől mentesen az emberiség számára
                    dolgozni!</p>
                <p>Orvosok, biológusok bizonyára ismerik a halhatatlan energiáknak e végső,
                    titokzatos föl­lobbanását. Ezt egyszersmind a közeledő halál biztoselőjelének
                    lehet tekinteni.</p>
                <p>A mi csodálatos aggastyánunk, Jókai Mór életében a Bajza-utcából való hirtelen
                    távozás olyanféle kirobbanás lehetett, mint később Tolsztoj életében a Jasznaja
                    Polyánából való futás. Tolsztojezután még csak tíz napig élt.</p>
                <p>A mi Jókaink szinte törhetetlen szervezete aBajza-utcai kivonulás után még
                    csaknem öt évigállt ellent a Csontkezű hívó és parancsoló szavának.</p>
                <p> Egy életnek mily csodás gazdagsága tárultelénk! De van-e szó, amely versenyezni
                    tudna vele,aki így foglalta össze élete történetét:</p>
                <p>«Én jártam a korszak legnagyobb hőseivelegyütt diadalútjaikon s futottam vesztett
                    csatákután, futóbetyárok vezetése mellett, úttalan mocsarakon, pusztákon
                    keresztül. Ott voltam Bécs város ostrománál a bombák tűzijátéka közepett,
                    sláttam egy rombadőlt világot fejemre sza­kad­niVilágosnál. Résztvettem egy
                    elnyomott nemzethalálveszélyes konspiratióiban s része­sül­tem a koronás király
                    legkegyelmesebb kitüntetéseiben;voltam szegény ördög, aki zsidó­­gye­­rekeket
                    tanítmagyar nyelvre havi két forintért s voltam komolyvállalatok szerencsés
                    igaz­gatója. Viseltem a sorsminden kedvezését; volt a nyakamon kötélhurokés
                    érdemrendszalag; hullott a fejemre a dicsőítés arany virágpora s a rágalom assa
                    foetidája.Voltam szeretve és voltam gyűlölve, mint talánsenki más. S a saját
                    életem szinének keresztül kellrémlenie a mun­káimon. S amíg ezt a furcsa
                    földglóbuszt, aminek Magyarország a neve s mely akülvilág előtt oly ismeretlen,
                    mint a hold túlsóoldala, keresztül-kasul jártam - (hol kergetve,hol hivogatva,
                    hol meg a magam gyönyörűségére),mennyi alakjával kellett megismerkednem a
                    népéletnek; mennyi drámát láttam, ami valóság volt;mennyi különösséget, mely
                    nemzeti sajátságot képviselt és mennyire meg kellett győződnöm arról,hogy
                    fajomnak és a civilizált társadalomnak alaplelkülete: a Becsület, az
                    Emberszeretet, az Igazság.</p>
                <p>Ezeket a szavakat Jókai már egy oly korbanmondotta, amikor különös
                    mentegetődzésként, félig gúnyosan hozzátette:</p>
                <p>- Lehet-e engem ezért idealistánakszidalmazni?</p>
                <p>Mi oly kor gyermekei vagyunk, amely az «idealizmus» szót gyanakvással fogadja,
                    ideálok nélkül él, ki van ábrándulva és a mult valamennyibálványát
                    ledöntötte.</p>
                <p>De nem veszett el mégse minden érzékünk: asivár jelenből mind gyakrabban
                    tekintünk visszaaz egykori idealizmus ama romlatlanul csillogóemlékeire, amelyek
                    közé Jókai élete is tartozik...</p>
                <p>Becsület? Igazság? Emberszeretet?</p>
                <p>Neki elhisszük.</p>
                <p>Ez az ő halhatatlansága. Ez az ő apotheozisa.</p>
                <p> </p>
            </div>
        </body>
    </text>
</TEI>