<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU13909" xml:lang="hu">
   <teiHeader>
      <fileDesc>
         <titleStmt>
            <title>Tündér Ilona</title>
            <author ref="viaf:49267921">Bródy Sándor (1863-1924)</author>
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Vétek Bence</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">23974</measure>
            <measure unit="pages">53</measure>
            <measure unit="vols">1</measure>
         </extent>
         <publicationStmt>
            <p>Published as part of ELTeC</p>
         </publicationStmt>
         <sourceDesc>
            <bibl type="digitalSource">
               <title>Tündér Ilona</title>
               <date>2015-03-17</date>
               <publisher>Magyar Elektronikus Könyvtárért Egyesület</publisher>
               <ref target="http://mek.oszk.hu/13900/13909"/>
               <respStmt>
                  <resp>Original Electronic Edition</resp>
                  <name>Vidiné Réfi Erzsébet</name>
                  <name>Szabó Attila</name>
               </respStmt>
              
                  <bibl type="digitalSource">
                     <title>Tündér Ilona</title>
                     <date>2015-03-17</date>
                     <ref target="https://mek.oszk.hu/13900/13909"/>
                  </bibl>
               
              
                  <bibl type="printSource">
                     <title>Tündér Ilona</title>
                     <author>Bródy Sándor</author>
                     <pubPlace>Budapest</pubPlace>
                     <publisher>Singer-Wolfner</publisher>
                     <date>1905</date><ref target="https://mek.oszk.hu/13900/13909/pdf"/>
                  </bibl>
               
            </bibl>
            <bibl type="firstEdition">
               <title>Tündér Ilona</title>
               <author>Bródy Sándor</author>
               <date>1898</date>
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu">Hungarian</language>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="short"/>
            <canonicity xmlns="http://distantreading.net/eltec/ns" key="low"/>
            <timeSlot xmlns="http://distantreading.net/eltec/ns" key="T3"/>
         </textDesc>
      </profileDesc>
      <revisionDesc>
         <change when="2020-07-24"/>
         <change when="2020-12-28"/>
      </revisionDesc>
   </teiHeader>
  <text>
      <body>
            <div type="chapter">
               <head>
                  I.
               </head>
               <p>
                  Tündér Ilona ült az üvegházban és regényt olvasott: a Jósika
                     Miklós
                  
                     Hat Uderszky lányá
                  
                  -t.
                  Többször föltekintett a könyvből és barátságosan nézett a mosolygó
                     narancsfák és sárga citrombokrok felé.
               </p>
               <p>
                  December volt és hogy a délinövényeket megcsalják, ugyancsak
                     fütöttek az érseki melegház kemencéiben. A narancsok izzadtak, rózsaszin és
                     vérvörös azaleák - egy egész bálra való - mohón és pompásan, teljesen kitárták
                     szirmaikat, a kaméliák is lassan, illedelmesen, mintha pihegtek volna.
               </p>
               <p>
                  Tündér Ilona tejfehér arcára is rálehelődött valami halvány, igen
                     halvány égő szin, az alacsony homloka maradt csak sima, tiszta és kemény, mint
                     a frissen fejtett márvány.
               </p>
               <p>
                  A ruhája is mintha márványból lett volna faragva; szabályos
                     ráncok, kemény szögletek, a legpedánsabb gömbölyü vonalak mindenütt az egész
                     fehér perkálon, mely mindig vadonat ujnak látszott, valahányszor fölvette. A
                     nyakán széles hermelin boa, igazi, a néhai érsek házipalástjáról fejtették le;
                     kapta ajándékba. A boának arany farka volt és ezekre reácsavarodott a Tündér
                     Ilona haja. Mert még nem volt megfésülve. Ami nem jelentett rendetlenséget,
                     mivel a haja is szabályos volt egészen. Tiszta fekete, gyűrüs és hullámzó, de
                     nem kondor. Végigáradt a vállán és lehullott az ölébe.
               </p>
               <p>
                  Tündér Ilona vigyázott a kertészlegényekre, hogy ne lopjanak. Hat
                     éves kora óta mindig ezt cselekedte déltől estéig. És déltől estéig megszokta
                     ezt az üvegházi atmoszférát, amely csak angyaloknak és palócparasztoknak nem
                     veszedelmes. Még aludni is tudott, hozta a kis párnáját, rátette egy pálma
                     kádjára. Uzsonnára az apja, a főkertész, ananászt, vagy télen érett
                     őszibarackot hozott neki. Dugott helyen volt egy datolyapálma, a gyümölcse
                     félig megérett, néha azt vacsorálta. Friss tejet ivott rá, amit a rikitó szinü
                     igen széleshátu tehenek hoztak haza az érseki mezőről. Vagy lépes mézet
                     szopogatott abból a termésből, amelyet a melegvizi méhek gyüjtöttek.
               </p>
               <p>
                  Természetes melegvizek terültek el az üvegház körül. Átlátszó,
                     zöld vizek, amelyek télen-nyáron friss és illatos gőzzel párázták be a
                     környéket. Ezekben nőtt a fehér tavi rózsa, a nymphea termalis, amely igen
                     haragszik a méhekre, de amelyet a méhek mégis igen szeretnek. Ez volt az Ilona
                     kedves virága is, tiz éves kora óta mindennap tüzött egy tavirózsa bimbót a
                     hajába. Ő maga lefeküdt a vizparton és amig arca félig a vizben volt,
                     kinyujtotta a kezét és leszakitotta a virágot. Csaknem mindig akkor történt ez,
                     amikor reggeli misére harangoztak a város tizenhét templomában és a
                     kisasszony-temető kápolnájában. (A régi temető, amelyben turbános török sírokat
                     lehetett látni még, tőszomszédja volt az érseki kertnek.)
               </p>
               <p>
                  A rendes, nagyon szines és igen szagos virágokhoz nem nyult Ilona.
                     De az apja elhozta neki mind, mind, amely már egészen kinyilott, nem volt
                     bukétába való. Az ölébe hányta, a kezére szórta, koszoruba kötötte, a fejére
                     tette, a lábait is beboritotta. Estefelé, amikor gyertyát kellett gyujtani, ki
                     sem látszott belőle. Akkor odament hozzá az öreg Tündér és az öreg Tündérné,
                     két kicsiny, kedves, ősz tót ember, az apja meg az anyja. Minden este
                     mindakettő megcsókolta a kezét, mielőtt aludni vitték volna. Az öreg tótul
                     beszélt vele, amit Ilona nem értett. Ezen nevettek, a kertész mindig igen vig
                     volt. Annál szomorubb az asszonyka, egyre sóhajtozott:
               </p>
               <p>
                  - Ki az, aki téged elvesz, hol van, aki méltó párod lenne? Még egy
                     katonatisztnek se adlak, senkinek se adlak!
               </p>
               <p>
                  - Az érsek ur ő eminenciája fogja téged megesketni! jegyezte meg
                     erre az apa kenetesen, titkolódzva és dicsekedve.
               </p>
               <p>
                  És valóban az érsek őket igen szerette, minden estefelé
                     kigyalogolt a messzi rezidenciából. Még a nagy decemberi hidegekben is, amikor
                     az öreg kanonokoknak oly nehezükre esett a szomszédos székesegyházba járni.
                     Roppant hideg volt a völgyi városban, a megfagyott hóban a piacra és a boltokba
                     vivő utakon kivül sehol semmi nyom. Az érseki kert felé, - amelybe idegeneknek
                     tilos volt a bejárás, - szinte nőies nyoma két finom lakkcipőnek. Az öreg érsek
                     gyertya-gyujtás előtt ott volt a melegházban. Szép szikár alakja, bizony
                     hajlott már egy kicsinyt, friss kicsiny arca, - a haj hófehér már rajta, - egy
                     kissé megzavarta a növényeket, amelyek, esteledvén, szunditani kezdtek. Kivévén
                     a kacér és korhely virágokat, az éjjel nyitókat.
               </p>
               <p>
                  Ő eminenciája vagy kétszer végigsétált a melegházban, megnézte,
                     küldhet-e holnap ajándékba déligyümölcsöt, ért-e ananász vagy eper,
                     megszagolgatott, megsimogatott egy-egy szerényebb virágot, leszakitott két
                     bimbót, egyiket a bréviáriumába tette, a másikat meg odavitte Tündér Ilonának.
                     Az öregek már akkor ott állottak a leány mellett, mint éppen ma is. A főpap
                     kétszer kezet csókoltatott magának a leánnyal, megsimogatta és megnézte mit
                     olvas:
               </p>
               <p>
                  - Szép-e? kérdezte kedves és bánatos mosollyal. (Ettől a mosolytól
                     féltek a miniszterek is.)
               </p>
               <p>
                  Szűzi vállain egyet vont a leány:
               </p>
               <p>
                  - Nem is tudom, olvasom. Nagyon regényes. Lehet, hogy igy volt,
                     lehet, hogy nem volt igy. Szép a nyelvezete.
               </p>
               <p>
                  - És szereted-e benne a szerelmes lovagot?
               </p>
               <p>
                  - Nagyon kiállhatatlan. A többi férfiak is mind, mintha meg
                     lennének bolondulva.
               </p>
               <p>
                  A főpap halkan elnevette magát, aztán odafordult kertészéhez,
                     akinek már több rendjele volt a királytól, de akit ő eminenciája még mindig
                     kertészinasnak nézett. Harminc esztendővel ezelőtt hozta le magával
                     Tótországból. Ugy beszélt hozzá, hogy nem is nézett rá:
               </p>
               <p>
                  - Adjátok férjhez a lányotokat, elkezd tettetni. Szebb lenne, ha
                     mindig igy maradhatna. Tavaszra majd megesketem, de a tavasz rossz az
                     öregeknek. Akkor már én, lehet, fekszem a nagy templom alatt. Aki utánam
                     következik, bizonyos, hogy roszszivü, gőgös és világias lesz. Siessetek.
               </p>
               <p>
                  Esteledett, de holdvilág volt és nagy világosság. Az érsek kivette
                     piros selyem zsebkendőjét és abból egy gyürüt, jegygyürü formájut, de belül
                     igen apró brillántok voltak benne:
               </p>
               <p>
                  - Ez a tied lányom. Add annak, akit majd nagyon, de nagyon
                     szeretsz. Másnak ne add. Nem adod-e?
               </p>
               <p>
                  - Nem én! felelte a leány egyszerüen, mig a kertészpár szapora
                     könyeket hullatott.
               </p>
               <p>
                  - Esküdj meg erre a gyürüre! folytatá félig tréfásan, félig
                     komolyan a főpap.
               </p>
               <p>
                  - Esküszöm! szólt a leány, majd komolyan hozzátette: És ha senkit,
                     ha senkit se szeretnék?
               </p>
               <p>
                  Összeráncolta homlokát - mert bizony nem volt az ráncos - az
                     érsek, meg is dorgálta a kaméliaarcu, de márványszivü leányt. De hamar
                     megbékélt és a gyürüt a Tündér Ilona ujjára huzva, mondá:
               </p>
               <p>
                  - És mondd meg annak, hogy én adtam.
               </p>
               <p>
                  A gyürünek nem lehetett valami igen nagy értéke, de a főkertész
                     már igen szép vagyont gyüjtött az érsek jóvoltából. A leggazdagabb volt az
                     összes uradalmi tisztek között, rakásra szerezte az ékszereket a leánya
                     számára. Ennek a kedvéért vetette le megszokott szláv nevét is, amely
                     hasonlitott az ujhoz, a fölvetthez.
               </p>
               <p>
                  Tündér Ilonának itt nagy hire lett, annál nagyobb, mennél
                     kevesebben látták. Mert sohasem járkált a városban; a melegviztől az üvegházig,
                     a fürdőig, vagy az apácák templomáig tudta jól az utat. Egyszer volt a vásáron
                     is, egyébként nem ismerte a helyet, ahol lakott és nem is volt kiváncsi a lapos
                     kövekkel kirakott utcákra és terekre, ahol jogászok, tisztek és más fiatal
                     emberek kisérgettek fiatal hölgyeket, vagy egymással sétáltak és Tündér
                     Ilonáról sokat beszélgettek.
               </p>
               <p>
                  
               </p>
            </div>
            <div type="chapter">
               <head>
                  II.
               </head>
               <p>
                  Menyasszonyi bokrétát rendelni Barcza jogtanár - a római jog
                     tanára az érseki lyceumon - elment a főkertészhez. A város kiválóbb urainak
                     nagy alkalmatosságra, kegyesen, szivességből - és igen nagy árért - az öreg
                     kertész szolgált bukétával s sírkoszorúkkal. Instálni kellett egy kicsinyt, az
                     udvarból engedély-irást hozni és lehetőleg jóval az alkalom előtt
                     megrendelni.
               </p>
               <p>
                  Barcza az esküvő előtt egy héttel jelentkezett, maga jött, hogy
                     izléses legyen a bokréta, de titokban, maga előtt is alig vallva meg, súgva
                     pusztán, arra is gondolt, hogy hát ha a hires Tündér Ilonát megláthatná? Pedig
                     szerette a menyasszonyát, tíz év óta járt avval jegyben, sőt csak azért lett
                     belőle ember, hogy annak a kezét megnyerhesse. Unhatta ő is a jogtudományt, de
                     tanár lett belőle, hogy egy kövérkés - és bizony egy kissé vörös - kéz és a
                     gömbölyü, nevetős és izgatott, kedves alak is vele, az övé lehessen.
               </p>
               <p>
                  Halvány, feketeszakállas, magas férfi volt, akit a tanitványai
                     mind ki nem állhattak, mert elkurizálta előlük a kedveseiket.
               </p>
               <p>
                  A tanár Tündér Ilonával találkozott. A lány vigyázott a
                     kertészlegényekre, olvasott és amikor meghallotta lépteit, föltekintett reá
                     hideg lila szemeivel. Mint egy tárgyat úgy nézte meg.
               </p>
               <p>
                  A jogtanár zavartan köszönt s a leány elmosolyodott:
               </p>
               <p>
                  - Mit tetszik? kérdezte hideg hangon.
               </p>
               <p>
                  - Egy bukéta.
               </p>
               <p>
                  - Igen. Olvastam a helyilapban... kedves menyasszonyának. Az apám
                     lent van a karfiolágyaknál; tessék hozzája menni.
               </p>
               <p>
                  A tanár nem mozdult. Ilona tovább olvasta a Hat
                     Uderszky-leányt.
               </p>
               <p>
                  - Azt akarja, hogy fölvegyem a rendelést? - mondá, amikor látta,
                     hogy a tanár nem tudja magát mire határozni és ott áll, mint egy ágas.
               </p>
               <p>
                  - Semmit sem akarok, csak kérek tanácsot. Milyen bokrétát
                     csináltassak?
               </p>
               <p>
                  - A menyasszonya milyent szeretne?
               </p>
               <p>
                  - Amilyent én.
               </p>
               <p>
                  - És a tanár ur?
               </p>
               <p>
                  - Amilyen Ilona nagysámnak tetszik!
               </p>
               <p>
                  A leány csudálkozva nézett a tanárra, az meg valósággal meg volt
                     ijedve magán. Egészen kijött a formájából, be sem mutatta magát, remegett, mint
                     egy tandijt nem-fizető diák a nagyságos és főtisztelendő főigazgató előtt. És
                     mást beszélt, mint amit akart, ime, életre-halálra kurizált valakinek, akit
                     először látott életében és abból az alkalomból, hogy nászbokrétát rendelt a
                     menyasszonyának.
               </p>
               <p>
                  Tündér Ilona biggyesztett egyet ajkain, amelyeknek oly finom
                     rajzuk volt, mint némely ritka, exotikus csigának. A megvetésnek valami tört
                     hangját hallatta, amelyet némely elbizakodott és impertinens irók ebben a
                     közönséges és koldus betüben szoktak kifejezni, hogy „
                  
                     a
                  
                  ”. És csak azután felelt:
               </p>
               <p>
                  - Az én izlésem az, ami az apámé! Tiz forinttól száz forintig
                     lehet kapni. A száz forintos persze szebb. Tessék választani, tanár ur!
               </p>
               <p>
                  Tündér Ilona bólintott a nimpheás fejével és tovább olvasott. Nem
                     nézett föl a tanár hebegő köszönésére sem és nem nézett utána, amint az elment
                     arra, amerre jött.
               </p>
               <p>
                  A jogtanár fájó fejjel támolygott ki az üvegházból és igen kevés
                     öntudattal ment végig a meleg vizek partján, le a hóba ágyazott kis városba.
                     Mint egy kiállhatatlan szagu, rikitó és hosszu, hosszu száru hinárvirág, ugy
                     ütődött az orrába, ütögette a fejét, hálózta be lábait, huzódott utána az a
                     „Sok szerencsét, tanár ur!”
               </p>
               <p>
                  Már ágyban feküdt a „szerencse”, amikor a városba érkezett.
                     Szerencséje, - menyasszonya feküdt ágyban, sokat dolgozott, kimerült, nem is
                     volt valami jól, de semmi komoly baj. Voltaképpen egy kis láza volt attól, mert
                     az utolsó hét nagyon lassan mult.
               </p>
               <p>
                  A tanár el akart menni, hogy illedelmes legyen, de a menyasszonya
                     kikiabált.
               </p>
               <p>
                  - Te vagy itt, gyere be! Beszélgetni akarok.
               </p>
               <p>
                  Az anya mosolyogva protestált és megigértette a vőlegénnyel, hogy
                     elfordulva beszélget.
               </p>
               <p>
                  - Fogjátok meg a kezem, rosszul vagyok, - mondá a menyasszony. Az
                     anyja megfogta.
               </p>
               <p>
                  - Nem te, ő!
               </p>
               <p>
                  A férfi megfogta.
               </p>
               <p>
                  - Oh, egyszerre jobban érzem magamat! - szólt a menyasszony, a
                     benső forróságtól rekedtes hangon.
               </p>
               <p>
                  - Már nem szeretem! - szólt magában, megborzongva a férfi.
               </p>
               <p>
                  Az anya boldogan nézte őket és hallgatta, amint leánya udvarol,
                     pöröl, szenvedélyes vallomásokat tesz, féltékenykedik, kergetődzik a szerencse
                     arany-amorettjeivel, óriási paneaukat fest a boldogságról, templomot, termet,
                     kis hálószobát, eget, földet, mindent benépesit. És tekintetével átkulcsolja
                     vőlegénye nyakát, térdeit és megcsókolja vőlegénye kezét, amikor ugy hiszi,
                     hogy anyja nem vigyáz rájuk.
               </p>
               <p>
                  A vőlegény mosolyogva hallgatja beszédét, de lelkében csodálkozva
                     és megrendülve fordul egy másik leány felé. És kérdi magától: vajjon nem egy
                     iszonyu és alávaló véletlen áldozata-e, amikor itt ül és imádtatja magát,
                     amikor a meleg viz partján, az üvegházban kellene állnia - vagy térdelnie - és
                     a másikat imádnia.
               </p>
               <p>
                  Hamar hazament és másnap ismét elment a kertbe virágot rendelni.
                     Elhatározta, hogy ugy bánik Tündér Ilonával, mint ahogy más leányokkal szokott,
                     akiket szép, meleg szavainak áradatjával ugy tudott végigzuditani, hogy
                     beleszédültek. Nagy homloka alatt, sötétben ülő barna szemei fensőbbséggel
                     néznek majd reá és finom kezeinek magyarázó gesztusai is megteszik a maguk
                     hatását.
               </p>
               <p>
                  Korán volt, Ilona haját tüzte meg kontyba, az aranycsőrü boa még
                     ott bujkált a nyaka körül, leomlott hajában. A tavi-rózsák még frissek, de
                     fehér szirmaik sárgásaknak tetszhettek a leány reggeli szinéhez, mely maga volt
                     a világosság, némi rózsás hamvval.
               </p>
               <p>
                  Szóba se állt a férfival, apja felé mutatott. A tanár alig
                     hallható hangon szólitotta meg:
               </p>
               <p>
                  - A kisasszony olyan kegyetlen, mint a nagy virág a hajában,
                     ragyogó és szivtelen és nem tud róla semmit!
               </p>
               <p>
                  - Apám! kiáltotta Ilona, de az öreg nem hallotta meg.
               </p>
               <p>
                  - Amig történne velem valami, nem tudom, mi fog történni, meg kell
                     mondanom, hogy mit gondolok magáról. Azt gondolom, hogy elcserélték és maga az
                     én menyasszonyom!
               </p>
               <p>
                  - Ez szemtelenség! - suttogta a leány elhalványodva és apjáért
                     kiáltott.
               </p>
               <p>
                  - Gyövök, mindjárt gyövök! - kiáltott az öreg valahonnan a kert
                     mélyéről, látni nem lehetett. Remegő ajkakkal, sietve folytatta a tanár:
               </p>
               <p>
                  - Nem bánom, akármi történik velem, mi velünk. Maga az, akiért
                     dolgoztam, akiért valami lettem. Elrejtőzött előlem. Mennél jobban rejtőzik,
                     annál jobban keresem és a törvény nekem fogja adni. Őrültséget beszélek,
                     őrültség, amit teszek, de ez az igazság és mást nem tehetek. Ha kegyetlen
                     hozzám, annál jobban szeretem, ha megaláz, imádom, ha lenéz, elüzhet, kiverhet,
                     vissza fogok kuszni, lábai előtt fogok meghalni...
               </p>
               <p>
                  - Fuj! hangzott föl az utálat hangja a Tündér Ilona ajakáról.
               </p>
               <p>
                  Barcza János valóban egy kissé furcsa volt, amint ily élesen,
                     határozottan és hirtelen beszélt. A leány arcán egy-egy gyenge, kényszerü
                     mosoly villant át, de azért szigoruan mondta:
               </p>
               <p>
                  - Meg fogom mondani az apámnak, ön egy szemtelen ember!
               </p>
               <p>
                  Az öreg tót jött is már, lányának szóló mindenféle kedveskedő,
                     bolondos és jórészt szláv szavak jelezték, hogy jön, mert lépéseit nem lehetett
                     hallani, őt magát nem lehetett látni a sürü sötétzöld bokrok között.
               </p>
               <p>
                  Ilona nem szólt, fölkelt, ujjal rámutatott a jogtanárra:
               </p>
               <p>
                  - Ez az ur.
               </p>
               <p>
                  Aztán elment. Fölemelt fővel, lassan ment végig a citromalén,
                     jobbról-balról végigsimitva a leveleket, aszatot, élősdi gombát, ahol látott,
                     ezekért lehajolt, az utra dobta, de amig ezt cselekedte, a boa lecsuszott a
                     nyakáról, haja lezuhant arcára és reggeli ruhájának természete miatt nyakán és
                     tarkóján túl hátának egy része is látszott. És a növények árnyékában
                     világitott, mint valami égitest.
               </p>
               <p>
                  A tanár utána nézett, nézte és látta még akkor is, amikor Tündér
                     Ilona már eltünt. A főkertész a megrendelő vállára tette a kezét és
                     türelmetlenül mondta:
               </p>
               <p>
                  - No?!
               </p>
               <p>
                  Megrendelte, meg tudta rendelni a bokrétát. Olyan szép és drága
                     legyen, amilyent még nem csinált soha. Olyan, mintha a tulajdon leányának a
                     nászára csináltatná.
               </p>
               <p>
                  - No, no! az öreg csak annyit szólott és másnap elküldte a
                     bukétát. Tiz pár tavi-rózsa volt, nyilásának teljében, a nász édes pompájában.
                     Ezek körül még egyszer annyi nyoszolyólány: félig kinyilt fehér adrianápolyi
                     rózsa. Ezeknek a feje mögé, illedelmesen följebb emelkedett: ugyancsak annyi
                     sötétsárga francia rózsa, a vőfélyek. Manzsettája természetesen nem volt a
                     bokrétának, sem drágaköves fogója. Valahogy ugy volt megkötve, hogy nem
                     látszott a megkötése, az ostoba és prózai drót sehol, egy pálmaágból nőtt ki az
                     egész.
               </p>
               <p>
                  Ideje volt, hogy elkészüljön: egy fél nap volt már csak az
                     esküvőig. A fésülőnő rémülten szaladgált a lányos házakhoz, sok helyre kocsin
                     vitték...
               </p>
               <p>
                  A vőlegény küldte a bokrétát Tündér Ilonának. Egész éjjel irt,
                     vastag kartonpapirosra egy hosszu, hosszu levelet, de olyan szép betükkel, mint
                     amilyeneket régi barátok kézzel nyomtattak. A római jog tanárának gyengéje és
                     ereje volt a kaligrafia, egészen ifju korában abból élt, hogy hölgyeknek
                     névjegyeket rajzolt. A láz ez óráiban összeszedte régi tehetségét és hihetetlen
                     finomsággal és találékonysággal rajzolta ki levele elején Tündér Ilona nevét. A
                     T és az I betübe kis kigyók és nefelejcsek közé alig-alig látható betükkel
                     egy-egy vers volt beirva, az egyiket Petőfi költötte, a másikat ő maga
                     forditotta latinból. Más levelet nem irt, nem tudott. Ebben a levélben sem volt
                     valami értelem, csak őrjöngés és imádat. Némi logika még talán abban lehetett
                     volna, amit az aranycsőrü hermelinről irt. Hogy mindennek ez az oka, mihelyt
                     meglátta, szivébe szurt égő csőrével és kiperzselt onnan mindent, ami előbb
                     benne élt...
               </p>
               <p>
                  Reggel volt, de már mise után, amikor Ilonának átadta egy
                     parasztasszony a bukétát és a levelet. A virágokat megszagolta, a levelet
                     elolvasta, megbámulta és a gyönyörü betük tetszettek is neki. Egy pillanatig
                     habozott is, szerette volna mindkettőt megtartani, különösen a gyönyörüen
                     rajzolt betüket. Legalább anyjának akarta megmutatni, de hiába kereste, talán
                     bement az is a városba, nézni, hogy ismerősök mint készülődnek az esküvőre. Nem
                     volt senki, akinek hamarjában meg lehetett volna mutatni, gyorsan elhatározta
                     hát magát.
               </p>
               <p>
                  Odaszaladt a melegház üvegfalához és kinézett az utcára. Nem
                     sokáig kellett keresgélni, hamar meglátta Barcza Jánost, aki ott állt az utca
                     közepén és várta, mi történik, miután a parasztasszony semmi választ nem
                     hozott.
               </p>
               <p>
                  Ilona egy kertészlegényre bizta a választ:
               </p>
               <p>
                  - Itt ez a bokréta és ez a levél, kimegy és mindkettőt a sárba
                     tapossa, az előtt az ur előtt, ott, hogy az lássa. Mondja, hogy én
                     parancsoltam.
               </p>
               <p>
                  Egypár perc mulván megtörtént. És egy óra mulván, iróasztalánál, a
                     tükörnek fordulva, Barcza János biztos katonafegyverrel halántékába lőtt.
               </p>
               <p>
                  
               </p>
            </div>
            <div type="chapter">
               <head>
                  III.
               </head>
               <p>
                  A harangok kongtak; a bálokat elhalasztották; a két lap
                     gyászkeretben jelent meg; a társadalmi élet, melynek pangásáról mindig
                     panaszkodtak - egyszerre föllendült a halott körül. Akik rangjuknál fogva
                     rendszerint nem voltak beszédesek egymással, most beszélgettek. Jöttek-mentek a
                     közönségesen elhagyott utcákon és vacsora után kis kézilámpások egész sora
                     világitott, reszketett végig a megfagyott havon. Természetesen mindenfélét
                     beszélgettek és okokért elkeseredett szenvedéllyel kutatták a multat, túrták a
                     jövendőt. Szóba jött a nyomorult pénz, a még alávalóbb testi nyomorúság: nem
                     mert megházasodni, miután sokáig késlekedett, kalandozott a házasság körül,
                     most rettegett belemenni.
               </p>
               <p>
                  Bezárkózva, a puszta földön heverve, fogvacogva, szólt egy leány,
                     ezerszer egy napon mondta magának:
               </p>
               <p>
                  - Mert nem szeretett.
               </p>
               <p>
                  - Mert engem szeretett! mondta egy másik, dermedten ülvén délszaki
                     növények között, a fullasztó, nedves melegben. Mindketten egyformán keveset
                     tudtak egymásról, de érzéseikkel kutatták egymást. Nem szóltak azonban
                     senkinek; az egyiknek, a menyasszonynak, csak annyi öntudata volt, hogy mint
                     egy nőstény tigris, véresre, halálra vágyta volna harapni maga körül az egész
                     világot. A másik szomoruan nézte, hogy mint rendelik szegénynek a sok
                     élővirág-koszorut barátjai és annak feleségei, akiknek leánykorukban udvarolt,
                     a papok, még az apácák is, akiknek jogi tanácsadójuk volt.
               </p>
               <p>
                  Tündér Ilona estve odabujt az anyjához:
               </p>
               <p>
                  - Takarj be mamuska; fázom; ölelj meg, félek!
               </p>
               <p>
                  - Mitől félsz, aranylibuskám?
               </p>
               <p>
                  - A tanár engem szeretett, azért tette.
               </p>
               <p>
                  - Ugyan, ugyan, kis bolond gyémántkám.
               </p>
               <p>
                  - De mondta!
               </p>
               <p>
                  - Másnak is mondta, verd ki a fejedből, aludjál!
               </p>
               <p>
                  - Oly szépen tudott rajzolni, irni; derék, művelt ember volt, de
                     nem tudtam szeretni, ha nem tudtam, fáztam és féltem, hogy rám nézett. Most se
                     tudnám, hiába jönne; juj, ha eljönne!
               </p>
               <p>
                  - Ha szeretett, szeretett, ha nem szeretted - nem szeretted. Amit
                     keresett, megtalálta, sirassa a menyasszonya, te csak ne sirasd, Ilona!
               </p>
               <p>
                  Szepegve aludt el Tündér Ilona. Sokszor fölébredt, az anyját
                     mindig felköltötte, mindenféle bolondos dolgokról kérdezte:
               </p>
               <p>
                  - Mamus, szerelem, mindenki azt mondja, hogy milyen édes. Voltál-e
                     te szerelmes?
               </p>
               <p>
                  Az öreg asszony félálomban felelt:
               </p>
               <p>
                  - Voltam bizony. Voltam bizony, többször is mint egyszer.
                     Emlékszem is rá, álmomban egészen jól. Reszket attól az embernek még a haja is,
                     amikor a férfi hizeleg, aztán a lány még jobban hizeleg, lefeküdnék az ember a
                     puszta földre, hogy a másik rajta a szöges csizmájával átjárkáljon és mennél
                     jobban fájjon...
               </p>
               <p>
                  A tót asszonyka mindjárt imádkozott ezután. Megdörzsölte a
                     szemeit, egyet-kettőt, gyengét ütött az Ilona meztelen vállaira, igen, a
                     vállára!
               </p>
               <p>
                  - Mindjárt megverlek, rossz leány, bolondot üzöl belőlem.
               </p>
               <p>
                  Ilona fölsóhajtott:
               </p>
               <p>
                  - Mama, mama! Én ugy érzem, hogy sohase fogok szeretni.
               </p>
               <p>
                  - Jó, jó, csak aludjál! - szólt az öreg asszony és befordult a
                     falnak, onnan morfondált:
               </p>
               <p>
                  - Hát az érsek ur gyürüje?
               </p>
               <p>
                  - Bedobom a tóba. Elébb, azután magam is utána ugrom!
               </p>
               <p>
                  Erre az öreg asszony gyertyát gyujtott, ugy megijedt. Igy
                     beszélgettek még egy keveset, aztán elaludtak. Másnapra Ilona egészen
                     megnyugodott már; az apja, aki igen tréfás ember volt, azt mondta: aj, aj, nem
                     volt neki pénze! Aztán alig látta egyszer-kétszer, akkor is csak ugy, mint egy
                     jelenést.
               </p>
               <p>
                  Virágokat azonban küldött a koporsójára, egy csomó tavi rózsát. A
                     temetést is nézte a melegházból, mert a tanárt a szomszédos, ugynevezett
                     kisasszony-temetőbe vitték. A szemei megnedvesedtek, amint nézte a káptalan
                     hires négy fekete lovát; méltóságosan, igen lassan mentek fölfelé azok a
                     parton, mintha csak sokára, nagy sokára akarnának a templomba menni...
               </p>
               <p>
                  
               </p>
            </div>
            <div type="chapter">
               <head>
                  IV.
               </head>
               <p>
                  Csend lett: a farsang elmult, bőjt következett; a hó olvadt szerte
                     a völgyben. Igen sok házi táncestét tartottak, hogy kipótolják az elmaradt és
                     elrontott bálokat. Még mindig nagyon sokat beszélgettek a jogtanárról és a
                     lányok sokkal melegebben bántak lovagjaikkal, mint rendesen. Ilona maga is
                     kedvesebb és figyelmesebb volt azokhoz a katonatisztekhez és jogászokhoz, akik
                     az apjánál egy-egy váll- vagy mellcsokrot rendeltek. És ezért mind többen
                     jöttek, ugy, hogy délelőttjeit nem tölthette többé - a szokott kényelemben -
                     kedves helyén. Estefelé járt le, amikor ő eminenciája szokott jönni, sohasem
                     üres kézzel. Mindég kényeztette, de most néha bosszantotta is. A főpap volt az
                     egyetlen, aki a kertész családján kivül, sejtette, talán tudta is a tanár
                     halálának okát. Penitenciát is szabott Ilonára, egy hétig nem szabadott a
                     hajában virágot viselnie. Hozott neki egy hosszu imádságot, latin nyelven,
                     pergamenre irottat. Ezt be kellett a leánynak tanulnia, az érsek ur mindennap
                     kikérdezte.
               </p>
               <p>
                  Egy napon azonban nem mondhatta föl a leckét Ilona. Ő eminenciája
                     nem jött el. Reggel mindhárman bementek az udvarba, hogy megkérleljék, ha
                     haragszik. A főpap rendesen hajnalban szokott fölkelni, de most tiz óráig
                     ágyban maradt. A szakács maga rettegés között ment be hozzá, hogy az étlapot
                     elkérje tőle. De az érsek végképpen elaludt.
               </p>
               <p>
                  Most zúgtak még csak a harangok. Egy hétig, valameddig csak ki
                     volt teritve. A palota legszebbik termében, mely valóságos trónterem volt,
                     bársonyos és aranyos, - feküdt a fejedelem csudaszép szövetek között, ezüsttel
                     és gyönggyel áttört selyempárnákon. Tisztelettel, félelemmel vették vala körül
                     papok, szűz-nővérek, a nép, cselédek, gyermekek, mert mindenkit beengedtek most
                     hozzá, legtitkosabb szobájába.
               </p>
               <p>
                  A kertészek a legszebb virágaikat mind idehozták és Ilona is
                     gyakran feljött, hogy rendezkedjék és imádkozván, sirjon.
               </p>
               <p>
                  Egy teljes hétig ünnep volt a városban. Csupa gyászpompa minden,
                     de semmi gyász, a főpap nagyszerüen, ünnepiesen, de finoman és derüsen ment ki
                     a világból. Imádságok, virágok, régi selymek és igazcsipkék árjába öltöztették,
                     miglen betették ezüst ágyába, tágas és világos márvány-kriptájába, a főtemplom
                     alá.
               </p>
               <p>
                  Nagy ablakos, napsütéses széles hely volt ez, ahová a gyerekek is
                     be mertek nézni. A temetésen nem sirt senki, a pénzért siró parasztasszonyokat
                     a parokia udvarára bellebbezték; a kántorok gyönyörüen énekeltek, egy idegen
                     püspök gyönyörüen beszélt.
               </p>
               <p>
                  Az érsek szivét pedig kivevék a testéből és beletették egy arany
                     amphorába, hogy elvigyék egy nemes kis tót faluba, a családi sirboltba. Aki
                     hozzáférhetett az amphorához, az megcsókolta, Tündér Ilonának is odanyujtották,
                     ajkával érintette, keservesen sirt, lelkéből, most érezte, hogy mily jó volt
                     hozzá ő eminenciája, oktatta, becézte, szidta, ajándékokkal halmozta el. A
                     mosolygó arcú büszke nagyur, aki csak egy királyi herceggel tartott barátságot,
                     mindenkit tegezett, de senkivel sem volt intimus: neki atyai barátja
                     méltóztatott lenni, még francia diskurzusokra is tanitotta, megáldotta és -
                     vagyonának egy nem jelentéktelen részét reáhagyta.
               </p>
               <p>
                  Mindenki meg volt lepődve, amikor ő eminenciája végrendeletét
                     kibontották. Magánvagyonának általános örököse egy liberális hirben álló
                     unokaöccse lett, az, akit husz esztendeje nem látott már, akit nem bocsájtott
                     szine elé, a mióta felnőtt. Az udvar a temetésre sem hivta meg és amikor az
                     mégis eljött, rossz bérkocsin utoljára baktatott a gyászmenet után.
               </p>
               <p>
                  Csaknem egy millió jutott Ilonának „kedvelt főkertészem kis
                     leányának”, mert a testamentum régen, tizenöt év előttről kelt. Megokolás,
                     magyarázat semmi. A város foglalkozott azzal, hogy magyarázatokat költsön, de a
                     kertész családba nem jutott el azokból egy szó sem, apa, anya és leány az
                     elköltözöttet áldva, gyászruhába jártak és megelégedetten éltek a melegházban,
                     amig jött a tavasz és eljött: az uj kérő.
               </p>
               <p>
                  
               </p>
            </div>
            <div type="chapter">
               <head>
                  V.
               </head>
               <p>
                  Az érsek öccse egy fölállitandó szobor érdekében - és a hagyaték
                     dolgában - lent járt a városban. Igen ünnepelték, az akadémia fiatalsága
                     szeretett volna fáklyásmenetet rendezni, de ő kérte, hagyják el mostan.
               </p>
               <p>
                  A lányokról kérdezősködött és ezek között Tündér Ilonáról. A leány
                     körül támadt mithosz ebben az időben volt a legteljesebb. A kertészlegény, aki
                     a szegény jogtanár bukétáját a sárba taposta, már beszélt a szobaleányokkal és
                     ezek az urnőjükkel; világosság áradt szét a
                  
                     kisasszony
                  
                  -temetőben.
               </p>
               <p>
                  A szabadelvü költő elhatározta, hogy meglátogatja, megalázza és
                     megbünteti a kegyetlen vidéki leányt.
               </p>
               <p>
                  Elment a melegházba, szivesen látták, Ilona kezet adott neki, ő
                     megcsókolta a kezet gúnyosan, a leány pedig hagyta egész komolyan.
               </p>
               <p>
                  A költő mindjárt a tárgyra tért. Elébb azonban körülnézett.
               </p>
               <p>
                  A főkertész előtt kötő dolgozott. Az öreg asszony állva, de igen
                     sürgősen harisnyát kötött, nagy fehér harisnyát. Tündér Ilona a Hat
                     Uderszky-lány regényét tartotta a kezében, mert még mindig nem olvasta át.
               </p>
               <p>
                  Egy cseppet se voltak meghatva ezek, csak kiváncsi tisztelettel
                     néztek reá. A leány a nyakkendőjét nézte, egyikét ama hires nyakkendőknek,
                     amelyekben annyi fantázia van. A gyászhoz képest fekete volt a nyakkendő, de
                     milyen fekete! Selyem, babos és virágos.
               </p>
               <p>
                  Az anyóka tekintete a vendég kis és fehér kezein akadt meg, az
                     öreg ur pedig azt vizsgálta: mért van az iró nadrágja föltűrve, holott nincs
                     egy csöpp sár sem.
               </p>
               <p>
                  Jól megnézegették, csaknem zavarba hozták. Össze kellett magát
                     szedni, a hangja amikor kezdte, mégis hamisan intonált.
               </p>
               <p>
                  - Eljöttem, hogy megnézzem magukat, a hires lányukat, akiért, ugy
                     hallom, agyonlövöldözik magukat a gavallérok, mintha verebek lennének!
               </p>
               <p>
                  A kertész közbevágott:
               </p>
               <p>
                  - Bolond beszéd urocskám, pesti beszéd! Az öreg megrázta kötényét,
                     hogy a föld, a gaz lehulljon róla, mérges volt és mérgesen a dolga után ment.
                     Kevés vártatva az asszony is utána tipegett, hátra-hátra nézve, hogy a bolondos
                     idegen nem tesz-e valami kárt a leányukba? A szülők belevették magukat egy sürü
                     cserjésbe és onnan lesték a fiatalokat.
               </p>
               <p>
                  Egymásra néztek. A lány komolyan, kitanulhatatlanul. „Ez a gőgös
                     asszonyok nézése!” gondolta magában a férfi. Fürkészően, gúnyosan nézett reá,
                     fájdalmat szeretett volna neki okozni, megalázni, megsérteni, megverni,
                     mindenekelőtt pedig kihozni a sodrából, fölmelegiteni, megkönnyeztetni.
               </p>
               <p>
                  Másodszor találkozott életében ilyen szivtelen - és bizonyára
                     szellemtelen - görög szoborral, akit összetörni lett volna kedve. Ő maga is
                     hideg, öntudatos teremtés volt, akinek nem volt temperamentuma, nem voltak
                     vágyai és éppen azért örökösen forró vágyakkal kérkedett, mindig tüzes
                     temperamentumát állitotta az előtérbe. Abból állott a mulatsága, hogy
                     asszonyokat és leányokat, nagyobb, kisebb csoportokban elbolonditott, lehetőleg
                     gyorsan, halálra kergetve magát és a halálos veszedelem közelébe sodorva
                     azokat.
               </p>
               <p>
                  A forró levegőjü Budapesten, holott oly gyorsan kinyilnak és olyan
                     dúsan, pompásan virágoznak a lányok, holott annyi mód van a szerelem példáit
                     szinről-szinre látni és ahol a férfiak alig tesznek egyebet, mint
                     kinos-keserves verejtékezéssel pénzt keresnek, hogy módjuk legyen szépen,
                     kényelmesen, nagyon is sokat szeretni: a szép hangu, formás külsejü költő igen
                     szerencsés volt. Azaz inkább szerencsés lehetett volna, ha az utolsó
                     pillanatokban, amikor a szerencse teljesen átadta volna neki magát, el nem
                     ügyetlenkedte volna a dolgot, vagy el nem szökött volna előle.
               </p>
               <p>
                  - Ur a nagypapája, nevezzen engem egyszerüen Viktornak? - szólt rá
                     a költő Tündér Ilonára, amikor ez leurazta és megkérdezte tőle, hogy mi ujság
                     Pesten?
               </p>
               <p>
                  A leány beleegyezett, a férfi leült lábai elé, a leánder kádjára
                     és kérdé:
               </p>
               <p>
                  - Hát van, ami magát érdekli a világon? Mi az?
               </p>
               <p>
                  Ilona egy pillanatig gondolkozott:
               </p>
               <p>
                  - Igaz, mindig nagyon elfáradok Pesten, beteg leszek, a sok
                     járkálástól megfájdul a lábam, elrontom a gyomromat; boldog vagyok, ha itthon
                     vagyok!
               </p>
               <p>
                  - Maga alszik! - szólt a férfi csendesen, majd nagy titkolódzva
                     hozzátette:
               </p>
               <p>
                  - Föl kell ébreszteni.
               </p>
               <p>
                  Fölállott, megtalálta a hangját, egyszerre elemében volt:
               </p>
               <p>
                  - Álomtündér, keljen föl és menjen, én mondom, én
                     parancsolom!
               </p>
               <p>
                  Ilona a szemébe nevetett:
               </p>
               <p>
                  - Én ébren vagyok, maga álmodik!
               </p>
               <p>
                  „Oh” gondolta magában az érsek öccse „ez a leány teljes
                     tökéletesen műveletlen.” Nemhogy lekötni, de még csak megfogni sem tudta
                     sehogyan. Tekintete lesiklott selymes arcáról és amikor elburkoltan tüzes,
                     szerelmes, titokzatos dolgokat beszélt neki, lénye oly érintetlen, változatlan
                     maradt, valamint a liliomé, melyhez - valamely szegény férfi - szónoklatokat
                     tart és ditirambust mond - az illatról. Kedve lett volna abban hagyni az
                     egészet és elmenni a kaszinóba, ahol a férfiak hizelegnek neki, mert az ur ama
                     Azrák törzséből való volt, akik inkább meghalnak, minthogy szeressenek. És ha a
                     leányok - a genie is tudatlan, a romlott is jó közöttük - ha a leányok
                     tüntetéssel szerették, ha tettetett diskréciója dacára az asszonyokkal való
                     fél-viszonyainak hire ment a férfiak között és ha ezeknek a tekintetéből látta,
                     hogy ő milyen kemény és szerencsés legény: büszke volt, boldognak és
                     kielégitettnek érezte magát. És amikor reggelente ránézett a kabátjára tűzött
                     friss virágra - amely az idényhez válogatott, de mindig fehér volt - valami
                     sajátos, izgatott, édes érzés kelt benne, hasonlatos a száz szirmu szerelem
                     valamelyik korcs szirmához; valóságos érzés, lelkes és fantáziás, -
                     önszerelem.
               </p>
               <p>
                  - Nem olvasott maga tőlem soha semmit? kérdezte az iró, miután
                     látta, hogy Ilona a hosszabb csend alatt bele-beletekintget a Jósika
                     regényébe.
               </p>
               <p>
                  - Lehet, hogy olvastam, de én nem nézem a könyvek cimét, hogy ki
                     irta. Talán olvastam, az érsek ur hozott egyszer egy könyvet...
               </p>
               <p>
                  A lila szemek most harmatozni kezdtek. A leány nem tudott ő
                     eminenciájáról beszélni, vagy csak gondolkozni is róla, hogy egy-egy kicsit el
                     ne sirja magát.
               </p>
               <p>
                  „Soha ilyen gyönyörü képet nem láttam még! Szeretném a - szobám
                     falára!” gondolta magában a költő és mohón nyult a kép után, most már azt
                     hitte, van eszköze hozzá: a közös emlék, a közös jóttevő.
               </p>
               <p>
                  - Mi kettőnket szeretett csak. Együtt voltunk az ő szivében. Azt
                     akarta, hogy szeressük egymást. Isten tudja, mit akart velünk!
               </p>
               <p>
                  Hizelegve, ábrándosan szólott, a leány szemöldjei megrezdültek a
                     hangjától, vagy a sirástól.
               </p>
               <p>
                  „Ah, elevenedik, ébred, most még szebb!” gondolta magában a férfi.
                     „Nem képnek, de feleségnek is elvállalnám, ez az első, akit elvállalnék!” füzte
                     tovább és amig Ilona fejét elforditotta, hogy szabadon könyezhessen, amig a
                     leány alakjának bűbájos kigyóvonalait nézte: a szive feldobogott:
               </p>
               <p>
                  „Nekem volna a legszebb feleségem a világon. Ez egy pointe,
                     amelynél meg lehetne állapodni. Küldetésem egyik része ezzel be volna fejezve.
                     Vigyázni kellene rá, annyi bizonyos, egy ilyen álom, ha megelevenedik... Valaki
                     megölte magát miatta; szegény, bolond, vén diák! Leány, leány! De ebben van
                     valami, amit még nem láttam, egy égi önzés, amilyen a csillagokban
                     lehet...”
               </p>
               <p>
                  Bolondokat beszélt magában össze-vissza és ezekből egyet-mást
                     talán ki is mondott volna, ha a kertész nem köhécsel erősen és az anyóka nem
                     hivja, hogy jőjjön és nézzen meg különös formáju kelkáposzta-fejeket és
                     kalarábékat.
               </p>
               <p>
                  - Olyan nincs Pesten; kár, hogy ő eminenciája nem láthatja.
               </p>
               <p>
                  Türelmetlenkedett, valami lényegest mondani akart, de föltünő
                     gorombaság nélkül nem lehetett tovább a leánnyal. Esteledett is; a
                     kertészlegények már a falhoz támasztották a gereblyéket. A szerszámok hosszu
                     árnyékaitól vajjon nem féltek-e a bóbiskoló virágok? Mert igen sok olyan növény
                     volt a kertben, mely oly korán elszundit, mint a gyerek; puha, gyöngéd virágok,
                     nyitott ajkkal alvók, kemények, férfiasak, akik szájukat erősen összefogják és
                     nem is lélekzenek.
               </p>
               <p>
                  Este van; halk zengés áradt el az üvegteremben. Lábujjhegyen
                     jártak, halkan beszélgettek. A macskákat felköltötték, hogy menjenek be a
                     házba, ha aludni akarnak.
               </p>
               <p>
                  - Gyerünk! szólt az öreg.
               </p>
               <p>
                  Az öreg asszony egy nagy vörös rózsát levágott és a férfi kezébe
                     adta. De nem hivta meg, hogy jőjjön el máskor is. A leány is álmosan adta a
                     kezét, de ugy, hogy a férfi megcsókolhassa.
               </p>
               <p>
                  - Nem! szólt tréfás daccal a költő és fölhasználva az alkalmat,
                     amig a kertészpár egy ravasz, magát megfagyottnak állitó verebet búvóhelyéből
                     kiparancsolt, addig, amig az öregek a verebet szidták és elnevezték mindennek,
                     csak jónak nem, - erősen megszoritotta a leány kezét és erős gőgös hangon
                     suttogta:
               </p>
               <p>
                  - Nem; a kezét nem, az ajkát akarom megcsókolni. És meg fogom;
                     értse meg, meg fogom. Nem lopva, nem erőszakkal, maga fogja nyujtani, hizelgő
                     szóval, nedves lesz a szeme!
               </p>
               <p>
                  Soha idegen ember nem csókolta meg és lelkében ugy élt a
                     férfiaknak adott vagy azoktól kapott csók fogalma, mint egy rossz, sőt kómikus
                     szokásé. Még halványan, sejtelemképpen sem élt benne az a kultusz, amellyel
                     fiatal leányok - a csókot - nagy áradozással és tudattalan kábultsággal
                     körülveszik - amig ajkuk érintetlen. Nem volt benne meg a lányok vágya, hű
                     lenni ahhoz, akit még nem is ismernek és megőrizni arcuk szüzességét, egynek,
                     az elsőnek, akinek majd mondani lehessen: engem te előtted nem csókolt meg
                     senki!
               </p>
               <p>
                  Az embereknek jobb időkből, régi-régi időkből való szép szokása,
                     nyilván az angyaloktól tanult erkölcse a csók, az, amelyet neki megigért a
                     férfi, megütötte és megalázta, mint ahogy megüt egy urat az igért verés. A
                     torka összeszorult, a kezét visszavonta, piros szin áradt el kemény
                     homlokán:
               </p>
               <p>
                  - Megálljon! - mondá, alig tudva lélegzeni is. És ebben a
                     pillanatban született meg szivében az első asszonyos érzés: kegyetlenkedni egy
                     férfiuval, elbolonditani, megalázni, meghurcolni, ha kell, kacérsággal.
               </p>
               <p>
                  A költő másnap elutazott, de hamar visszajött és azonnal
                     jelentkezett. Mint jóismerős, mint rokon kopogtatott, elhozta a munkáit, az
                     öregeknek ajándékot hozott, apró japáni virágcserepeket, ezüst öntöző kannát,
                     sok kedves csecsebecsét vásárolt Ilonának. Az öregek elég szivesen látták, a
                     leányon azonban ismét csak nem lehetett látni, mit gondol. Örült a holmiknak,
                     rakosgatta, játszott velük, de igen hamarosan elszökött a vendég elől és nem
                     lehetett megtalálni. És ezután alig lehetett egy-egy pillanatra egyedül
                     találni. Ilyenkor pedig még kevésbbé beszélhetett vele mint máskor, a férfi
                     minden kérdésére, minden megjegyzésére azt mondta:
               </p>
               <p>
                  - Nem tudom!
               </p>
               <p>
                  - Szeret-e már egy kicsinyt?
               </p>
               <p>
                  - Nem tudom.
               </p>
               <p>
                  - Gyülöl-e még?
               </p>
               <p>
                  - Nem tudom.
               </p>
               <p>
                  - Lehet-e reményem?
               </p>
               <p>
                  - Nem tudom.
               </p>
               <p>
                  - Mik a tervei a jövőre nézve? Akar-e ünnepelt, első és boldog
                     asszonya lenni a világnak? Vagy el akar itt hervadni az ostoba azaléákkal?
               </p>
               <p>
                  - Nem tudom!
               </p>
               <p>
                  Összeszoritott ajakkal mondta; komolyan, néha türelmetlenül,
                     egyszer-egyszer mosolyogva, sőt némi kis kacérsággal.
               </p>
               <p>
                  „Csak több regényt olvasott volna; az a baj, hogy alig olvasott
                     egy-kettőt!” gondolta magában az immár nagyon vagyonos költő és elhatározta
                     magában, hogy majd visszaadja a leánynak a kölcsönt, ha már egyszer a felesége
                     lesz. Ettől a momentumtól azonban távolabb volt, mint valaha, sőt sürgős és
                     nagy veszedelem támadt arra nézve, hogy Tündér Ilonát elveszik közvetlenül az
                     orra előtt. Amint hire ment, hogy nagyban és komolyan udvarol a
                     kertészleánynak, a tóparti melegházat egyszerre udvarlók serege lepte el, az
                     öreg kertész nagy bosszuságára és a mamuska igaz örömére, aki lánya mellett,
                     amig mozdulatlanul trónolt a leanderek között, mosolyogva, némán, állva,
                     kötötte a fehér harisnyákat.
               </p>
               <p>
                  
               </p>
            </div>
            <div type="chapter">
               <head>
                  VI.
               </head>
               <p>
                  Igazi szerelmes jelentkezett. A harmadik kérő, a betyár. Talán a
                     legszebb barna férfi, aki a fekete magyar földön termett. Mindig tüzes, mindig
                     ingerült, minden percben hajlandó valakit agyonütni, vagy magát agyonüttetni
                     egy nagylelkü fellobbanásában. Kalandos természet, mint Dumas pére valamelyik
                     legjobbik lovagja, aki apai örökét részint hercegek barátnéival, világra szóló
                     szépségü primadonnákkal, részint ragyás csapláros-lányokkal mulatta el.
                     Tartozott mindenkinek, de dúsgazdag anyjától nem kért és nem is fogadott el egy
                     krajcárt sem, inkább beállott a cirkuszba lovásznak és amikor innen kitették a
                     szűrét, elment egykori öregbéreséhez, parasztruhát öltött, annak rendje és
                     módja szerint vágta a rendet és ha lovat venni bement a vásárra, nem ismerte
                     meg az uri barátjait. És hogy teljesen paraszterkölcsök szerint éljen, búcsuk
                     alkalmával verekedett, börtönben is ült, sőt a végén elvett egy citromképü,
                     csitrihaju parasztlányt. Szegény asszony elhalt mellőle épp abban az időben,
                     amikor nagyságos asszony lehetett volna, amikor az ura bronzszinü nyakába
                     örökség utján megint egy óriási vagyon akadt.
               </p>
               <p>
                  A betyár - mert igy hivták ezt az igazi nagyurat - minden
                     teketória nélkül el akarta vinni Tündér Ilonát. Az öregeknek szólt, miután a
                     leánnyal egyszer-kétszer beszélt:
               </p>
               <p>
                  - Adják ide. Soha egy korty bort nem iszom, ha ideadják. Kártyához
                     nem nyulok. Adják nekem, ha nem adják, elraboltatom!
               </p>
               <p>
                  Félni lehetett tőle, hogy meg is valósitja fenyegetését.
                     Éjszakánként, régi parasztpajtásaival a kert körül cirkált. Egy holdas estén be
                     is mászott az udvarba, ahol Tündér Ilona egymagában sétált, mert most, hogy a
                     tavasz egészen kinyilt, nem tudott az öregekkel egy időben lefeküdni.
               </p>
               <p>
                  A leány nem ijedt meg tőle. Rászólt a komondorokra, hogy le ne
                     huzzák az éjjeli vendéget.
               </p>
               <p>
                  - Itt vagyok! szólt a betyár. Jösz-e velem?
               </p>
               <p>
                  - Nem!
               </p>
               <p>
                  - Miért nem?!
               </p>
               <p>
                  - Mert nem szeretlek!
               </p>
               <p>
                  A férfi megfogta a leánynak mind a két kezét.
               </p>
               <p>
                  - Meghalsz akkor itten.
               </p>
               <p>
                  Ilona sikoltani akart, de nem tudott. A kutyák pedig ostoba ésszel
                     alighanem szerelmi idillre gondoltak és diszkréten hátravonultak.
               </p>
               <p>
                  Mélységes, édes és borzalmas csend.
               </p>
               <p>
                  - Te is meghalsz, én is! szólt a betyár ur ujra és eleresztette a
                     Tündér Ilona holthideg kezeit. Az ott állott előtte, a holdfényben, félig
                     nyitott szemekkel. Az arca, a nyitott melle oly fehér, egészen egy szin fehér
                     selyem éjjeli köntösével. Nem mozdult, nem élt.
               </p>
               <p>
                  - Mért nem szeretsz? mondd, suttogta gyülöletteljes és kérlelő
                     szóval a férfi.
               </p>
               <p>
                  - Mert nem tudok szeretni! mondta lassan, tagolva, feltörő könyek
                     közepette a leány.
               </p>
               <p>
                  A betyár megrendült, csaknem arcára bukott. Aztán összeszedte
                     magát és elment arra, amerről jött. Ment, ment és ujra neki vágott még az éjjel
                     a bor és szerelem tengerének.
               </p>
               <p>
                  
               </p>
            </div>
            <div type="chapter">
               <head>
                  VII.
               </head>
               <p>
                  - Férjhez fogok menni! mondta Tündér Ilona másnap az ebédnél.
               </p>
               <p>
                  Az éjjeli kalandról nem szólt senkinek. Édes anyja és a költő
                     mégis megérezték, hogy történt vele valami és két napon át gyanakodva
                     figyelték. Az öreg asszony nem állhatta és ugy négy óra felé hajnalban, amikor
                     rendszerint mind a ketten föl szoktak ébredni és egy kicsinyt beszélgetni,
                     megkérdezte:
               </p>
               <p>
                  - Valami bajod van? Férjhez akarsz menni? Talán már választottál
                     is?
               </p>
               <p>
                  - Semmi bajom, de férjhez menni csak kell. Mindenki férjhez megy
                     és a vén lány irtóztató. Csak tudnék választani. Akihez elmennék szivesen,
                     ahhoz nem mehetek! - Mélyen fölsóhajtott.
               </p>
               <p>
                  - Miért? Ki az? Csak nem a király fia?
               </p>
               <p>
                  - Kint fekszik a kisasszony-temetőben.
               </p>
               <p>
                  Kevés vártatva azonban fölnevetett. A katonatiszt jutott egy
                     pillanatra az eszébe és hogy ehhez el lehetne menni. Mulatságos, mókás, komikus
                     ember, nevetni lehetne rajta nagyokat. Szinház otthon és a katonabanda minden
                     héten egyszer az ő ablakai alatt játssza a térzenét.
               </p>
               <p>
                  Majd az jutott eszébe, hogy megvalósitja régi tervét, utazni megy,
                     nyakába veszi az országot, sőt Bécsbe és Grácba is elmegy - férjet keresni.
                     Mulattatta az ötlet, hogy maga jár a legény után és addig jár, addig keres,
                     amig találkozik valakivel, akit ő fog megszólitani: ugyan kérem, legyen szives,
                     ha van egy kis ideje, vegyen el engem!
               </p>
               <p>
                  Nem felelt többé az anyja szólongatásaira, ugy cselekedett, mintha
                     aludnék, pedig épen csak annyi álom volt rajta, amennyi megihlette, hogy
                     élénken, lágyan és sebesen folynak lelke képei.
               </p>
               <p>
                  A férjét kereste a férfiak roppant sokaságában, mezitláb, de
                     diszes kalapban járva az utcákon, a szalonokban. A kérői utána, mint egy csomó
                     csahos kutya, egyik apró udvarlójának, a tisztnek két rattlere is ott
                     ugrált-bugrált közöttök. Mindenféle emberekkel megállott beszélgetni, magas
                     katonatisztekkel, kerti napszámosokkal, kopogtatott a ciszterciták
                     klastromjának kis kapuján, az öreg prior nyitotta ki és attól hirtelenében
                     megkérdezte:
               </p>
               <p>
                  - Főur nem látta az uramat?
               </p>
               <p>
                  Álmában ahogy keresgélt, keresgélt, egyszerre előkerült a betyár,
                     derékon fogta és azt mondta: itt vagyok, én vagyok! Azzal felhajintotta egy
                     nagy szénásszekérre, amelybe egészen a szeméig belesüppedt. Széditően illatos
                     friss széna volt, de a szekérnek nem volt feneke és ő megint csak az utcán volt
                     az ismerős férfiak közepette, akik nagyon nevettek, amig meg nem pillantották,
                     hogy ime, a bástya felől gyors ügetésben jön a meghalt jogtanár. Szegény Barcza
                     mint közeledik feléjök, vetkeződni kezd, lehányja magáról a testét, csontváz
                     lesz és karjait kinyujtja feléje.
               </p>
               <p>
                  Ilona elpityeredett, de már az első könyek megszeliditették a
                     rémlátományokat és hajnali félálma egyszerre nagyon édes lett. Tengerparton
                     sétált - de ez a tenger inkább egy óriási metszett tükörüveg volt - és amint
                     sétált az aranyporondon, egy fiatal emberrel találkozott, akinek cipője nem
                     volt szintén, de kalapja sem. Olyan szép volt férfinak, mint amilyen szép ő
                     lánynak.
               </p>
               <p>
                  - Mi ketten összeillenénk! mondta a fiatal ember röviden.
               </p>
               <p>
                  - Ugy találja? Én is ugy gondolom.
               </p>
               <p>
                  - Járkáljunk mi igy mindig, hogy lássanak az emberek és az égben
                     lakó holdvilágok és egyéb csillagok. Legyünk férj és feleség és ezért esküdjünk
                     is meg egymással; az erdőben lakik egy remete, az összead.
               </p>
               <p>
                  - Oh kérem, az érsek nekem igen jó emberem, csaknem atyám.
               </p>
               <p>
                  - De az meghalt.
               </p>
               <p>
                  - Az igaz. De a gyürüje itt van az ujjamon és én azt neked
                     adom.
               </p>
               <p>
                  Ilona kinyitotta a szemeit: ő eminenciája gyürüje szoritotta az
                     ujjacskáját, amely az utóbbi időben teltebb lett, igen erősbödött... Azonban
                     megint behunyta szemét, hogy tovább sétáljon a furcsa ruháju fiatal
                     emberrel.
               </p>
               <p>
                  Most még éberebben álmodott, mint az imént. A tengerparti ember
                     alakja még világosabb lett,
                  
                     hasonlitott egy igen erőteljes leányhoz
                  
                  , vagy egy igen kifejlődött fiuhoz, akinek sötétbarna arca, de
                     szőke haja és kék szeme van. Kézen fogva mentek, helyesebben lebegtek a
                     tengerparton szorosan a viz mellett, néha a vizen is, de csak lábuk ujja
                     hegyével érintették a puha hullámokat. (Ezt meg fogom próbálni a tavon,
                     idehaza! gondolta magában Tündér Ilona.)
               </p>
               <p>
                  Nem igen beszélgettek, nézték egymást. „No, - mondá egyszerre a
                     tengerparti férfi - mi ugyan egymáshoz valók vagyunk, nem vagyunk csókosok, nem
                     is jó az, nem is kell az, bünnek és fájdalomnak fogantatása, jobb menni, menni,
                     menni...”
               </p>
               <p>
                  Mind mentek az idők és a távolság végtelenjéig, oly hosszan és oly
                     sebesen, hogy a langyos, de friss szél, amit alakjuk fölkeltett, csaknem
                     elaltatta, igazi álomba boritotta a leányt.
               </p>
               <p>
                  Az öreg asszony azonban kinyitotta a hálószoba ablakát, hogy
                     bevegye a mezei virágokat, amelyeket Mária havában két kispap szedett neki. A
                     virágok lassan lefeküdtek Ilona lábaihoz, de a májusi reggel minden szemérem
                     nélkül mohón és szerelmesen lopódzott hozzá és átölelte szüz alakját. Ilona meg
                     izgatottan és kéjelmetlenül takarta be magát takarójába és csukott szemmel
                     látta mint tesz-vesz anyja, mint sugdos magában. Látta a fölszalagozott, de már
                     hervadó májfát is, amelyet ablaka elé állitottak a kertészlegények, a fa szent
                     napján még. A tengerparti legénnyel pedig még mind mentek, sőt a legény
                     fogadkozása ellenére hozzá-hozzá nyult, átfogta derekát. A leány
                     megborzadt.
               </p>
               <p>
                  - Csukjátok be az ablakokat, fázom! szólt, majd felült és reggelit
                     kért. Megreggelizett és folytatni akarta álmodozásait tovább, de hiába
                     erőltette, nem látott többé semmit és közönséges gondolatoknál egyéb nem jutott
                     az eszébe. Vikszolt pallót kivánt magának, ha férjhez megy. Nagy politurozott
                     butorokat, amelyekbe megláthassa ki-ki magát, oly fényes és tiszta legyen, mint
                     a tükör. Temérdek ruhát, sok kocsit, ezüst-szerszámos fekete lovakat. Az
                     emeletes nagy kőházon vaskapu, mindig zárva. A sok pénzét odaadja az urának,
                     nem, a szüleinek, azoknak sem, senkinek sem. Beleteszi egy nagy acélládába és
                     nem ád belőle, legfölebb csak szegény úri leányoknak, hogy ne járjanak tarka,
                     cifra szegény ruhában, mint ahogy a mesteremberlányok.
               </p>
               <p>
                  
               </p>
            </div>
            <div type="chapter">
               <head>
                  VIII.
               </head>
               <p>
                  Ez egész napon át lágy és érzékeny volt Tündér Ilona. Nem
                     gőgösködött és nem adott, mint rendesen igen rövid feleleteket a mind sürübben
                     jelentkező udvarlóinak. Sőt estefelé, elment velök - és anyjával - sétálni a
                     szőllők felé, a Szépasszony-völgybe. Amig idejártak, egy kis cseres erdőt is
                     értek és Tündér Ilona nagyon örült az erdőnek, otthon érezte magát annak
                     komoly, de barátságos homályában.
               </p>
               <p>
                  Előre ment egy agglegény ügyésszel, aki - természetesen lovon
                     kisérte őket, de az erdő szélén kénytelen volt leszállani. A leány bábrabló
                     tüzszinü bogarakat és fehér cincéreket fogatott az ügyésszel, de a világért sem
                     azért, hogy megalázza. A költő egy kis jogásszal baktatott hátul, elkeseredve,
                     dühvel, már-már a lemondásra gondolt. Inkább gyülölte a leányt, mint szerette,
                     ha eléktelenedik, ha valami szerencsétlenség éri, nem sajnálta volna. Mégis
                     kitartott mellette, hogy elvegye, hogy megalázza.
               </p>
               <p>
                  A rendes körülmények között okos, sőt finom elméjü férfi a
                     legostobább bosszuterveken kovácsolt. Hogy elveszi, aztán elválik tőle,
                     mondván: „Elvettelek s nem szeretlek, elmehetsz!” Vagy: „Ime, együtt vagyunk
                     végre, egyedül. Kedvesem, tartozom önnek egy magyarázattal: Ön szép és tiszta,
                     mintha a Mont-Blanc haván egy rózsa, egy souvenier de malmaison nőlne. Azonban,
                     kedvesem, nekem a pénze kellett, őszintén megvallva, azt ambicionáltam, hogy
                     főpap bátyám vagyonát egy masszába, együtt lássam, az én kezemben. Nekem
                     terveim és céljaim vannak, amelyeket önnek el nem mondok, mert ön meg nem
                     értené... Együtt maradhat velem, a világ előtt, de kedvesem, én nem maradok
                     önnel együtt!”
               </p>
               <p>
                  Majd meg elült benne a bosszu és az elérhetetlen beteges imádata
                     támadt föl. Féltette a leányt, aki a legkevésbbé sem volt az övé. Nagyszerü
                     szerelmi vallomásokat, széditő beszédeket eszelt ki magában. Egész tudását
                     megforgatta, hogy keresse az okokat, amikért leányok szivében szerelem ébredt.
                     Shakespearetől kért tanácsot és szinte megőrült, amint látta, csaknem
                     megfoghatta a kezével az Othello szerelmének a történetét. Desdemona szánta a
                     mórt, itt kezdődött.
               </p>
               <p>
                  „Részvétet kell benne keltenem!” igy végezte magában. „A dicsőség,
                     a nagyság, a gazdagság nem imponál neki, oly romlatlan, vagy oly romlott! Tehát
                     szánalmas leszek!” Annyira belemerült ebbe a tervbe, hogy Ilonát alig látta ez
                     estén, csak amikor a melegház kapujában bucsuzkodniok kellett.
               </p>
               <p>
                  Hosszasan bucsuzkodtak, mert ritka szelid és világos este volt.
                     Érzéssel, igérettel, reménnyel teli ég, még az Ilona lelke is megremegett belé
                     és amig a férfiaknak kezet adott, arra gondolt, hogy mért nincs neki egy
                     leánybarátnője, akivel kéz kézen fogva sétálhatna az üvegházban. Egy szőkehaju
                     leány, fehér, de feketeszemü, vidám is, sirós is, pajzán és egyszersmind
                     szelid. Levetnék a vállfüzőt, bő battisztpongyolát öltenének magukra, olyant,
                     amilyenben a szent asszony szobrokat öltöztetik a templomok terraszán. Egymást
                     öltöztetnék, virágot tüznének egymás hajába, igy hizelegnének egymásnak egész
                     éjszakán.
               </p>
               <p>
                  A költő kibőjtölte a többit, ő maradt utoljára. Hosszan tartotta a
                     leány kezét a kezében:
               </p>
               <p>
                  - Isten vele Ilona, engem pedig soha többé nem lát! - mondá
                     tréfásan.
               </p>
               <p>
                  - Tehát holnap reggelig, a viszontlátásra! Jőjjön el, korán
                     jőjjön. Meg fogom mondani, hogy elmegyek-e magához. Ma többször arra gondoltam,
                     hogy mégis elmegyek. És mért ne mennék? Magától legalább nem félek. Az egyetlen
                     férfi, aki nem ijeszt rám és nem, nem, hogy is mondjam, aki nem
                     utálatos...
                  
                     Ha maga lány volna, tudnám magát szeretni is.
                  
                  Tudja mit, igérje meg, hogy levéteti a bajuszát, nem mindjárt,
                     akkor, ha -
               </p>
               <p>
                  Tréfált is, komolyan is beszélt, de oly gyorsan, ahogy csak ő
                     tudott, nem lehetett megállitani. Az iró kezét szorongatva, meglepődötten
                     hallgatott. Ilona tovább darált:
               </p>
               <p>
                  - A férfikalap magának rosszul áll; van egy boleróm, pipacsokkal,
                     az állana magának jól. Ostobaság, hogy a férfiak mind elcsufitják magukat ezzel
                     a fekete filccel... Nézze, hogy les a mamám; biztosan nagyon örül, mert magával
                     beszélgetek, szerelmes magába. Illik is, hogy magához menjek feleségül. Fog-e
                     vinni engem bálokba? a kivágott ruhákat igen szeretem látni. Apám is boldog
                     lesz, mind imádják magát. És a végén talán nekem is jut egy kis boldogság. A
                     megboldogult érsek ur gyürüje kicsiny már az ujjamra; s férjhez kell menni.
                     Milyen, milyen éj!
               </p>
               <p>
                  - Szeret egy kicsinyt? kérdé a költő nekibátorodva, mindjárt
                     hatalmaskodva, élesen.
               </p>
               <p>
                  - Egy kicsinyt, talán! suttogta Ilona, befutott és maga után a kis
                     kaput becsapta.
               </p>
               <p>
                  A költő egy darabig ott maradt, aztán halk énekszóval hazafelé
                     indult volna, amikor a puha porban egy csukott batár gördült feléje, a lovak
                     megálltak a kertész háza előtt és majd letiporták.
               </p>
               <p>
                  Ösztönszerü gyülölettel fordult a férfi felé, aki a batárból
                     kilépett. Valami gonosz sejtelem azt sugta neki, hogy ime, hirtelen
                     megérkezett, aki mindjárt elrontja csaknem teljessé lett diadalát. Hogy jön egy
                     igazi férfi, különb, mint ő.
               </p>
               <p>
                  Egy öreg ur volt. Magas, hajlott egy kissé, de erőteljes. Fehér
                     szakállából és dús hó-szin hajából arca kipiroslott. Talpig gyászban, de
                     zergeszőrös kis vadászkalapban. Botjával megkopogtatta a kaput:
               </p>
               <p>
                  - Hé, kertész, kertész! kiabálta.
               </p>
               <p>
                  Benső megvetéssel nézték egymást a költővel, aki ujra belefogott
                     az áriába és nyugodtan sietett hazafelé.
               </p>
               <p>
                  
               </p>
            </div>
            <div type="chapter">
               <head>
                  IX.
               </head>
               <p>
                  Gyászkoszorukat rendelt és a halottas szoba számára vagy tiz nagy
                     pálmát kért kölcsön Simon gróf, azért jött. A felesége kiteritve feküdt,
                     meghalt hatvanéves korában, áldozata egy negyvenhárom évig tartó betegségnek,
                     amelynek neve azonban nincs benne az orvosi könyvekben. Egy félszázadon át
                     tűrte, nyögte a legiszonyubb megaláztatást, az ura minden héten legalább
                     egyszer el akart tőle válni, mert a szegény asszonynak nem volt gyermeke.
                     Nagyon is nemes családból származott, apja is egyetlen gyermek volt már, ő is
                     egyetlen, véletlen, alig tudták életben tartani, alig hogy élt. Mégis csaknem
                     ötven esztendeig tartott ki az ura mellett, akitől ha egyszer-egyszer elment,
                     megszégyenülve tért vissza, halálos félelemben annak brutalitásától.
                     Lenyugodva, örök rabbá téve, imádkozott és gyűjtött, - senkiért, senkinek. El
                     nem válhattak, mert igen buzgó katolikusok voltak. Simon gróf egyszer magával ő
                     szentségével is beszélt erről, nagy ajándékokat küldött a kuriának, de az
                     asszony családja már előbb informálta a pápát és megszégyenülve kellett
                     visszatérnie a feleségéhez.
               </p>
               <p>
                  Most feloldották a házasságot ott, ahol kötötték. Csakhogy Simon
                     gróf aggastyán lett, amig kivárta. Megőszült, elkeseredett, már husz esztendeje
                     nem lőtt agyon véletlenül senkit, sem vadászt, sem bérest. Sőt visszavonult a
                     politikai pályától, letette mandátumát és nagynéha szerepelt a felsőházban,
                     pénzügyi kérdésekbe szólt belé, hogy takarékosságra intse a nemzetet. Ő maga
                     oly takarékos, gondos és tiszta volt, mint egy hód. Egyetlen latifundiummá
                     szerette volna átalakitani az egész Magyarországot, a Hunyadiak előtt való
                     korban ez talán sikerült is volna neki, de most csak azt tudta megtenni, hogy
                     megötszöröztette azt, amit mint majorátus örökölt. Kezelt a zsidóval, de
                     kihasználta, ő rajta nem lehetett nyerni, csak ő nyerhetett. Szerette és
                     becsülte a parasztot, mint földjeinek föltünő investicióját, de ha csak módját
                     ejthette, a szegény községek határából el-elfoglalt, ha többet nem, néhány
                     szekérnyomot. Büszkébb volt, mint egy örökös király és a hölgyek kegyeit nem
                     ajándékkal szerezte meg, hanem, mert imponált nekik, mint egy zordon, pusztai
                     Napoleon. Nem mertek ellentmondani, meghunyászkodtak előtte, ha bozontos
                     szemöldökei alól szurok-szin szemeivel rájuk nézett. Amig meg nem őszült, réme
                     volt a vidéki férjeknek és egyszer a maga parasztjai rohantak rá vasvillával. A
                     legbőszebbet, a legjobban megalázottat, a csahost arcul ütötte és igy maradt
                     sértetlen közöttük. Öreg korában kevésbbé imponált már, de ravaszsággal pótolta
                     a fiatalságot. Különben is az őserő, amely benne lakozott, frissen megmaradt,
                     csak fejére, mint hegyek sziklacsucsára lehull a hó, ült le az ősz ezüst
                     szine.
               </p>
               <p>
                  Tegezett mindenkit. Tegezte a kertészt is, aki álmosan
                     szolgálatjára állott, tegezte az öregasszonyt is, aki mindjárt ott termett -
                     kezében a nagy fehér harisnyakötéssel - az ura mellett.
               </p>
               <p>
                  A lármára, mert Simon gróf lármázva beszélt, Ilona is bejött az
                     udvarról.
               </p>
               <p>
                  Leült és beszélgetett velök. Egészen másképp beszélgetett, mint
                     mindenki más, akit Ilona eddig csak ismert. Nagy fensőséggel, rá se nézve arra,
                     akihez szól.
               </p>
               <p>
                  „Istenem egy gróf? Tehát ilyenek,” gondolta magában Tündér Ilona
                     és ugy nézett a vén oligarchára, mint egy eddig soha nem látott, ismeretlen
                     állatfajtára. A szemei villogtak, a fogai épek voltak az aggastyánnak, hangja
                     erős és friss, mint egy fiatal ispáné, aki a mezőn nagy távolságokra szokott
                     beszélni. „Szép öreg ur!” gondolta a leány és meglepődve, nyitott ajkakkal
                     hallgatta, amint Simon gróf feleségéről beszélt, mély tisztelettel, de
                     részvétlenül, akárha egy szentté kanonizált hercegnőről beszélne, aki előtte
                     négy-öt századdal élt:
               </p>
               <p>
                  - A grófné megpihent. Két napig élt még, miután a szentségeket
                     fölvette. Félkörben kell fölállitani a pálmákat. Lakik itt valami gyertyamártó?
                     Nincs itt semmi. Bécsbe sürgönyözni már késő. A káptalannak talán vannak
                     fáklyái. Aztán szép koszorut kössetek, kis lányom. A grófnénak egy elefántcsont
                     imakönyvét majd egyszer elhozom neked. Évek óta nem voltam már ebben a
                     sárfészekben, hol lehet itt valamit enni.
               </p>
               <p>
                  Megmarasztották. Igen jóizüt evett és vacsora után beszélgetett a
                     forradalomról, amelynek első felében igen tevékeny részt vett, sok németet
                     sajátkezüleg megölt, aztán, miután látta, hogy az egész dolognak nem lesz jó
                     vége, visszavonult.
               </p>
               <p>
                  Nemcsak ő, de a kertész családja is elfeledte, hogy ennek az
                     embernek ezalatt valamely kastély bolthajtásos nagy ebédlőjében egyedül fekszik
                     a felesége holtan. Stearin gyertyák lángja virraszt fölötte, lassu, egyhangu
                     sercegéssel.
               </p>
               <p>
                  - Aki ur, az csak ur! mondta a kertész, miután Simon gróf elment
                     és a szokásos asztali imát sietve elmondták.
               </p>
               <p>
                  Az öregek álmosak voltak, de a leány tudta, hogy a szemét se fogja
                     behunyni az éjjel; mindig igy volt, ha a rendes időn túl feküdt le. Örvendett
                     ennek, legalább gondolkodhatott a tengerparti ismeretlenről, a költőnek adott
                     igéretéről, a grófnéról, aki a gyönyörü kastélyban fekszik. Az ébren való
                     álmodozás vége az lett, hogy félni kezdett, valósággal a hideg lelte.
               </p>
               <p>
                  Egy pillanatra, hogy elaludt, egész világosan hallotta, amint a
                     grófasszony igy szólt hozzá: „Unom egyedül menni a másvilágra. Leányom, gyere
                     velem, de vedd föl elébb a legszebb báliruhádat!”
               </p>
               <p>
                  Gyertyát gyujtottak, mint az utóbbi időben igen gyakran, az öreg
                     asszony egy kis szenteltvizzel megkente a leánya, aztán a maga homlokát. És
                     amikor a leányon lassu sirás vett erőt, felköltötte urát is. Hárman
                     virrasztottak, a félelem ismeretlen és oktalan érzésétől eltelve, amig reggel
                     nem lett. Ilona csak akkor aludt el, amikor kint a munkára menő parasztlányok
                     nagy elbúsulással és végtelen elnyujtásokkal énekeltek egy alapjában vidám
                     dalt. Délfelé ébredt. A melegházban a költő már várt reá.
               </p>
               <p>
                  - Hagyjon nekem békét! mondta ingerülten és ott hagyta.
               </p>
               <p>
                  - Vissza fogok jönni; felelte az ingerülten és elment. Napokig nem
                     mutatkozott. Irt, de nem feleltek leveleire. Ilona egyáltalán elhanyagolta az
                     udvarlóit az utolsó időben.
               </p>
               <p>
                  
               </p>
            </div>
            <div type="chapter">
               <head>
                  X.
               </head>
               <p>
                  Vagy két hét mulván Simon gróf jött meg, a felesége imakönyvét
                     elhozta Tündér Ilonának.
               </p>
               <p>
                  Átadta az imádságos könyvet, de nem tartott hozzá semmiféle
                     szónoklatot. Egyáltalán nem igen barátkozott Ilonával, inkább az öregekkel,
                     különösen a kertésszel, akivel a legtöbb esetben egy hitet vallottak. A maguk
                     módja szerint mindaketten, az örök úr, az örök szolga is, nagy ellenségei
                     voltak a civilizációnak s különösen annak, hogy a parasztokat a katonaságnál
                     megtanitják irni és olvasni, ahol három ház van, oda iskolát épitenek és a
                     raboknak hust ad enni a megye.
               </p>
               <p>
                  Együtt csibukoztak, a kertész ibolyadohányát szítták. A meleg
                     nyári délutánokon órákig elültek a szőllő-lugasban, szigoruan birálván a
                     dologtalan világot. Ilona szerette őket hallgatni, az udvarlói elül is
                     elszökött, hogy társaságukban lehessen, ámbár a férfiak csak annyit törődtek
                     vele, hogy a nagyobbszabásu gorombaságok felét elköhögték. Simon gróf néha
                     megsimogatta a leány haját, mely az utolsó időben egyszerre rohamosan kezdett
                     megint nőni, növekedni, valamint kint a mező a nyár elei sürü és friss eső
                     után. Ha kontyba tüzte, a feje fájt tőle, kénytelen volt leeresztve viselni,
                     gyöngén befonva. Csakhogy a fonás elől mindjárt föloldódott, örökösen
                     igazgatnia kellett. Szinte haragudott a hajára, veszekedett vele, rémitgette,
                     hogy lenyirja tőből. Simon gróf békitgette:
               </p>
               <p>
                  - Hadd el lányom, majd megritkul, majd megőszül.
               </p>
               <p>
                  Tündér Ilona csudálkozva nézett az öreg oligarchára. Sohasem
                     gondolt még a maga öregségére, el sem is tudta képzelni.
               </p>
               <p>
                  - Bár olyan fehér lenne a hajam, mint a kegyelmes uré; az szép!
                     jegyezte meg minden kacérság nélkül.
               </p>
               <p>
                  Négy nagy fehér bárányt hozott neki a gróf legközelebb. A
                     szijgyártójával szerszámot, a faragójával kis kocsit csináltatott hozzá.
               </p>
               <p>
                  - A multkori hizelgésedért, szólt, amikor átadta. És a
                     bárányfogatba beleültette Ilonát, aki komolyan és boldogan kocsikázott az
                     udvaron. Ő hajtott, a gróf kommandirozott, az öregek könnyes szemmel nézték,
                     megfogták egymás kezét, az asszony még a kötését is elfelejtette, sohase hitték
                     volna, hogy ily boldogok legyenek.
               </p>
               <p>
                  Ilona kezet csókolt Simon grófnak. Az meg állát gyengéden
                     megfogva, megcsókolta először nyakát, aztán a homlokát:
               </p>
               <p>
                  - Te vagy az én szerelmes lányom, akiben nekem kedvem telik! mondá
                     tréfásan és gyengéden magához ölelte. Aztán az öregekhez fordult és gratulált
                     nekik gyermekükhöz.
               </p>
               <p>
                  - Önök boldogok - szólt egyszerre magázva őket - mert a világ első
                     leánya a maguké. Ha az enyém lenne, ha nekem volna ilyen...
               </p>
               <p>
                  - De már elkivánkozik itthonról, kinőtt a cserépből a mi
                     tubarózsánk, ki kell ültetni! jajgatott tréfásan a kertész. Ebből az alkalomból
                     nagyon leszólták a mai fiatalságot. Ilona segitett az öregeknek. Nagyon
                     megértették egymást igy négyecskén. A kegyelmes urnak temérdek jó vicce volt,
                     az ajándékozásban pedig épen páratlan. A néhai grófnénak drága jó csipkéit
                     lassanként mind elhozogatta Ilonának, kisebb ékszereit, a filigrán agrafokat,
                     egy ezüstbe foglalt fekete köves egész garniturát, sőt azt a türkizes, apró
                     gyémántos diadémot is, amelyet a szegény asszony pártának és akkor viselt,
                     amikor még boldog leány volt - és a grófnak annyira tetszett. Idekerült, a
                     kertészlakba hozták a néhai két hátaslovát is, egy csillagos homloku szelid
                     sárga mént s egy hetyke vasderest, amelyeken a néhai nem ült soha és amelyek
                     nem voltak befogva soha, csak egyszer, akkor, amikor urnőjükkel kivágtattak a
                     keő-tárkányi családi sirbolthoz.
               </p>
               <p>
                  Az öreg asszony egy kissé megsokalta a kegyelmes ur nagy
                     bőkezüségét és gyanakodva nézegetett rá, de meg-megnyugodott, amint látta, hogy
                     mily kitüntető és erős barátsággal ragaszkodik az az ő urához, akit sohse
                     látott még ily boldognak, büszkének és tisztának. Kemény, nagy galléru ingeket
                     kezdett a kertész viselni, sőt nyakravalókat is vásárolt. És éjjeleken negyven
                     éve hallott, ok nélkül való sóhajtásait abban hagyta, ellenkezőleg föl-föl
                     nevetett. Veszekedni nem lehetett vele, a hátaslovakat - Citromot és Violát -
                     fehér cukorral étette, gazsulált nekik és mélyen sajnálta, hogy ily uri lovak
                     létére a földön szalmán kell hálniok.
               </p>
               <p>
                  Nagy készülődések után Ilona a sárgára rá is ült, lovagolni
                     tanult. A gróf megigérte, hogy lengyel lovászmesterét mindennap beküldi, hogy
                     tanitsa, de gondolt egyet és maga járt benne. Egy hét mulván már lóháton együtt
                     mehettek ki Simonfaluba, ahová legelőször vacsorára voltak hivatalosak. Az
                     öregek hintón mentek utánuk. Elkerülték a várost, a kertész nagy szomoruságára
                     és nem az országuton, hanem az érsekség és a gróf földjén átvágva, értek a
                     kastély elé.
               </p>
               <p>
                  A rengeteg udvarban halotti csend. Sehol egy parasztgyerek, még
                     csak egy kutya se. A cselédházak ablakai sötétek, az asszonyok lefeküdtek a
                     tyukokkal - az volt itt a rend - a férfiak meg ilyenkor kint hálnak a tanyákon.
                     Óriási szalmakazalok hegyláncai beláthatlan messzeségben. Egy eltévedt és
                     kizárt csirke mozgolódott nagy félénken valamelyiknek a tövében. Ez az egyetlen
                     mozgás.
               </p>
               <p>
                  De a kastély száz ablaka kivilágitva. Két gyászruhás inas termett
                     elő.
               </p>
               <p>
                  „Mily gyönyörü mindez!” gondolta magában Tündér Ilona, aki ez
                     ünnepies fehér estén ugy érezte, mintha valami nagy, eddig ismeretlen szent
                     ünnep volna és ő ennek a középpontja.
               </p>
               <p>
                  Hetet harangoztak a kastélykápolnában. Mindjárt odamentek
                     imádkozni. Egy fiatal pap, aki a templomnak is beillő kápolnában egyes-egyedül
                     volt és magának orgonázott, félénken nézett a vendégekre, egy pillanatra
                     abbanhagyta az éneket, nézte a jelenést, aztán folytatta még nagyobb
                     áhitattal.
               </p>
               <p>
                  Mindnyájan meghajoltak az oltár előtt, letérdepeltek, imádkoztak.
                     Simon gróf aztán kézen fogta Tündér Ilonát és odavitte egy piros bársony
                     karosszékhez, amelyre a néhai grófné cimere és nevének kezdőbetüje volt
                     kihimezve.
               </p>
               <p>
                  - Ülj le, lányom! mondá. Ez a szék a tied!
               </p>
               <p>
                  Jó félóráig üldögéltek a templomban, beszélni csak Simon mert, ő
                     is csak néhány szót, halkan. Ilona édesdeden imádkozott: az érsek ur
                     nyugodalmáért, apjáért, anyjáért, a jó és kedves öreg grófért, valamint azért a
                     szegény asszonyért, akinek a székében ül.
               </p>
               <p>
                  Templom után mindjárt az ebédlőbe mentek. A nagy ebédlőben volt
                     teritve, abban, amely valami kevéssel még nagyobb volt, mint a kápolna. Három
                     bizantinus kereszt-luszterben száz-száz viaszgyertya égett. A rengeteg teremben
                     visszhangos csend, csak ugy dörgött, amikor a házigazda erős hangjával
                     fölverte.
               </p>
               <p>
                  A kertészcsalád ugy érezte, mintha itt valami mesébe kerültek
                     volna; a fölszolgáló lelkek némák voltak, nesztelenül jártak-keltek, nem
                     feleltek, pedig az egyiket kétszer is megkérdezte a kertész, hogy hová való.
                     Ilona azonban otthonosan és jól érezte magát, egy trónus-módjára készült
                     karosszékben ült ismét, amelyen a néhai grófné trónolt szegény - egyedül,
                     magának. A támlány monogrammja friss volt, a leány megnézte a szép kézimunkát
                     és csudálkozva látta, hogy a cimer helyett a pajzsra három arany kereszt van
                     himezve.
               </p>
               <p>
                  Nagyon közönyös dolgokról beszélgettek. Lovakról, a jó és rossz
                     pincéről, a zongorázásról, nyitott tüzhelyekről, a vad különféle
                     készitésmódjairól, a takarékpénztárak huncfutságairól.
               </p>
               <p>
                  Ilona mindezt figyelemmel hallgatta, maga is tett egy-egy, mindig
                     korrekt megjegyzést, de voltaképpen csak Simon gróf beszélt, döntött, itélt,
                     kinyilatkoztatott, mint mindig és mindenütt. Vacsora után szétnéztek a
                     kastélyban, amely nappal is rengeteg nagy volt, hát még éjjel. Végtelennek,
                     kiismerhetetlennek tetszett a leány szemében, nagyszerünek, de egyszersmind
                     igen kedvesnek is. A tisztaságtól ragyogott minden, a csigalépcsők, a fülkék
                     is. Minden régi volt, de minden oly kitünően konzervált, mint maga az ur, aki
                     aggastyán létére fürgén járt előttük, a háromszáz s nehány éves ház történetét
                     magyarázta és előadta, hogy miféle praktikus és szép változtatásokat akar még
                     itt tenni, egy félszeg szárnyat, amely a dombra futván, megszakad, mint akar
                     kiépiteni. Egy nagy üvegfalu asszony-szalon lesz csak benne, Mária-Antoinette
                     korabeli.
               </p>
               <p>
                  - Kinek? kérdezte az öreg asszony vigyázatlanul.
               </p>
               <p>
                  Simon gróf nem felelt. Fölvitte őket egy terrászra pihenni. Innen
                     be lehetett látni az egész környéket, az északról sürü erdővel keritett, délről
                     beláthatatlan buzatengerrel beszegett Mátraalját.
               </p>
               <p>
                  - Ez az én világom! szólt Simon gróf megelégedetten. A vendégek
                     tágra nyilt szemekkel nézték e világot, majd akaratlanul, lopva e világ urára
                     néztek és ebben a pillanatban bizonyára jobban imponált nekik, mint valaha.
                     Mind, mind az övé; a beláthatatlan messzeség, az este, az ég, a cserek és
                     rózsák illata, a csillagok, az állatok, amelyeknek melankólikus hangja
                     hallatszott...
               </p>
               <p>
                  Az öregek leültek hátul, fáztak is, féltek is talán. Ilona elül
                     állott az urral, aki érdes nagy kezében fogva tartotta sima kis kezét.
                     Magyarázott, majd elcsöndesedett. Némán állottak egymás mellett. Most valami
                     hideg szél kerekedett az erdők felől. Ilona összeborzadt, de nem akarta
                     elismerni, maradni akart.
               </p>
               <p>
                  - Olyan jó itt! szólt halkan. - Szeretnék itt maradni.
               </p>
               <p>
                  - Rajtad áll, hogy itt maradj, velem. A feleségem, a leányom, az
                     unokám. Asszonyom és az örökösöm, ha behunyom a szemem! mondá az aggastyán
                     keményen és oly erősen, hogy az öregek meghallották volna, ha a szél el nem
                     viszi a hangot az erdő felé. Maga Ilona sem hallotta egész tisztán, de
                     megértette, ismételte a kérdést:
               </p>
               <p>
                  - A lánya, a felesége, oh kegyelmes uram! Nem vagyok méltó
                     hozzá.
               </p>
               <p>
                  - Azt hiszed, hogy öreg vagyok! folytatá Simon gróf komoran. Nem
                     vagyok az. Vagy az vagyok, legyek az. Már én innen nemsokára elmegyek és
                     mindent itthagyok. Légy velem, amig elmenőben vagyok, egy-két év, neked semmi,
                     nekem minden. Egyet borzongsz, aztán tovább mégysz, vagy ittmaradsz és
                     várod...
               </p>
               <p>
                  Nem lehetett befejeznie. A kertészék mozgolódtak, az öreg asszony
                     félt, hogy Ilona megfázik. Éppen csak megkérdhette a könyes szemü
                     leánytól:
               </p>
               <p>
                  - Akarsz-e? gyere, az apád leszek, ha akarod, az urad is, gondold
                     meg. Vagy minek gondolod; mondd mindjárt.
               </p>
               <p>
                  - Akarok! szólt Tündér Ilona minden gondolkodás nélkül, dacosan
                     nézve a fehér estébe, az ezüst csillagokba, mintha azok ellenére cselekednék,
                     mintha azok mondtak volna valamit.
               </p>
               <p>
                  
               </p>
            </div>
            <div type="chapter">
               <head>
                  XI.
               </head>
               <p>
                  Elvitte, mint egy öreg faun a fiatal nimphát, akit más, sok,
                     fiatalabb faunok üldözése elfárasztott, megzsibbasztott, elaltatott. A
                     bronzszinü bikanyakra rátette hószin karját, fáradtan leeresztette, ami olybá
                     tetszett, mintha megölelte volna. A faun kenetteljes vicsorgással nézett a
                     tündérleány arcába, aki gyengén visszamosolygott reá, de nem a szemeivel,
                     amelyek lecsukódtak, hanem a fogaival, melyek kivillogtak nyitott ajkai
                     közül.
               </p>
               <p>
                  Ebben az időben szüretelték a földet mindenfelé a jó Isten által
                     külön is kitüntetett latifundiumon. Ily roppant áldás egy emberöltője nem volt
                     már ezen a vidéken, nem is arattak, szüreteltek. Oly sok, sürü és nagy volt a
                     kalász, hogy a kipergett mag rétegekben födte a tarlót, föl lehetett szedni,
                     zsákokba tölteni. De azért vagy ötven gőzcséplőnek akadt dolga; füstjök és
                     búgásuk beláthatlan messzeségben betöltötte az édes őszi tájat. A szőlő még
                     csak most érett, bor nem volt egy csepp se, sehol, de a Simon kastély körül
                     mértföldnyi területen mámoros volt mindenki, az öröm, hogy a föld ily bőkezü,
                     részeggé tette még a napszámos marokszedő leányokat is.
               </p>
               <p>
                  Vad erővel szoritotta magához Simon gróf a feleségét, mások előtt,
                     mindjárt a templomból a kastélyba tértek. Tündér Ilona rémülten nézett körül
                     segitségért. Apja volt mellette félbolondan a boldogságtól, anyja, aki az
                     utóbbi hetekben minden emberi akciót abbanhagyott és csak sirt, sirt csendesen,
                     folyton, anélkül, hogy meg lehetett volna tudni tőle: az öröm vagy a bánat
                     miatt kesereg-e? Csak egyszer emlegette az érsek gyürüjét, de nem lehetett
                     megérteni, hogy mit példáz, ha csak abból nem, hogy a gyürüvel összefüggésben a
                     kegyelmes ur előtt a fiatalságot dicsérte, az öregséget szidta, sőt burkoltan
                     azt is megkérdezte, hogy a kegyelmes ur mikor szándékozik meghalni?
               </p>
               <p>
                  A Simon gróf családjának egy-két férfi tagja volt még a
                     nászmenetben. Azonfelül a Tündér Ilona tanui, a költő, és a lovak barátja, az
                     ügyész. A katonatiszt egy őszi hadgyakorlaton volt, nem kapott szabadságot.
                     Mindnyájan rendkivül meg voltak hatva, az oligarcha oly vidám és barátságos
                     volt, mint egy alapos szerelmi igéretet kapott és ezért már jó előre becsipett
                     kadét. Ajándékozott, testált, ígért, össze-vissza csókolta a kertészpárt és kis
                     gyermekkora óta talán először feledkezett meg arról, hogy örökös főispán,
                     örökös főrendiházi tag, a császár örökös titkos tanácsosa, egy örökös család
                     első szülött tagja, amilyen nem volt, nincs és nem is lesz többé a világon, sem
                     a földön, sem a mennyek országában. A szertelen nagy boldogság tüzében
                     meglágyult. Ime: őt szolgálják a föld, az ég, minden ugy történik, ahogy
                     akarja, amint álmodta, parancsolta.
               </p>
               <p>
                  Leültek a reggelihez és ugy magához ölelte Tündér Ilonát, hogy az
                     gyengén felsikoltott, elhalványodott és könyes szemeit kérőleg emelte anyjára.
                     Komor és kényelmetlen érzés támadt az asztalnál. A költő arra gondolt, hogy
                     legjobb lenne az öreget itt becsületes párbajban megölni, meg is lehetne tenni,
                     ma, még napnyugta előtt. De félős, sőt csaknem bizonyos, hogy nem hagy az
                     magára ugy lőni, hogy vissza ne lőjjön. El is állott hamar e tervtől és minden
                     reményét egy várható szélhüdésre épitette. Akkor, igen akkor; az asszony még
                     kinevelődik ebben az előkelő környezetben és cimmel, ranggal és óriási
                     vagyonnal lehet fölvinni Budapestre. A költőnek fegyelmezett képzelő tehetsége
                     volt s ez nagy hasznára szolgált. Az ügyész azt forgatta elméjében, hogy a
                     törvényeknek meg kellene tiltaniok az ilyen házasságokat. Apa mérgesen nézett
                     huzódó leányára, az anya pedig szerette volna az ölébe kapni és futni, futni
                     vele, amig valami védelemre, egy erős és fiatal emberre talál, akárki legyen
                     is.
               </p>
               <p>
                  Tündér Ilona mohón evett, mert tegnap este óta éheznie kellett.
                     Mosolygott az urára, alig szólott pár szót, csak amikor az utolsó fogás után az
                     ebédutáni imádságot elmondták, fogta el valami, szinte leküzhetetlen vágy:
                     futni, futni innen, el az anyjával, egy sereg fiatal leány közé, akik elfödik a
                     szoknyájukkal, elrejtik maguk között, ugy eldugják, hogy az ura hiába keresi,
                     nem találja.
               </p>
               <p>
                  Az utolsó percek ugy folytak le, hogy alig tudta, mi történik.
                     Szines árnyjáték körülötte és ő is mozgott benne, szines árny. Ölelt, kezet
                     csókolt, kezet csókoltak neki. Hangos sirás verte fel az ebédlőt, majd a
                     folyosót; az ő sirása is belevegyült e hangba. Fekete lovak ficánkoltak a
                     kastély előtt, az egyik nyeritett, a csikóját hivta, a kocsis végig vágott
                     rajta. Robogás, csikordul a kulcs a nagy vasajtóban, csend.
               </p>
               <p>
                  Csend és éjjel. Az egymásba nyiló termekben a lakájok oltogatták a
                     gyertyákat és kinyitották az ablakokat. Vihar gyött, estve lett, egy csillag se
                     fénylett. Még a Vénusz sem, pedig minden valószinüség szerint ezen lakott az a
                     mindenható némber, avagy gyerek. Nem, mindenesetre asszonyi erő volt, melynek
                     tetszett egy virágot ültetni és fölnevelni a földön és annak leányalakot adni.
                     Hadd lám, mi történik vele, hogyan ültetik át, mint akarnak homolitani belőle
                     erőnek erejével embert, mint csókolják erőnek erejével kelyhét, amely
                     visszacsókolni nem tud. Nem tud semmit, csak hogy szép legyen, nincs hivatva
                     másra, csak hogy disz legyen siralmaitok sötét völgyében. Egy szál virág és
                     nincs tovább.
               </p>
               <p>
                  Simon gróf megállott a felesége előtt:
               </p>
               <p>
                  - Én vagyok a te urad; érted-e? Az enyém vagy, minthogy enyém a
                     kezem. Örökre az enyém vagy. Az én rabom, az én kis bárányom. A másvilágon is
                     az enyém. Egy koporsóban fogunk hálni, ha meghalunk. Nézz meg engem, én nem
                     vagyok öreg. Olyan fiatal vagyok, amilyen akarok. Nagyon sokáig fogunk élni és
                     szép gyermekeink lesznek. Akarsz-e csillagkeresztes lenni; ha ambicióid vannak,
                     szólj. Hercegnő lehetsz, amelyik napon akarsz. De azt gondolom én, maradjunk
                     meg igy. Vágyakozol az udvarhoz? Hagyjad, most nincs miért. Itt fogunk élni
                     csöndesen. Engedelmességgel tartozol. Ha akarom, én megölhetlek téged. Mert
                     szeretned kell engem, ez a te kötelességed. Csókolj meg, parancsolom!
               </p>
               <p>
                  A leány lehajtott fővel hallgatta a vad és kiméletlen szavakat és
                     megcsókolta a férfi kezét.
               </p>
               <p>
                  A komorna állott az ajtóban. Már csengettek érte, de látta, hogy
                     korán jött, visszahuzódott az ajtóban. A hosszu, szikár nőszemély, ugyanaz, aki
                     a néhai kegyelmes asszony szemeit befogta, szolgálatjára állott Tündér
                     Ilonának. Ezüst gyertyatartó a kezében, világitott és ment előre, hogy
                     szobájába vezesse és levetkőztesse a grófnét.
               </p>
               <p>
                  
               </p>
            </div>
            <div type="chapter">
               <head>
                  XII.
               </head>
               <p>
                  Karonfogvást, szótlanul járkáltak a kertben. A grófnak kevés
                     mondanivalója volt, elveit, tapasztalatait jórészt elmondotta már. Egész
                     életében három-négy szépirodalmi könyvet olvasott és fantáziája nem volt semmi.
                     A gazdasági témák, látta, hogy Ilonát végképp elszomoritják, hagyta hát azokat
                     is és igy beszédtárgya nem maradt csak egy, az, hogy mily nagy szerencse egy
                     fiatal leányra nézve, ha egy öreg kegyelmes urhoz mehet férjhez. A kegyelmes
                     asszony hallgatta ezt csendesen, sőt némi részt el is hitte, hinnie kellett,
                     mert különben nem jött volna ide és nem maradna itt igy, lelkének harmoniájában
                     megzavarva, kábultan azt érezve, mintha megalázták s megverték volna.
               </p>
               <p>
                  Engedelmesen felelt a kérdésekre, egyet-mást kérdezett ő maga is.
                     Mosolygott a hizelgésekre, a templomi tisztelet, amellyel a nagy cselédség
                     körülvette: fáradt és fázós lelkét meg is melegitette egy-egy pillanatra. Néha
                     felocsudott, különösen napnyugtakor, amikor egyedül maradt, a kegyelmes ur a
                     tisztjeit számoltatta. Kinézett az ablakon és látta, hogy az este lila
                     párázatában az ég összefolyt a földdel egy határozatlan tengerré. Őszi napfény
                     ragyogása könnyü hullámokat vert a tengeren és ideszállott, ezen himbálódzott
                     az összetört tündérasszony, tárgytalan, szem nélkül való, oktalan és céltalan
                     szerelemben. Ébredt: régi álmaiban és igy talált magára. Összerázkódott,
                     gondolkozott:
               </p>
               <p>
                  „Ki vagyok én? Mi voltam én? Most grófné vagyok. Egy meghalt és én
                     jöttem. Ez a házasélet, amelyben most élek. Ezek a szerelmes hetek!”
               </p>
               <p>
                  Irtózat fogta el. Gyülölet a szerelem ellen. Mint az első napon,
                     megint csak menekülni szeretett volna ismeretlen leánypajtások közé.
               </p>
               <p>
                  Hetet harangoztak és az ura kemény nagy markát érezte vállán:
               </p>
               <p>
                  - Együnk és aludjunk. Korán enni és az este beálltával aludni: ez
                     a hosszu élet titka. Sulyosak az én szokásaim, de okosak; maga is meg fogja
                     látni, beléjük fog szokni.
               </p>
               <p>
                  Nyolc után kevéssel el kellett oltani minden világosságot. Ilona
                     virrasztott egyedül bizantinus ágyában, amely voltaképen egy massziv épület
                     volt. A negyedik századja álmodoztak benne nagyrangu rabasszonyok.
               </p>
               <p>
                  Oh, hogy visszakivánkozott leánykori ágyába! Az őrület
                     környékezte, a szivéhez kapott arra a gondolatra, hogy többé nem lehet leány.
                     Kiforgatták lényéből arcátlan erőszakossággal, elvették tőle hivatását,
                     leányságát. Szeretett volna anyja mellé kúszni a szűk, polituros ágyba,
                     fölébredni a kertészlegények veszekedésére, leeresztett hajjal ülni a
                     melegházban és nézni, mint vergődnek előtte férfiak, valamint a szarvasbogarak
                     a cseresznyefán, ha a gyümölcs szárába beleakadt a lábuk. Most tudna csak
                     kegyetlen lenni hozzájuk igazán, most, hogy tudja, mily ostobák, kegyetlenek,
                     csúfak.
               </p>
               <p>
                  
               </p>
            </div>
            <div type="chapter">
               <head>
                  XIII.
               </head>
               <p>
                  Rettentően hosszuak voltak az éjszakák a bizantinus ágyban. Sokat
                     imádkozott, olvasni szeretett volna, de nem mert gyertyát gyujtani, félt, hogy
                     az ura fölébred. Egyszer-egyszer megszólongatta, hogy legyen kivel beszélnie,
                     de az uj férj, az - agg ember - oly mélyen aludt, mint egy gyermek. Nem
                     álmodott, meg volt halva minden érzéke, de ajka körül egy kegyetlen és
                     hivalkodó mosoly jelentette, hogy hajnalban fölébred. És Ilona rettegett ettől
                     az ébredéstől csaknem két hónapon át, aztán kezdte megszokni. Aludt is,
                     öltözködött is, november lett, készültek Pestre, hogy berendezkedjenek az
                     elhagyatott télipalotában. El akartak járni a nemzeti szinházba és be-benézni
                     egy-két társaságba, amely minden exkluzivitása dacára égő kiváncsisággal és
                     kitárt ajtószárnyakkal várta a grófnét, akit elfogadhatóvá tett nekik nem az
                     ura, hanem a néhai érsekkel való, kissé rejtelmes összeköttetése.
               </p>
               <p>
                  Már pakoltak, amikor Ilona egyszerre betegeskedni kezdett. Simon
                     gróf maga vágtatott be felesége anyjáért, együtt jöttek vissza föltünő, szinte
                     érthetetlen jó barátságban. Maradtak és az öreg asszony is maradt.
               </p>
               <p>
                  A letarolt tájékban, a meztelenül fázó fák között, mintha maga a
                     kastély is didergett volna mostan. Néma komorságba merülve, elhagyatottnak
                     látszott, ablakai, kapui bezárva. Bent lábujjhegyen jártak, aki egy hangos szót
                     ejtett, szolgaféle, életével játszott. A házikápolnában egyre mondta a csendes
                     misét a fiatal pap, jó dolga volt az öreg béres-asszonyoknak.
               </p>
               <p>
                  A kandalló előtt ült Tündér Ilona, kezét az anyja kezébe téve.
                     Simon gróf föl és alá járkált a teremben és meg-megállott, hogy hizelgéseket
                     mondjon asszonyának, sőt az öreg anyónak is. Boldoggá tette ez a betegség,
                     felfrissült és nekifiatalodott felesége gyötrelmeiben, a szegény hitves
                     megaláztatásán gőgje még növekedett, uj ágakat hajtott. Önmagában istenithette
                     magát, sőt ennek némi kifejezést is adott, mindenféle leveleket irt és ezekben
                     jelezte, hogy elsőszülött fiát apai nagyatyja után fogják nevezni,
                     természetesen ellátván atyjának keresztnevével is; azon nem várható, de mégis
                     megtörténhető esetben, ha istennek tetszik őt nőgyermekkel megajándékozni, ugy
                     az Károly Máriának és Anna Adelhaidnek kereszteltetik.
               </p>
               <p>
                  Most egész éjjeleken át virrasztott Ilona mellett, biztatta,
                     vigasztalta, bátoritotta, feddte:
               </p>
               <p>
                  - Egy kis fejfájás, no bizony, azért nem kell sirni. Gondolj a
                     jövendőre, a dicsőségre, a boldogságra, a kötelességre. Nincs nő a világon, aki
                     ne irigyelhetne téged kötelességed teljesitésében...
               </p>
               <p>
                  Ilona elforditotta a fejét, anyja kezét kereste, megszoritotta,
                     majd ellökte:
               </p>
               <p>
                  - Mért adtatok férjhez? Én nem tudtam, hogy nem vagyok arra való,
                     ti tudtátok. Elárultatok, elveszitettetek. Vétettem-e én ellenetek valaha, hogy
                     a vizbe dobtatok, mint egy kis macskát? Nem voltam jó, engedelmes, nem
                     dolgoztam-e? Egyszer még a pallót is felsikáltam. Mit akartatok tőlem?
               </p>
               <p>
                  Az ura előtt beszélt igy; az meg elfojtott haraggal tűrte keserü
                     kifakadásait, kinzó szeszélyét, egyszer-egyszer azonban kitört:
               </p>
               <p>
                  - Vége legyen, nem tűröm tovább! Nem tűröm, hogy gúnyt üzzön
                     abból, ami a legszentebb!
               </p>
               <p>
                  Ilona fölkacagott:
               </p>
               <p>
                  - Nem tűri? Mit nem tűr? Azt teszek, amit akarok, azt mondom, amit
                     akarok. Gyülölöm és megvetem magát, ha százszor zászlós ur is. Nem szeretem,
                     ugy nem szeretem, mint ezt a széklábat itt, hiába harsog, hiába könyörög, ne
                     közelitsen hozzám, a nyakába szurom ezt a hajtűt, ni!
               </p>
               <p>
                  Az úr volt az, aki könyörgőre fogta, kérlelni kezdte:
               </p>
               <p>
                  - Minden jó lesz, minden szép lesz, csak egy kis türelem!
               </p>
               <p>
                  - Nem akarok tűrni - vágta szemébe Ilona - mért tűrjek, kiért,
                     magáért? Mért csalt el engem otthonról, boldog lányságomból, hazudott, csalt,
                     rabolt. És én itt fogom hagyni, elmegyek.
               </p>
               <p>
                  - Azt nem, élve nem!
               </p>
               <p>
                  - Hát halva. Meg fogok halni, ugy fogok elszökni.
               </p>
               <p>
                  Komor és zöld lett a mosolygós virágarc. Hirtelen megcsunyult,
                     mások ezt nem látták, de ő érezte. És amikor reggel a fésülő tükröt hozta a
                     komorna, hozzája vágta. Kétségbeesett sóhajtással, vad dühvel siratta a
                     szépségét. Bekötötte az arcát, napokig feküdt felöltözetlenül, majd hirtelen
                     változással az öltözködés szenvedélye tört ki rajta. Bécsből kellett varrónőt
                     lesürgönyözni, az egész kastély szabóműhellyé változott át; fantasztikus
                     gálaruhákat, egy egész életre valót csináltatott, de arról hallani sem akart,
                     hogy annak - a szivtelen fogalomnak - aki erőszakkal az ő életéhez kötötte
                     magát, valami kis meleg köntöst készitsenek, hogy ne fázzék, majd ha e földi
                     világba megérkezik. Az asszony nem tudta elhinni, hogy ez megtörténjék. És ha a
                     lehetőségre gondolt, csak gyülöletet érzett, attól sajgott egész lénye.
               </p>
               <p>
                  Az öreg asszony horgolt titokban tót paraszt csipkeruhácskát, bár
                     ő is haragudott arra az uj, jövendő életre, aki az ő leányának az életén fakad,
                     abból akar élni, attól akar elválni. A nagyanyai büszkeséget és az asszonyi
                     érdeklődést egészen elnyomta a fájdalom, mert leányát szenvedni látta. Eszébe
                     se jutott, hogy egykor ő is szenvedett érte. És ült egymással szemben a két
                     asszony óraszámra és óraszám, magukban mind a férfinem ellen lázadoztak, anya
                     és leánya, kiki a maga módja szerint nekiadta magát az uj női bölcseletnek:
                     mire a férfi? Nem jobb lenne-e náluk nélkül a világ? Bolondokat gondoltak össze
                     határozatlan formában, amig az ur meg nem zavarta őket.
               </p>
               <p>
                  Egy egész gyermekkelengyét fedezett föl egy berozsdásodott záru
                     szekrényben. Félszázadja csinálták, de az anyagjuk fehér volt, mint a hó, csak
                     a csipkének és a selyemnek támadt valami aranyos sárgasága. A gróf homályosan
                     emlékezett arra, hogy lenni kell ilyesminek a házban. Vagy ötven év előtt -
                     egyszerre felötlött az elméjében - a kis ebédlőben varrtak, szabtak házilányok.
                     A grófné dirigált, még őt is munkába fogta, tartania kellett a karját, hogy a
                     cérnát arról legombolyithassák. Megalázkodott, az első időben volt, aztán
                     minden elmult: hiába várták nagy előkészülettel, az nem akart megjelenni. A
                     kelengyét a grófné elzárta, soha többé meg nem nézte.
               </p>
               <p>
                  Simon gróf átadta az öreg asszonynak a holmit, de Ilonának nem
                     szóltak. Ugy bántak vele, mint egy kényeskedő beteg gyermekkel, éppen hogy
                     bábut nem hoztak neki ajándékba. Nem egyszer ki is tört e bánásmód miatt,
                     veszekedett, sőt halálra keseritette egész környezetét és halálosan
                     elkeseredett ő maga. Egy tükörben - amelyet elfeledtek behuzni - megpillantotta
                     magát. Az arca - melyet látni öröm és szenzáció volt enmagának is - megnyult és
                     mégis kisebb lett, egészen elveszett, még jobban megnőtt, de kivilágosodott
                     hajában. Még szemeinek a szine is megváltozott. Valami csúf varázslat
                     elcserélte, tündérszép testét odaadta másnak és reá egy csúf, szikár némber
                     külsejét öltöztette. Elhervadt, lesült, mint a gyenge virágok, ha erős nap éri
                     őket. Ki volt cserélve fölismerhetetlenül.
               </p>
               <p>
                  Lefeküdt, dideregve bujt ágyába, arcára huzta a takarót és nem
                     akart többé senkiről sem tudni. Nem bántotta többé a házat, megszelidült és
                     régi ingerültsége csak akkor tért vissza, ha evéssel, az etetéssel kinozták. Az
                     ura fenyegetődzött:
               </p>
               <p>
                  - Mesterségesen fogjuk etetni, ha nem eszik. Orvost hozatok
                     Bécsből!
               </p>
               <p>
                  A fenyegetődzés nem használt és Bécsből két professzort tényleg le
                     is hozattak. A doktorok jól megebédeltek, megpróbálták a kegyelmes asszonyra
                     pszichice hatni, dicsérték neki az evés jóságát, magyarázták a gyönyörü
                     funkciót és rövid, de velős előadást tartottak a szent női hivatásról. Mielőtt
                     elmentek volna, az egyik azzal a pozitiv vigasztalással szolgált, hogy:
               </p>
               <p>
                  - Vannak igen finom, megkülönböztetett női szervezetek, amelyek
                     arányos és teljes kifejlődöttségük dacára csak arra valók, hogy szépek
                     legyenek, tessenek és elmuljanak. Millió eset közül egy az ilyen, aki nem
                     alkalmas az emberi fajta céljaira, csak magáért és magának való és inkább
                     elmulik, mintsem hogy másnak adjon életet.
               </p>
               <p>
                  Az orvos nem is sejtette a veszélyt, hogy az oligarchának iszonyu
                     kedve támadt őt hirtelenében, tudományával együtt elmulasztani. Rá akart
                     rohanni, hogy megfojtsa, de mégis inkább könyörgőre fogta a dolgot:
               </p>
               <p>
                  - Ne menjenek el, segitsenek!
               </p>
               <p>
                  - Hiábavaló költség! - jegyezte meg az egyik. - A kegyelmes
                     asszonyba vagy visszatér az élethez való akarat és akkor nálunk nélkül is jóra
                     fordul minden, vagy nem és akkor minden hiába!
               </p>
               <p>
                  Egy-egy órára vissza is tért még az élet energiája Tündér Ilonába.
                     Evett is őszi barackot, nehány szem spanyol-szőllőt. Fölkelt, fölöltöztette
                     magát grand toaletbe, kivágott selyem báliruhába. Az ura karján végigsétált a
                     termeken, megmutogatta magát az ősök arcképeinek, akik - a Simon gróf gondolata
                     szerint - biztatták: „Kertészleány, gondolja meg, hogy milyen nagy szerep,
                     milyen nagyszerü kötelesség jutott önnek. Előre, bátran, vigyázz, mert
                     meghalnod neked nem szabad. Vagy ha mindenáron ugy akarod, legalább addig várj,
                     amig megérkezik e földre az utód, akit a Simonok folytatására maga a
                     boldogságos szűz küld az égből...”
               </p>
               <p>
                  Tündér Ilona nem hallott ebből a szónoklatból semmit. Különben
                     talán engedelmeskedett volna s az elmulást halasztotta volna. De nem is
                     lehetett többé lebeszélni, se ráijeszteni, se fölbuzditani, anya lenni nem
                     akart és nem tudott, csak lány lehetett és mert az elmult, utána mult.
               </p>
               <p>
                  Az udvari káplán meggyóntatta, feladta az utolsó kenetet. Haját a
                     homlokából szelid kézzel kisimitotta. Megint szénfekete volt az és oly hosszu,
                     mint a legteljesebb gyászhoz való fátyol. Beburkolta, átlebegte alakját
                     fenségesen, pompásan és szivszaggatóan. Halántéka fölött két tavirózsa volt
                     beléje tűzve, otthonról kérte, az éjjel kellett kihozni.
               </p>
               <p>
                  Imádkozott, meghalt.
               </p>
               <p>
                  - Nem szabad, nem, nem, nem akarom, nem engedem! Rivalt reá az
                     ura, amikor már végképp lezárta szemeit.
               </p>
               <p>
                  A kertész házaspár összefogódzkodva, rettegve sirt. Simon gróf
                     pedig leesett ajkakkal összetöpörödött, hülye koldus, nézte, hogy gyujtogatják
                     meg a katafalk-gyertyatartók félig már leégett viaszgyertyáit. Ott maradt
                     mellette éjjelre is, tett, vett, motyogott, igazgatott. Szemrehányó szóval is
                     illette, majd hajnal felé megbékült. Ékszerrel rakta tele a halott nyakát,
                     kezét, még a lábait is.
               </p>
               <p>
                  És lehuzta a maga ujjáról azt a jegygyürüt, amelyet Ilona a jó
                     érsektől kapott. Gyöngéden beletette az asszony kezébe:
               </p>
               <p>
                  - Vidd, légy szabad, add másnak! suttogta.
               </p>
               <p>
                  Mintha a halott megszoritotta volna a gyürüt. Oh, éjjeli káprázat,
                     minden éjjeli káprázat. A gyertyák tövig égtek. Jöttek a szolgák, eloltották,
                     az urat elcsalták a ravataltól, levetkőztették, lefektették.
               </p>
               <p>
                  Sötétség vette körül Tündér Ilonát. Csak a nimfea fehérlett
                     hajában.
               </p>
               <p>
                  A pap, aki virrasztani jött, hosszan nézte őket, a két fehér
                     halottat: az asszonyt és a rózsát.
               </p>
               <p>
                  
               </p>
            </div>
         <div type="group">
            <head>
               NÁSZ
               .
               
            </head>
            <div type="chapter">
               <head>
                  Az esküvő.
               </head>
               <p>
                  Kaméliával és basarózsával volt teleszórva a templom. Narancsvirág
                     és rozmarin illatozott. De a lábbeliek nagy része halzsirral volt preparálva és
                     ez megérzett. Az uj bekecsek is megzavarták a finom parfümök illatát és a
                     nagyuri esküvőn mégis csak a paraszt vergődött uralomra, hiába hozatott a
                     vőlegény, Farkas Attila, Triesztből egy kazal délszaki virágot. Pedig a tiz
                     uradalom jobbágyai közül - azt mondják róluk, hogy harminc év előtt már
                     felszabadultak - csak a kövérebbek és tekintélyesebbek fértek be a kis hegyi
                     templomba, a nagyobbik rész a templom cintermében tanyázott. Az ur erre az
                     alkalomra fekete sirting rablóruhát varratott nekik, abba kellett öltözködniök;
                     szégyelték magukat és nem lehetett egyetlen szavukat sem venni.
               </p>
               <p>
                  Meghibázott orgona búgott odabent, neki-neki vadult olykor, az
                     éles hangja kihangzott, belékiáltott és visszahangzott a sziklás rengetegbe,
                     amely a templomot körülvette vala. Most csend lett, a pap kezdte.
               </p>
               <p>
                  Egy aranyat kapott minden mondatért, amelyet alkalmi beszédéből el
                     nem mond. Kétszáz mondatra tervezte az esküvői beszédet. Az ur, a patrónus
                     elküldte neki a kétszáz aranyat az el nem mondandó szónoklatért. Az utolsó
                     pillanatban azonban mást gondolt:
               </p>
               <p>
                  - Beszélj tisztelendő ur, mégis. Rikassad meg a menyasszonyt, ha
                     tudod.
               </p>
               <p>
                  - Leányom! kezdé a pap, palócos dialektussal, de kemény és tüzes
                     hangon.
               </p>
               <p>
                  - Asszonyom! susogta valaki az urak padsoraiból. A vőlegény szeme
                     végig villant fölöttük.
               </p>
               <p>
                  - Lyányasszony! folytatá a tisztelendő ur a menyasszony felé
                     fordulva. Te most elhagyod pályádat...
               </p>
               <p>
                  A „pálya” szónál sokan elhalványodtak. Némelyek elmosolyodtak.
                     Mindenki a menyasszonyra mereszté szemeit, akin e pillanatban éppenséggel nem
                     látszott meg a pálya, melyet most volt elhagyandó. Egyszerü fehér mollruhájában
                     növendékleánynak látszott, aki csak tegnap került ki az egri angol-kisasszonyok
                     zárdájából. Csak az, aki tudta, hogy Nitouche-t szokta játszani a
                     Nebántsvirágban és akinek itélete ilyen mód befolyásolva volt, vehette észre,
                     hogy a hófehér kis arc ártatlansága, a fölvetett aranybarna szemek szűzies
                     tisztasága inkább a magyar nemzeti szinművészet diadala.
               </p>
               <p>
                  A menyasszony szemei lassanként megteltek könnyel a szivreható és
                     merész egyházi beszéd alatt, mely részletesen emlékezett meg világi sikereiről,
                     lángoló diadalairól; azok gyönyörködtették a világot, de az ő lelkének kinos,
                     keserves tisztitótüzei... A vén gazdánék, a mély érzésü, nagy fantáziáju
                     palóclányok sirása már felhallatszott az orgona mögött, a menyasszony arcának
                     rózsaszinü fehérsége is elmult, fehérebb lett mint ruhája, nevetős, gömbölyü
                     vonásai megnyultak, átszellemültek, karcsu lett és egész alakja oly szelid,
                     megható és bájos, mint egy szegény magányos mezei liliomé, amelyet pipacsok és
                     bogáncsok közé szórt a sors. A vőlegény hirtelen feléje fordult és mozdulatán
                     meglátszott, hogy nagyon nehezére esik fegyelmezni magát és szeretné hamarosan
                     magához szoritani és megállitani a papot:
               </p>
               <p>
                  - Elég! Az Isten ur az égben. Itt én vagyok!
               </p>
               <p>
                  A fiatal pap azonban beletüzesedett ékesszólásába. Hivatása,
                     szavainak látható hatása szárnyakat adott neki. Még mindig a menyasszonynak
                     beszélt. Lehető büneiről szólván.
               </p>
               <p>
                  „Bün nélkül” mondá „nem szükölködik senki. De kinek van több
                     alkalma bünt elkövetni, a mérget rózsa szirmai között a társadalom forgatagába
                     dobni, ha nem a szinésznőnek, aki lábai előtt látja a hivő és hitetlen világot,
                     aki a világi gyönyörök kultuszába boritja, aki a köréje kerülőt megrészegitve,
                     megbűvölve, a kicsiny lábai elé tévedőt... megölve -”
               </p>
               <p>
                  Egy borizü szótag szabadult el a csendben. Ez, hogy „Aá!” A
                     plébános félbeszakitotta szavait egy pillanatra. A Farkas Attila arcát
                     elfutotta a vér, de mindjárt mosolygott. A „megölve” szónál és az erre csapodó
                     „aá”-nál mindenki, aki csak valaha kint járt a völgyön túl, a bikken át: tudta,
                     hogy miről van szó és most arra gondolt. Arra a két vagy három emberre, aki a
                     menyasszony gyermekded lényeért megölte magát. Az utolsó, a szomorunak nevezett
                     Kaal Samu csak tizennégy hónapja még. Tienne-Tárkányi Mihály gróf két
                     esztendeje. És azelőtt egy zsidó, igen, egy zsidó is. Előbb azonban elprédálta,
                     megette, megitta, elcigányozta és eldobálta, főképp eldobálta mindenüket.
                     Akiket tönkretett, azonban életük épségben meghagyása mellett, azoknak a száma
                     több volt. Egy majorátust, egy hires bankházat. A kisebb vagyonokról is azt
                     tartotta, hogy a kis hal jó hal. Némelyeket titokban pusztitott el, azokat nem
                     lehetett számon tartani. És az alakját kisérő láz elején mindjárt egy-két
                     egészen fiatal ember, alkalmasint karzatlátogatók és versfaragók mártották be
                     magukat a Dunába, nem hagytak semmiféle levelet családjukhoz, hanem egy-két
                     kötet verset hozzá, a keresztnevével ellátva „Jolán.” Az egyik boritékján vörös
                     betükkel az a név volt irva, amelyen Magyarországon és a monarkiában, sőt a
                     német államokban is minden gyerek ismerte. Ez, hogy „Jó” (falusi négy-ötéves
                     lánykák hátra kötötték a fejkendőjüket, a mamájuk elé állottak és azt mondták
                     selypitve: „Mamám én Jó vagyok!”)
               </p>
               <p>
                  A menyasszony szemeinek szine már nem volt látható a könyei
                     ragyogásától. Fejét behuzta fátyola alá és ettől a mozdulatától vörösbe játszó
                     fekete hajának nagyobbik fürtje kibontakozott kontyából és lesuhant vállára.
                     Madonnább képet váltott mint a szent sixtinai szűz olajnyomata az oltár fölött.
                     De az erős hivatkozás és a tapintatlan szótag dacára és bár a pap bátran és
                     következetesen haladt előre utjában: mindenre gondolt, csak áldozataira nem.
                     Azoknak az arcára se emlékezett jórészt, amint hogy mindig csak arra az időre
                     emlékezett világosan, amikor még lent volt, egyenlő a földdel, a titokban nyiló
                     és illatozó mezei virágokkal egy vonalban. Most is minduntalan az járt az
                     eszében, hogy ő volt már egyszer itt. Hét vagy nyolc éves korában. Amikor
                     apjával és anyjával, ők hárman alkottak egy „első községi szintársulat”-ot,
                     amely inkább a könyörületre, mintsem a művészetre volt alapitva. Itt a kastély
                     körül is járt. De nem mert bemenni, mert keserves orditást hallott. Egy
                     engedetlen cigányt veretett az uraság. A szegény ördög ugy jajgatott, mintha
                     nyuzták volna. Eszébe jutott az állandó szinlap, amelyre ki volt nyomtatva a
                     neve és most a hangját hallotta, amint sillabizálta a maga szép csinált nevét
                     Cserligeti T. o. Tót. th. Toth Flóra. Akkor még Flóra volt és nem Jolán. -
                     Talán itt a templom előtt is járt szinlapot árulni a parasztoknak, amig apja -
                     a lila plaidben - édes mosollyal leste a korcsma ajtajából.
               </p>
               <p>
                  Könyein át kiváncsian kereste meg az öreget. Signor Tóth - igy
                     nevezte apját, - részint ingerült, részben diadalmas tekinteteket pislantott
                     szét maga körül. Általában ajkain feltünt az a keserü kifejezés, amely
                     mindannyiszor látható volt, ha már enni szeretett volna és még nem lehetett.
                     Rövidre nyirott haja és vastag aranylánca bizonyos polgári, megállapodott
                     tisztességgel és jó móddal ruházták föl. Felesége, egy igen igénytelen
                     asszonyka, csendesen és komolyan sirdogált mellette. Az ura feddte, szólongatta
                     és a menyasszony, bár nem hallotta, tudta, mit mond neki:
               </p>
               <p>
                  - No ugyan, még te sirsz! Kacagnod kellene. A királyné, meg a te
                     lányod...
               </p>
               <p>
                  Az erény jövendő utját mérte ki Jolánnak a pap éppen, amikor ez
                     apjának zsörtölődését észrevette és ennek kapcsán eszébe jutott az, amit apja
                     mondani szokott, ha a mamával összeveszett, vagy ők ketten egyedül maradtak
                     otthon és megittak - koccintván is - egy-egy pohár pezsgőt. Az apja nagy
                     titokzatosan arról beszélt, hogy a mamája nem is az anyja voltaképpen. Nem
                     ilyen kicsiny és szürke volt az, hanem fejedelmi, szép, óriás tehetség,
                     meghalt. Természetesen ebből nem volt igaz egy szó sem, még inkább igaz
                     lehetett az, amit anyja, egyszer fölmérgesittetvén, homályosan megemlitett.
                     Hogy amikor atyjával összekerült, már akkor ő cseresnyéért sirt a ruhás
                     kosárban... A matrikulához nem lehetett fordulni fölvilágositásért, nem volt
                     bejegyezve sehol, egy erdélyi csárdában született, amikoron ott a
                     legislegrégibb községi szintársaság egy előadásra - egy későbbi budapesti monda
                     szerint a szegénylegényeknek - hirtelen megállani kényszerült.
               </p>
               <p>
                  „Meghatók az öregek. Veszek nekik valami drágát!” gondolta magában
                     a menyasszony és beleszokván a hosszura nyult szónoklatba, igyekezett loppal
                     megnézni a közönséget.
               </p>
               <p>
                  Attila csakugyan nem hivott meg Budapestről senkit. Csak
                     gazdatisztjei, erdészei, a környék néhány ura, egy-két bikkvölgyi pap,
                     uradalmának két orvosa, falvainak küldöttjei, a birák és a jegyzők jelentek
                     meg. Husz kaáli kisleány, fehér selyem pruszlikban, nemzetiszin övvel, a
                     csipke-fejkendőjükön az uj pár összefont monogrammjával. A kezecskéjük már
                     reszketett, amint szorongatták a kendőbe burkolt imádságos könyvet...
               </p>
               <p>
                  A tisztelendő ur beszédének végére jutott. Már a vőlegény felé
                     fordult és az egyszerre keményen kihuzta magát. A magas és erős férfi még
                     magasabbnak látszott lilaszin és biborvörös magyar diszruhájában, amelyet az
                     arany és drágakő ugy elboritott, hogy alig hagyott rajta egy-egy féltenyérnyi
                     parasztot. Halotthalvány arcát kiszinezte a sok csillogó fény és ruhája
                     szineinek szivárványa. Gyönyörü fejét mereven, egyszerre gőgösen és alázatosan
                     forditotta az Isten szolgája felé.
               </p>
               <p>
                  „Különös szép ember ez az Attila,” jegyezte meg magában a
                     menyasszony, félszemmel ránézvén.
               </p>
               <p>
                  Csakugyan különös és szép volt, rövidre nyirt, erős koponyája oly
                     ősz, hogy hófehér. Bajusza és szakálla pedig koromfekete. Erős sasorrát
                     megszakitotta ugyan egy kissé valami tompa ütésnek a helye, az arcán végig is
                     volt két hatalmas vágás, amelyek egyike homlokán át végig fölment egészen a
                     fejére, de szürke nagy szemeit, sürü fekete pilláit, ugy látszik, nem érték.
                     Egy kissé vad volt az arca, csupán az ajkai lágyak és pirosak, mint egy
                     leányéi.
               </p>
               <p>
                  Vele röviden végzett a pap. Őseitől örökölt rengeteg vagyonáról,
                     tisztelt és hires nevéről példálódzott. Aztán megáldotta és utnak eresztette az
                     uj párt.
               </p>
               <p>
                  Ideje volt, a felsallangozott fekete telivérek, a négyes nászfogat
                     már ugyancsak táncolt, a kocsis és a fullajtár már alig birt velük. Az
                     összegyült nép rémüldözött, azokra az esetekre gondolván, amikor e négy patkós
                     ördög egy vagy más atyjukfiát elgázolta.
               </p>
               <p>
                  - Emberhalál lesz ma itten! - jajgatott egy anyóka; kergették haza
                     a gyerekeket.
               </p>
               <p>
                  Az uj pár most kilépett a templomból. Farkas Attila fölsegitette
                     feleségét a fekete sandlauferre és fölpattant maga is melléje, a kocsis
                     helyére; ő hajtott. Kezébe vette a hosszu szijju ostort és erősen közéje
                     suhintott a paripáknak. Mintha elragadtak volna, ugy repültek azok az erdő
                     felé. A lakodalmas menet hintói és lovasai elmaradtak mögöttük.
               </p>
               <p>
                  Óriási komondorok rohantak neki az uj pár kocsijának. Egyik-másik
                     vén eb megismerte a házhoz tartozó lovakat, a kocsist, az urat és sunyin
                     sompolygott vissza a kastély hátsó udvarába. A tavalyi kutyák azonban, nem
                     lévén még ismerős az uj viszonyokkal, csak az uj párt akarták leszedni a magas
                     kocsiról.
               </p>
               <p>
                  Az urat láthatólag mulattatta ez az őrült csaholás, állatjainak ez
                     az értelmetlen vadsága és hiába sáppadozott, sikoltott mellette az asszonyka,
                     már messziről kiáltott a kasztellánusnak, a korbáccsal a kutyáknak szaladó házi
                     ispánnak és mindenesnek, a vasvillára kapott és össze-vissza szaladgáló
                     megijedt béreseknek:
               </p>
               <p>
                  - Hagyjátok, ne bántsátok!
               </p>
               <p>
                  Leugrott, jobbra-balra rugdalt a tágitani nem akaró komondorok
                     felé, az ostorral csapkodta a szemeiket és mikor egy-kettő vonitva menekült,
                     elnyujtotta kezét a reszkető uj asszonynak:
               </p>
               <p>
                  - Hopp le, babám!
               </p>
               <p>
                  Levette, letette. Aztán megigazitotta mentéjét, nézte, jön-e már a
                     vendégnép. Ezalatt és amig az asszony két lépést tett a tornác felé, egy
                     hófehér szőrü fiatal vadállat, mintha nem is kutya, hanem macska volna, neki
                     ugrott és feldöntötte. Sikoltás, kétségbeesett lárma, olyan sokadalom támadt
                     egyszerre, mint mikor tüz üt ki falun. Attila felkapta félig ájult feleségét,
                     megnézte, nincs-e megharapva és amikor meggyőződött, hogy semmi baja, nevetve
                     fogta át a derekát:
               </p>
               <p>
                  - Katonadolog. Semmi baj.
               </p>
               <p>
                  - Csaljátok be a kutyát kenyérrel és a cselédudvarban lőjjétek
                     agyon, de mindjárt! - adta ki a rendeletet röviden.
               </p>
               <p>
                  Jolán hálás pillantást vetett rá és erősen belé kapaszkodott. Nem
                     szokott hamarjában zavarba jönni, nem volt lámpaláza soha, de most elfogódott.
                     Egészen vad, idegen világba került, semmi, amihez szemei hozzászoktak, a
                     kastély elé ültetett virágok se nyájasak és hiába volt minden fölékesitve, a
                     nemzetiszinü zászlók és lampionok, a téli tisztaságu, de juliusi melegségü nap
                     dacára komor, nehéz, sőt ijesztő itt minden!
               </p>
               <p>
                  A házikápolna harangja, a cselédek csengetyüje lázasan zúgott,
                     össze-vissza huzták, túlbuzgalmában a cselédség félreverte. A tornác nagy
                     ajtaja előtt némán állott a kiöltözködött házinépség, vagy száz ember, nyitott
                     szájjal az asszonyok, peckesen a férfiak. Egy csoport pulyka, egy sereg sárga
                     kis kacsa kapirgált csak minden meghatottság nélkül. Jolán meglátta az
                     apróságokat, felkacagott, nekik akart szaladni, édesgette őket, azonnal
                     beletalálta magát háziasszonyi szerepébe.
               </p>
               <p>
                  - Enni akarnék neki adni, kukoricát, kukoricát...
               </p>
               <p>
                  Magához tért, körülnézett. Egy roppant épület állott előtte, az
                     ugynevezett Sólyomvár. Felerészben valami régi vár bástyája, másrészt egy
                     modern gótikus palota nagy raffinement-nal és fényüzéssel épitve. Környöskörül
                     mindenütt a rengeteg. Őserdő, csupa haragos zöld tölgyfa. Huszezer holdnyi
                     vadaskert hegyekkel és lapályokkal, műtavakkal és vadul előre törő bérci
                     patakokkal.
               </p>
               <p>
                  - Nincsen ennél szebb hely a világon. Hallja csak, a kakuk!
               </p>
               <p>
                  Abban a csendben, amelyet meg nem zavar az erdő folytonos lassu
                     zúgása, csak mélyebbé és melankólikusabbá tesz: két kakuk felelgetett
                     egymásnak. Az asszony föltekintett az erdő tömör lombjaira: egy őz szelid fejét
                     kidugta és kiváncsian nézett feléjük. Alig egypár ölnyire voltak tőle.
               </p>
               <p>
                  - Akarja-e lelőni? - sugta hirtelen feltörő vadászlázzal
                     Attila.
               </p>
               <p>
                  - Akarom. Hamar fegyvert. Azt, amit nekem vett, a könnyüt.
               </p>
               <p>
                  Majd hirtelenében meggondolta:
               </p>
               <p>
                  - Vért ontani ma? Nem, nem volna szép! Elnevette magát, az ura is
                     nevetett.
               </p>
               <p>
                  Az ajtóhoz értek. Száz torok kiáltotta el egyszerre:
               </p>
               <p>
                  - Dicsértessék a Jézus Krisztus.
               </p>
               <p>
                  Jolán bólingatott a fejével. Egy uriruháju ember lépett elő,
                     beszélni akart. Az ur elháritotta, beléptek.
               </p>
               <p>
                  - Itthon vagyunk! szólt Farkas Attila és föllélegzett. Mindig az
                     járt az eszemben - tette hozzá - hogy valami baj lesz, valaki lelő, vagy én
                     csinálok magammal valami bolondot, mielőtt magát hazahoztam volna. Egy nappal,
                     talán egy órával előbb. El sem tudom hinni, én vagyok-e, maga-e?
               </p>
               <p>
                  Megfogta az asszonyka arcát, megszoritotta, az feljajdult, egészen
                     elöntötte a vér. Most már egészen fölizgatta az a gondolat, hogy valakinek - és
                     ennek a hatalmas, szép embernek - a törvényes felesége. Az egyház által nem
                     szankcionált viszonyaiba nyugodtan ment bele, most valami különös, édes
                     nyugtalanság csapta meg:
               </p>
               <p>
                  - Ni, ni: én tán szerelmes vagyok. Nem ez-e a szerelem? villant át
                     az agyán.
               </p>
               <p>
                  - Szerelmes vagyok, halálosan szerelmes vagyok magába! sugta a
                     férfi fülébe és átfogta a nyakát.
               </p>
               <p>
                  Az inasok kisipirceltek a folyosóról. Egyedül voltak.
               </p>
               <p>
                  - Nem szeretem most körülöttünk az embereket. Jó volna, ha valahol
                     valamennyien feldőlnének, nem jöhetnének! - szólt az uj asszony.
               </p>
               <p>
                  - Hogy is ne! Hát a lakodalom! A lagzit nem adom! - felelte
                     hetykén Attila és elbocsájtván felesége kezét, mutogatni kezdte neki a
                     vadászati trófeumokat, melyekkel telisdedteli voltak az összes folyosók, az
                     egész földszint.
               </p>
               <p>
                  Háromszáz esztendeje hordták össze a holmit ebbe a kastélyba, de
                     azért egységes karaktere volt az egésznek. Egy vadölő, babonás férfi
                     nagyszabásu oduja - semmi egyéb. Az első Farkas és most az utolsó sarj,
                     ugylátszik, ugyanegy ember: erdőt bujó, vadpusztitó, szerencséért és vad ellen
                     való védelemért Istent imádó.
               </p>
               <p>
                  Három bölénykoponya volt odaszögezve a főlépcső fölé:
               </p>
               <p>
                  - Az volt a jó világ, amikor még ilyen vad volt. A szépapám lőtte!
                     - jegyezte meg a hálás Farkas-ivadék. Az aggancsok és agyarak végtelen sorát és
                     roppant sokaságát szent képek szakitották meg. Rézmetszetek, nyomatok, egy-két
                     eredeti festmény, ezek között, ugylehet, becses is. Havasi zergék kikészitett
                     fejei - oly szelidek és kedvesek, mint egy falusi leány arca - és két kitömött
                     párduc jutott a főhelyre, a foyerjébe. Ezeket mind Attila lőtte, aminthogy az
                     utolsó száz esztendőben - ugy látszott - a család összes tagjai között ő
                     pusztitott el legtöbb vadat, az ő szeme volt legjobb, keze legbiztosabb.
               </p>
               <p>
                  Hallgatóztak: jön-e már a násznép. Még nem jött.
               </p>
               <p>
                  - Szeretném látni a Farkasnékat, az elődeimet! - szólt Jolán.
               </p>
               <p>
                  - Az ősmamáimat? Alig talál egy-két festményt róluk.
               </p>
               <p>
                  Az asszonyok emléke csakugyan nem maradt itt meg. Pedig csaknem
                     kivétel nélkül minden Farkas két-három hites feleséget nyűtt el, nagyobbára a
                     magyar, erdélyi és cseh arisztokráciából eredett dámákat. A kedves nippjeikből,
                     az imazsámolyukból maradt meg egy s más, egy-két vándorpiktor festette arckép,
                     egy daguerotypia az Attila anyjáról, tükreik és az ágy. Nagy szoba a nagy
                     szobában, egykor arany, most már feketére vált lövöldöző ámorokkal, megsárgult
                     velencei függönyökkel. Az ódon ágyasház mellett a legislegmodernebb fürdőszoba,
                     oly kedvesen és bölcsen berendezve, hogy az asszonykának kedve lett volna
                     nyomban megfürdeni benne.
               </p>
               <p>
                  Éppen hogy bepillanthattak a nevezetesebb helyiségekbe - volt vagy
                     nyolcvan pièce - a komondorok ujra rákezdték odakint.
               </p>
               <p>
                  A násznép megjött és megkezdte a harcot a nem vendégszerető
                     állatokkal. Az uj pár a hátsó lépcsőkön került le eléjükbe, át a cselédudvaron,
                     azaz egy egész utcán. Az apró házak most kihaltak voltak, egy előtt üldögélt
                     három, csaknem egyforma idős gyerek, két feketeszemü öt-nyolc éves leány, egy
                     kis fiu, akit az anyja - sovány, fekete palóc asszony - épp fésült.
               </p>
               <p>
                  - Ej, be szép gyerekek, gyönyörü gyerekek! - kiáltott fel Farkas
                     Attiláné.
               </p>
               <p>
                  - Kezét csókolom! - énekelték egyszerre mind a négyen, amikor
                     megpillantották az urat. A gyerekek neki is akartak szaladni, hogy tényleg
                     megcsókolják a kezét, de az anyjuk halkan rájuk szólt valamit.
               </p>
               <p>
                  - De kire, kire hasonlitanak ezek a gyerekek? évődött az
                     urasszony.
               </p>
               <p>
                  - Az enyémek! - mondá Attila nyugodtan.
               </p>
               <p>
                  
               </p>
            </div>
            <div type="chapter">
               <head>
                  A lakodalom.
               </head>
               <p>
                  Mindjárt asztalhoz ültek. Egyfolytában ettek és ittak másnapig. Az
                     asszonynak se lehetett elmozdulnia, a ház ura meg éppen teljes lelkével neki
                     adta magát a mulatásnak. Az első huszonnégy órában nem is lakodalomnak, hanem
                     egy duhaj legénybucsunak tetszett az egész nagy lármáju összevissza mulatság.
                     Attila a harmadik órában becsipett és sértegette a vendégeket, a tisztjeit,
                     akikkel minden ivás alkalmából te-tu volt, az öreg szinészpárt; jelen nem lévő
                     nagyurakra halálos sértéseket mondott. Udvari zsidaját, akinek számára
                     udvariasan külön teritettek, kiküldte. Egy félóra alatt kijózanodott és hogy
                     megkérlelje a megsértetteket, szólót táncolt nekik, majd a feleségét fogta
                     derékon és csaknem egy óra hosszáig járta vele a csárdást.
               </p>
               <p>
                  A cigányok keze elhalt, ájuldoztak, de játszaniok kellett, amig a
                     másik banda meg nem jött Egerből. Amikor ez megérkezett, az elázás és agyonevés
                     felé hajló lakzi ujra éledt. Uj vendégek is jöttek, Barna Ádám Tardról, azért
                     késett meg, mert a birtokainak az árverése volt tegnap, azt kellett bevárni. A
                     kaszinóból is jött két ur, az egyik az ifjabb Szihalmi, a murok-gróf, aki az
                     összes nyavalyákat viselte magában és magán, de azért a legnagyobb lump volt a
                     világon. (A velszi herceg, amikor Budapesten járt, nagyon barátkozott vele és
                     azt mondta róla: ily szépen kártyázni nem láttam még. Százezer forintot nyert
                     tőle.) A környék hires uri kártyásai is lassan leszállingóztak, benézett a
                     főispán is, „erre járván”. Talán sürgönyutasitást kapott felülről.
               </p>
               <p>
                  Beéri Lászlót, aki betegeskedett, amióta egy rendkivüli este után,
                     télben, megfürdött a jégbőrös patakban, a szomszéd faluból erőszakkal hurcolta
                     el két uradalmi irnok. De voltak itt szolid emberek is, akik egyet-egyet
                     bóbiskoltak az asztalnál, sőt egy-két órára aludni is tértek. Az örömapa meg
                     épen mindig kéredzkedett aludni, de Attila nem engedte és amikor az bizalmasan
                     sugdolódzott a fülébe és leánya egészségét ajánlotta a figyelmébe: lekapta a
                     menyecske lábáról a fehér atlaszcipőt, teletöltötte aszuborral:
               </p>
               <p>
                  - Igyunk! - kiáltá és ujra töltött.
               </p>
               <p>
                  A cipellő sorra járt, a cigány tusst huzott. Az ötlet mindenkit
                     föllelkesitett, a rosszegészségü gróf remegő kézzel, össze-vissza mozgó fejjel
                     dirigálta a cigányt. Jolán nevetve huzta maga alá lábát és feltürt meztelen
                     karjával mutogatta, hogy most ki igyék, kicsodán van a sor.
               </p>
               <p>
                  A selyembillikomot most Beéri László felé nyujtotta
                     szomszédja.
               </p>
               <p>
                  - Nem iszom lábbeliből! - szólt a beteg, rekedt hangon, de
                     kiáltva, hogy az inasok is meghallották a szomszéd szobában és
                     beszaladtak.
               </p>
               <p>
                  Beéri László ismételte a csendben:
               </p>
               <p>
                  - Ha angyali is, a cipellője nem billikom!
               </p>
               <p>
                  Az apa sértődötten ugrott föl. Az ő hangja volt az első, mely
                     elharsant a meglepődés e némaságában:
               </p>
               <p>
                  - Gyalázattt! - orditá három
                  
                     t
                  
                  betűvel.
               </p>
               <p>
                  A megsértett férj szemét elboritotta a vér, görcsösen szorongatott
                     egy metszett nagy boros üveget, de csak egy pillanatig, a másik pillanatban már
                     a sértő felé vágta. Az üveg tartalma végigloccsant egy pár vendégen, a nehéz
                     üveg pedig közvetlenül a Beéri Laci feje fölött - amelyet hirtelen félrekapott
                     - vágódott ezer darabra. Szilánkjai megvéreztek egy-két urat, de egyébként
                     semmi baj nem történt.
               </p>
               <p>
                  A vendégek felugráltak. Az első momentumban nem tudták, kit kell
                     itt megverni, voltak, akik a gazda felé fordulva, készen voltak arra, hogy
                     leteperjék, némelyek pedig a grimaszot vágó Beéri felé nyujtották ki az
                     ökleiket. A murok-gróf felugrott egy székre és onnan szavalta éles
                     leányhangon:
               </p>
               <p>
                  - Ki vele, ki vele!
               </p>
               <p>
                  A hozzákészülődések e buta zavarában egyszerre csak felhangzott az
                     urnő kijelentése.
               </p>
               <p>
                  - Beérinek igaza van. Én se innám!
               </p>
               <p>
                  Hirtelen humorosra fordult a helyzet, nevettek, vitatták a dolgot,
                     Attila erőszakos mosolyra vonta ajkait. Sőt odament a sértőhöz és a lakodalmas
                     nép szemeláttára kezet fogott vele, hangosan bocsánatot kért tőle, de suttogva
                     hozzátette:
               </p>
               <p>
                  - Ezért majd számolunk aztán.
               </p>
               <p>
                  - Nem aztán, hanem mindjárt.
               </p>
               <p>
                  - Tehát mindjárt.
               </p>
               <p>
                  - Várom.
               </p>
               <p>
                  A násznép közül már csak igen kevesen voltak abban a helyzetben,
                     hogy megfigyeléseket tehessenek, ámbár a mámor sokszor szokatlan élessé teszi
                     az obszerváló képességet. Voltak, akik észrevették, hogy itt valami történt,
                     vagy inkább: történni fog. A főispán szólt is Jolánnak, vigyázzon, ne hagyja az
                     urát, ezek itt valami bolondot csinálnak!
               </p>
               <p>
                  A menyecske igyekezett kiverni az öreg gentleman fejéből a rossz
                     gondolatokat:
               </p>
               <p>
                  - Ne tessék félni, ilyenkor maguk duplán látnak!
               </p>
               <p>
                  Azonban igyekezett körülvenni Attilát. Harisnyás lábát reátette
                     annak lakkcipőjére és lágy suttogással beszélt vele:
               </p>
               <p>
                  - Édes, álmos vagyok már!
               </p>
               <p>
                  - Hát menjen aludni!
               </p>
               <p>
                  - De félek magamban.
               </p>
               <p>
                  Attila elfordult tőle, kocintott. Majd szólt hozzá, nem is egészen
                     csendesen, a közvetlen szomszédok meghallhatták, amint mondta:
               </p>
               <p>
                  - Én pedig nem vagyok álmos. Három napos lakzi semmi, majd ha a
                     hatodik után leszünk, rúzsám. Első a szent fogadás, első a becsület, őseink
                     szokása a legelső.
               </p>
               <p>
                  Fölállott, megtámaszkodott és nekikezdett, hogy az „ősök
                     szokásai”-t felköszöntse. Igen megdicsérte Tass vezért, akinek ágyékából
                     eredett az ő családja, de ez nem volt egészen bizonyos. Nemességük a második
                     vagy harmadik Habsburgtól datálódott, ami előbb történt, arról csak
                     szájhagyomány bizonykodott. Hamarosan rátért az idegenek megrovására és
                     beszédének ez a része vicces volt, jó adomák és eredeti ötletek töredékeivel
                     füszerezve. Végre a férfibecsületet védelmezte meg a kor iránya ellen és
                     kijelentette, hogy aki nem becsületes, az gazember.
               </p>
               <p>
                  A főispán megrémült, hogy itt mindjárt politikai jellegü
                     nyilatkozatok történnek, amelyek neki nagyon kellemetlenek lehetnek. A
                     képviselő, az Attila kerületének, az ő személyének parlamenti követe viszont
                     örvendett és krákogott, ígyen készülve a beszédre. De megjött Poldi.
               </p>
               <p>
                  Poldi egyenesen Bécsből jött, egy főherceg báljáról, ahol
                     muzsikált. Meghallotta, Egerből valaki a brácsásnak megirta a nászt a kaáli
                     rengetegben, mire a primás pakolt, se kényeztetéssel, se pénzzel nem lehetett
                     rábirni, hogy maradjon. Nem hítta senki, magától jött, jönnie kellett, mert
                     hiába szakadt el már husz esztendeje a Farkas-portától, nem tudott
                     megszabadulni a rabérzéstől, hogy oda tartozik, jobbágyi hűséggel, szolga
                     engedelmességgel. Hiába járt időközben Amerikában, hiába játszott szuverének
                     előtt és bár több rendbeli szerb, román, sőt belga rendjele is volt: sunyi
                     alázatossággal, szégyenkezve, hogy ugy elkésett, lépett be bandájával a
                     terembe.
               </p>
               <p>
                  A hires banda megérkezése csaknem önkivületi állapotba hozta az
                     urakat. Az „egri hangászok” lassan kisompolyogtak, Poldi meg azon sárosan,
                     porosan odaállott az uj pár közé és ráhuzta a Tóth Jolán hires kedves nótáját,
                     a románcot a „Nap és hold”-ból. A menyecske énekkel kisérte, kezdetben lassan,
                     majd kieresztve hangjának egész erejét. A lump gróf letelepedett lábai elé a
                     földre és rövideket, csendeseket „jaj”-ongot, mint Calabazer herceg az
                     operetteben. Beéri László egyszer közbekiabált:
               </p>
               <p>
                  - Tegye rá a lábát Murokra!
               </p>
               <p>
                  A csendben meghallatszott, amint az emberek nagyokat nyeltek. A
                     mámor, a láz kiszáritotta a torkaikat és nem ivott most senki. A poharak
                     nyugodtak, Attila ráborult az asztalra és ugy hallgatta:
               </p>
               <p>
                  Egyszerre azonban közbekurjantott:
               </p>
               <p>
                  - Ácsi, magyar!
               </p>
               <p>
                  Az operette friss magyar nótába villant át. Az ezüsthangu hegedüt
                     követte az ezüst asszonyi hang...
               </p>
               <p>
                  A férfiak már csókolózni kezdettek, mindenki ellágyult, amig e
                     nótázások tartottak. Estefelé a menyecskének sikerült kiszöknie, utána ment az
                     ura, nem találta. Mulattak tovább, még hangosabban, még többen.
               </p>
               <p>
                  Arra a hirre, hogy a Poldi bandája megjött, lábra, hintóra,
                     lóhátra kerekedett a vármegye urainak szine-java; ott hagyták az aratást, a
                     félig rakott kereszteket, a közigazgatási bizottsági üléseket, a hivatalokat,
                     az ujszülött gyerekkel bajoskodó asszonyokat, az éppen eljegyzett
                     kisasszonyokat és ide jöttek. Farkas Attilának barátja volt minden valamirevaló
                     megyebéli ember, de az ellenségei is beköszöntöttek. A lovak nem fértek már az
                     emeletes istállóba, két négyes fogat és egy pár hátas ló az udvaron éjszakázott
                     és saroglyából evett...
               </p>
               <p>
                  Százharminc vagy száznegyven vendég is lehetett már, megjöttek a
                     nagy kártyások is. Szávics Pál, Szalaparty Mihály, az egri Jakab, akit „más”
                     vallása dacára megtürtek, mert snájdig és ügyes kártyás volt és nemhogy kölcsön
                     adott volna nekik, de váltókat girált és azt ambicionálta, hogy az urak tegyék
                     tönkre. Az ebédlő népének egy része kivonult a játékterembe, ahol nagy zajjal,
                     kis vizivel kezdették, de csakhamar elcsendesedtek, amikor Beéri betette az
                     első ötven forintos vizit.
               </p>
               <p>
                  Négyen vagy öten makutyiak lettek, azokat vetkőztették az inasok
                     és vitték aludni. Ezek között az örömapát is, aki azt hitte, hogy a jászapáthi
                     vásáron van és sipisták le akarják huzgálni a sok gyürüt az ujjairól, kivenni
                     mind a két aranyóráját.
               </p>
               <p>
                  A lakodalom a nagyteremben azonban tartott még mindig. Az asszony
                     is előkerült, az urának elárulta, hogy megfürdött. Pompásan, frissen érezte
                     magát, sárga indiai selyemruhájában, - amelyet serpentine tánchoz készitett
                     valamikor - kábitó szép volt, Attila nem is mert ránézni. Az asszonyka, mint
                     egy macska, megütötte a képét a tenyerével:
               </p>
               <p>
                  - Mikor lesz? - kérdé a vendégek felé mosolygó, de rémült
                     arccal.
               </p>
               <p>
                  - Mi?
               </p>
               <p>
                  - A verekedés.
               </p>
               <p>
                  - Nem tudom.
               </p>
               <p>
                  Négy ur egy szögletben poharazott és beszélgetett. Jolán rájuk
                     mutatott:
               </p>
               <p>
                  - Én ismerem az ilyeneket. Ott tárgyalnak.
               </p>
               <p>
                  - Asszony neve: hallgass! - szólt a háromnapos férj érdes, sőt
                     gőgös hangon. Majd vállat vont:
               </p>
               <p>
                  - Különben mit tagadjam, agyonlövöm a kutyát.
               </p>
               <p>
                  Összehuzva szemeit, baljóslatuan tekintett Beéri Laci felé, aki
                     csendesen idogált a kasznárral és a plébánossal.
               </p>
               <p>
                  Jolán mélyen, hizelgően tapasztotta rá szemeit.
               </p>
               <p>
                  - Jól van, lelövi. De most?
               </p>
               <p>
                  Ez a most ugy tele volt megbűvölő édességgel, hogy Attila
                     önkénytelenül az asszony kezei után nyult és megszoritotta.
               </p>
               <p>
                  - No jó, hát várok vele, a maga kedvéért.
               </p>
               <p>
                  - Mondja becsületszavára!
               </p>
               <p>
                  - Nem szoktam asszonynak becsületszavamat adni!
               </p>
               <p>
                  Fölállott mellőle és közeledett a két urhoz, akik már elváltak az
                     ellenfél segédeitől. Mindössze egy pár szót váltottak. Arcukról és hogy oly
                     röviden végeztek, meglátszott, hogy minden rendben van, feltételek, idő, hely,
                     fegyver meg van állapitva.
               </p>
               <p>
                  Az este folyamán az asszonyka mégegyszer körülvette az urát:
               </p>
               <p>
                  - Tudom, ami készül. Én nem vagyok gyáva asszony, jól van, hát
                     legyen meg, ott akarok lenni.
               </p>
               <p>
                  - Jó, elviszem. De most menjen aludni.
               </p>
               <p>
                  Maga Attila is aludni tért éjfél felé. Ki a kastélyból, a parádés
                     lovak istállójába, lefeküdt egy kocsis-ágyra. A mámor jórészt elszállott már a
                     fejéből, de amint behunyta a szemét, nyomban elaludt. Amikor hajnalban, a kellő
                     időre fölébredt, pompásan érezte magát. Kinyujtotta a karját, nem remegett. A
                     látása tiszta és éles, a lelkiismerete oly nyugodt, mint egy gyermeké. Nem volt
                     bátor, mert az emberektől való félelmet abszolute nem ismerte. Biztos volt a
                     dolgában, de azért intézkedett, hogy a papja épp ugy kéznél legyen, mint az
                     orvos.
               </p>
               <p>
                  Amikor öltözőszobája felé indult - bekukkanván a gyertya mellett
                     mulatókhoz és a kártyásokhoz - Jolán már a folyosón várt reá. Fekete
                     lovaglókosztüm volt rajta, halvány arcát beburkolta fekete fátyolba. Látszott
                     rajta, hogy az egész éjjel nem aludt, az érte ilyen különös körülmények között
                     vivandó párbaj mégis csak felizgatta. Rossz sejtelmei is lehettek, talán azt is
                     megforgatta agyában, hogy hátha a katasztrófa az ő kárára dől el? Egyedül
                     maradni itt a rengetegben! Az óriási birtokban, a nagy kutyák és részeg emberek
                     között! Mit fog tenni?
               </p>
               <p>
                  Megölelték és megcsókolták egymást. Az asszony hosszan tapasztotta
                     ajkait a férfi szemére.
               </p>
               <p>
                  - Jól van? mondá Attila mosolyogva. Majd folytatta: Négy óra. Maga
                     utánunk jön a komornyikkal, a timsós kuthoz. Mögéje áll a kőrakásnak. Nem
                     bánom, nézze meg. Ha sikit, megvetem.
               </p>
               <p>
                  Hajnali toilettejét csinálta éppen az erdő: a friss harmatban
                     megfürödvén, száritkozni kezdett a fölkelő napon. A fák csúcsos fejei már
                     magukra huzták az aranyból szőtt lepedőt, de derekuk és lábuk vizes volt még és
                     sötét. A fiatal őzek most früstökölték a lapukra hintett, gyöngyalaku, a
                     szivárvány minden szinében csillogó harmatot. Illatos és rikitó szinü gombák,
                     hupp! most hirtelen előteremtek.
               </p>
               <p>
                  Az erdő alján, de már jó magasan, egy darab timsós fövényü
                     fensikon nem történt csak semmi. Törpe fű akart nőni rajta, de le volt taposva.
                     Itt szokták közönségesen a nagyobb vadakat kizsigerelni. A fehér tisztáson
                     nagyobb fekete foltok estek. Egy nyilt tűzhely és faház is volt rajt, amögött
                     meg egy kőrakás. Egy kedves lovának akart itt mauzoleumot épittetni Farkas
                     Attila. Amikorra a kőmivesek hozzákezdtek volna a munkához, már uj paripát
                     szeretett meg és elfeledte a kedvest.
               </p>
               <p>
                  A négy ur, a két urral hamarosan elérkezett a tisztásra. Az
                     asszony a komornyikkal a kőrakás mögé huzódott, guggolva, mászva, nesztelenül,
                     senki se hallja, senki se lássa őket.
               </p>
               <p>
                  - Lát méltósága? - kérdezte a komornyik - aki tót volt eredetre -
                     fogait vacogtatva, egyre-másra keresztet vetvén.
               </p>
               <p>
                  - Látok, öreg. Ha elvesztem az eszméletemet, hátul szakitsa le a
                     gombokat és vágja el a vállfüzőt. Csitt!
               </p>
               <p>
                  Odafent kezdték. Murok gróf mérte ki a husz lépést, az orvosok
                     biztos helyet kerestek szerszámaik és a maguk számára. Attila kiváncsian - de
                     messziről - nézte a plaidre ledobott két pár pisztolyt. A vidékről kerültek,
                     valamikor a főszolgabirónál látta mind a négyet, talán lőtt is belőlük. Beéri
                     Laci csendesen ült egy tőkén, az állát megtámasztotta a kezeivel, ugy lehet,
                     szunditott még egy cseppet. Akkor ugrott föl, amikor a főispán - premier-segéd
                     - elkiáltotta magát:
               </p>
               <p>
                  - Kezdjük!
               </p>
               <p>
                  Hamar el is végezték. Attila a taps után nyomban lőtt kapásból és
                     golyója ellenfelének jobb vállába furódott. Beéri Laci megbillent, féltérdre
                     esett, de fegyverét még kilőtte Attila felé. A másik pillanatban már keze is, a
                     fegyver is csupa vér volt és féloldalt leesett a földre. Az orvosok azonnal
                     letettek minden reményről, mindnyájan hozzáfutottak és észre se vették, hogy
                     amint a káromkodó sebesültet körülveszik és összetapogatják, az asszony is
                     megáll mögöttük, lihegve és kipirulva az izgatottságtól. Attila vette legelőbb
                     észre, mellé állt, megszoritotta a kezét és csendesen mondta:
               </p>
               <p>
                  - Imádkozzon érte. Ezzel leszámoltunk!
               </p>
               <p>
                  A golyó menetét nem lehetett megállapitani, talán nem sértett
                     fontos életműszert, de az elvérzés nagyon valószinü volt. Beéri Laci
                     lemocskolván az összes jelenlevőket, hirtelen elaludt. Cserágakból szent Mihály
                     lovát összerótták, hogy levigyék rajta a kastélyba. Elhatározták, hogy a
                     vendégek előtt, - nehogy szerterebbenjenek - lehetőleg titkolódzni fognak és
                     mindenkinek azt mondják: vadászat közben szerencsétlenség esett, Laci
                     berugottan cserkészett, magára hibázott...
               </p>
               <p>
                  - Kie van? Van-e valakije? - kérdezte az asszony.
               </p>
               <p>
                  Feléje fordultak, némelyek kezet csókoltak neki.
               </p>
               <p>
                  - Egy kis lánya, Egerben, az angol kisasszonyoknál, - felelte a
                     járásorvos.
               </p>
               <p>
                  Egy receptblankettára megfogalmazták a sürgönyt a
                     fejedelemasszonynak, hogy készitse elő a leánykát, tapintatosan.
               </p>
               <p>
                  Indultak lefelé. Indulás közben Attilán valami hirtelen ellágyulás
                     vett erőt, visszafordult a gallyon élettelenül fekvő áldozathoz és megcsókolta
                     annak falfehér homlokát és megszoritotta a merev balkezet.
               </p>
               <p>
                  - Pajtás, megbocsáss; - mondá remegő ajkakkal.
               </p>
               <p>
                  Beéri Laci most egyszerre kinyitotta a szemeit:
               </p>
               <p>
                  - Te is pajtás! - mondá halkan, de élesen.
               </p>
               <p>
                  A környezet meg nem állhatta, hogy el ne mosolyodjék. A halott
                     viccelni kezdett. Megszoritotta ellenfele kezét!
               </p>
               <p>
                  - Most gyere velem birkózni, ha mersz!
               </p>
               <p>
                  Feltápászkodott.
               </p>
               <p>
                  - Nem bir el én velem egy golyó, van már én bennem golyó is, serét
                     is.
               </p>
               <p>
                  Amikor lefelé szállitották, még akkor is társalgott. Belefektették
                     egy napos hálószobába, egy orvos mellette maradt, a huszárját - régebben
                     vármegyei főjegyző volt és a huszárját megtartotta - behivták hozzá, a
                     szakácsnak kiadták a parancsot, hogy erős leveseket főzzön neki és visszamentek
                     reggelizni - leveses husokat és káposztás készitményeket persze - a
                     nagyterembe. A mulatókat megzavarta egy kissé a szerencsétlenség, de a
                     kártyások meg se moccantak.
               </p>
               <p>
                  Estefelé azonban papot kellett vinni Beéri Lászlóhoz. Jegyzőt is
                     kivánt, testálni akart. Attilát szándékozott megtenni végrendeleti
                     végrehajtónak. Megkérdeztette Jolántól, hogy elfogadja-e a hátas lovait
                     örök-emlékül. Kilenc felé már kisült, hogy csak tréfált, vagy félrebeszélt, a
                     golyó előkerült magától és az orvosok biztosra vették, hogy négy-öt hétre
                     meggyógyul. Csak nem szabad volt megmozdulnia, mindig a hátán kellett feküdni,
                     hazakivánkozott, de Attila, aki minden félórában benézett hozzá az asszonnyal,
                     nem engedte.
               </p>
               <p>
                  - Az éjjel - holdvilágnál - széjjel mennek. Csend lesz. Csak
                     hárman maradunk az egész kastélyban. Én, az asszony, meg te!
               </p>
               <p>
                  A vendégek nagy része tényleg elázott, vagy végképp kiállott éjfél
                     felé. A kártyázók között is eldőlt a sors, határozottan négy emberhez
                     szegődött, ezek összenyerték az egész társaság pénzét és most már unatkozottan
                     - csak becsületből - nyeregették vissza a kölcsönadott summákat.
               </p>
               <p>
                  Szedelődzködtek, fogtak a kocsisok. A hold szelid báját árasztotta
                     szét, ömlesztette el a vad rengeteg és a komor kastély, a csoportosan
                     elszállingozó vendégek alakjai fölött.
               </p>
               <p>
                  
               </p>
            </div>
            <div type="chapter">
               <head>
                  A nász.
               </head>
               <p>
                  Az utolsó bricska is kizörgött az udvarból, a kutyák elkisérték
                     egészen a falusi parasztkomondorok terrénumáig, ott átadták azoknak,
                     visszajöttek, elhallgattak.
               </p>
               <p>
                  Magányos, mély csend. Az erdőben támadt csak időről-időre némi
                     nesz, vadgalamb ragadozó kabamadárról álmodott talán és ijedten rebbentette meg
                     a szárnyait. A rókák, izgatottan az erős holdsütéstől, mozogtak, fordultak
                     egyet a fagyökerek alatt.
               </p>
               <p>
                  Attila a Jolán szobájában kinyitotta az ablakokat, virágzó
                     hárslombok azonnal betörtek rajta. Alig tudtak lélegzeni, most igazán
                     megrészegedtek.
               </p>
               <p>
                  - A mámor, az illat, az álom elnyom, ugy érzem, mindjárt meghalok!
                     - szólt az asszony és becsukta szemeit.
               </p>
               <p>
                  - Én is! - felelte Attila és fekete fejét lenyugtatta az asszony
                     ölébe.
               </p>
               <p>
                  Hirtelen felugrott, megdörzsölte a szemeit.
               </p>
               <p>
                  - Gyerünk ki innen. Gyerünk ide az erdő aljába. Gyönyörü
                     buvóhelyeket tudok. A királynénak nincsenek olyan ágyai és divánjai. Kakukfü a
                     párna...
               </p>
               <p>
                  - Gyerünk.
               </p>
               <p>
                  Pompás helyet találtak, ott nem volt nedves a fű, hanem szeliden
                     meleg, sűrü és puha. De ott se volt maradásuk. A hold muladozott, a nap roppant
                     korán jött fel és a rengeteg lakói, a vadak és a madarak szokatlan lármával
                     kezdtek a reggelihez. Ujra fölmentek, most már nem voltak álmosak.
                     Beszélgettek. Csupa olyan dolgokról, amelyek elmondásával egész mostanáig
                     kellett várniok. Attila megkérdezte:
               </p>
               <p>
                  - Mondja meg, most már megmondhatja, mért nem akart azelőtt a
                     szeretőm lenni, amikor szeretett?
               </p>
               <p>
                  - Akartam, hogy elvegyen. Aztán nem vett volna el. Elhagytál volna
                     és én a vizbe ugrottam volna. Nehéz volt pedig ellentállani, kegyetlennek
                     lenni. Belé is betegedtem egy párszor. Be jó, hogy okos voltam. Ugy-e?
               </p>
               <p>
                  - Ugy! Hanem tudja-e, mit csinált?
               </p>
               <p>
                  - Mit?
               </p>
               <p>
                  - Medvebarlangba jutott.
               </p>
               <p>
                  Az asszony csudálkozva nézett a férfira. Az meg olyan édesdeden
                     fölnevetett, hogy a vállai össze-összerándultak bele.
               </p>
               <p>
                  - Ugy bizony, kis koma. Innen nincs ki. Már most itt marad
                     örökkön-örökké. Itt lesz öreg asszony.
               </p>
               <p>
                  - Fuj...
               </p>
               <p>
                  - Szép öreg asszony. Én meg szép öreg ember. Innen ki nem megyünk
                     soha többé. Elég volt a világi életből, nekem is, magának is. Hely van itt
                     elég. Ha kocsikázni akar, a parkban, négyes fogaton, odáig elkucsirozhat.
                     Mindent hoznak ide, amit csak szemed-szád megkiván. Vendégeket is fogadhat,
                     meghivhatja a riválisait.
               </p>
               <p>
                  - Szemtelen!
               </p>
               <p>
                  - Igaz, nincsenek. A régi barátnőit gondoltam. Akár mind itt is
                     lakhatnak. Szinházat csináltatok az apjával, már szóltam a signornak. Ő is, az
                     anyja is itt marad, már el is foglalták a kasznárlakot. Az öreg, aki polgári
                     cim után is vágyakozik: a vizimalmok felügyelője lesz azonfelül. Egy nagy
                     szobát végkép kiárendálok és az is itt fog lakni bent, egész nap és egyedül
                     maga szekirozhatja.
               </p>
               <p>
                  - És kimenni?
               </p>
               <p>
                  - Soha. Talán egyszer a panyi bucsura.
               </p>
               <p>
                  - És ha én mégis ki akarok menni! - szólt az asszonyka egy kissé
                     megindultan, egy kissé negédesen, a dühnek valami fajtája szoritotta el szivét,
                     hirtelen az ura ölébe ült, simogatta a fejét.
               </p>
               <p>
                  - Nem lehet, barátom, kimenni nem lehet. Én is, a cselédség is
                     ügyelni fog rá. Ezek a palócok, mert az angoljaim is kizárólag palócok,
                     belekapaszkodnak a ruhájába, mint a dakszli, ha tilosban találják, szökésben
                     látják. A határig sem mehet, hamarább visszahozzák. Aztán az asszony is
                     vigyázni fog rá.
               </p>
               <p>
                  - Miféle asszony?
               </p>
               <p>
                  - Akinek a kisgyerekeit látta.
               </p>
               <p>
                  - Az elődöm?
               </p>
               <p>
                  - Nem kell csufolni, jó lélek volt. Nem kért tőlem soha semmit.
                     Egyszer aranypénzt adtam neki, odaajándékozta a gyöngyösi barátoknak.
               </p>
               <p>
                  - Ő lesz tehát az anyaszultána!
               </p>
               <p>
                  - Nem kell tréfálni!
               </p>
               <p>
                  Az asszonyka nem tréfált. Könnyek kezdtek feltörni a szemeiben.
                     Mosolygott, de ahogy csak tudta, megszoritotta az Attila nyakát.
               </p>
               <p>
                  - Ne beszéljen ilyeneket, mert én megmérgezem. Majd meglássa, hogy
                     megmérgezem. Én ismerem a füveket.
               </p>
               <p>
                  - Az nehéz lesz. Hanem én, ha látom, hogy szökni akar tőlem,
                     lelövöm, agyon, megfordul a levegőben, mint egy sólyom, leesik. És letesszük a
                     családi kriptába.
               </p>
               <p>
                  - Akkor ám magát Filukám, fel... fel... mutatta a fejével, a
                     kezével, a felakasztás csúf miveletét.
               </p>
               <p>
                  - Nem a’! A császár nekem megkegyelmez. Minden igazi uri embernek,
                     aki jó lövő, régi sarj, latifundiumai vannak, elengedi. Csak a susztereket, a
                     mesterembert, a parasztot és az irnokokat akasztják fel. Hol volna az igazság,
                     ha velem is ugy bánnának el, mint azokkal. Mi tartjuk fenn a trónt vagy
                     harmincan, harmincöten. György gróf, Lichányi Elemér, Adolf báró és még többen
                     öltek. Emlékezhetik. Csak Lichányi ült egy keveset, a többi egy percet
                     sem...
               </p>
               <p>
                  Nekitüzesedve, komolyan beszélt. Egyszerre abbanhagyta, megölelte,
                     magához szoritotta az asszonyt erősen.
               </p>
               <p>
                  Megeskette, hogy szereti.
               </p>
               <p>
                  - Esküdj meg!
               </p>
               <p>
                  - Kire?
               </p>
               <p>
                  - Az élő istenre!
               </p>
               <p>
                  - Jó, az élő istenre...
               </p>
               <p>
                  - Tartsd fel az ujjaidat, nem azt, nem itt. Gyere.
               </p>
               <p>
                  Átvitte egy másik szobába, abba, amelyben az apja meghalt. Azóta
                     változatlan volt ott minden. Az éjjeli asztalkán egy angol könyv a
                     lótenyésztésről, szétnyitva, lapjával lefektetve, ahol az olvasó félbenhagyta,
                     hogy tudja, hol kell folytatnia. Az ágy feje fölött fogadalmi ezüst szivecskék,
                     Lourdesban és más kegyhelyeken megszentelt papirképek. És egy fekete feszület,
                     melyen Jézusnak képét szinte világosra koptatta a számtalan, óriási kinok
                     között reázuditott csók. Az öreg Farkas nyelvrákban szenvedett és a szó szoros
                     értelmében éhen halt, mint a dúsgazdag családnak már nem egy férfi tagja.
               </p>
               <p>
                  - Erre a feszületre esküdj! - mondá Attila.
               </p>
               <p>
                  - Erre is esküszöm.
               </p>
               <p>
                  - És hogy soha mást nem fogsz szeretni.
               </p>
               <p>
                  - Soha nem fogok.
               </p>
               <p>
                  - És soha mást nem szerettél!
               </p>
               <p>
                  Az asszony gondolkodott, de csak addig, míg pilláival egyet
                     hunyoritott, aztán a világ legtermészetesebb hangján mondá:
               </p>
               <p>
                  - Soha mást nem szerettem!
               </p>
               <p>
                  Attila egészen meg volt nyugtatva. Ezen a napon teljes volt a
                     boldogság a kastélyban. Attila egy utazó koldusnak, akiről a komondorok
                     szokásuk szerint leszedték a rongyokat, egy kis házat és telket ajándékozott.
                     Az afférját látták az ablakból, az ur fölhivatta és nyomban megtelepitette.
                     Délután a Jolán két kis fehér kutyájával játszottak, azzal a két bohókás élő
                     lénnyel, akiket az asszony a legjobban, talán egyedül szeretett az egész
                     világon.
               </p>
               <p>
                  Másnap azonban Attila ujra kezdte:
               </p>
               <p>
                  - Tegnap hamisan esküdött! - mondá mosolyt tettetve.
               </p>
               <p>
                  - Azt mondja, hogy soha senkit nem szeretett. Hogy mily igaz ez,
                     itt van a bizonyság.
               </p>
               <p>
                  Egy köteg szerelmes levelet dobott az asztalra. Jolán irta
                     valamennyit egy urhoz, aki igen rossz körülmények között vonult vissza a
                     társaságtól. Nem lehetetlen, hogy ezeket a leveleket pénzért eladta.
               </p>
               <p>
                  Az asszonyka kiváncsian nyult a levelek után, egyet-kettőt
                     érdeklődve olvasott el.
               </p>
               <p>
                  - Az enyémek. Én irtam valamennyit. Sajnáltam az illetőt,
                     biztattam, hazudtam neki, nehogy elpusztitsa magát.
               </p>
               <p>
                  - Tudom a többit is, akit sajnált.
               </p>
               <p>
                  - Tudhatja. Egyetlen egyben volt egy kis komolyság. Egy
                     elért...
               </p>
               <p>
                  - Ki volt! - vágott közbe mohón Attila.
               </p>
               <p>
                  Jolán egy osztrák herceg nevét emlegette.
               </p>
               <p>
                  - Házasságot igért. Az megszéditett. De az anyja eljött hozzám
                     sirni... kiadtam ő fenségének az utat, elkergettem...
               </p>
               <p>
                  - És más nem volt senki!?
               </p>
               <p>
                  - Esküszöm, senki.
               </p>
               <p>
                  - És azok, akikről beszéltek, akik, akik -
               </p>
               <p>
                  - Mondja ki bátran, akik eltartottak.
               </p>
               <p>
                  - Elpusztultak vagy meghaltak, érted, előtted.
               </p>
               <p>
                  - A kezemet csókolták. Megelégedtek a hirrel. Boldogok voltak,
                     hogy bolonditottam őket.
               </p>
               <p>
                  Megint meg kellett esküdnie. És másnap ujra előlről kellett
                     kezdenie. Volt egy nap, mindjárt a második héten, amikor a férfi elzárkózott az
                     asszonya elől. Hiába kopogtatott, be nem engedte. Este kijött, de nem szólt
                     hozzá, hiába kérlelte. Éjjel vallotta meg csak, hogy mi bántja:
               </p>
               <p>
                  - Megőrülök dühömben, hogy nem pusztithatom el mindazokat, akikhez
                     valaha, valami közöd volt. Gyülölöm az apádat, gyülölöm az anyádat, mert kis
                     korodban ölelted és csókoltad őket. Szeretném felgyujtani a szinházakat, ahol
                     játszottál és a gazember kócrágó késnyelőkkel - ha szinleg is -
                     szerelmeskedtél. Szeretném légbe röpiteni, szétlőni az egész világot és hogy ne
                     maradjon rajta más, csak mi ketten. És belőled is kiirtani a multat, minden
                     emléket!
               </p>
               <p>
                  Az asszony csittitotta, ahogy lehetett, megnyugtatta. Egy kissé
                     tetszett neki ez a szertelen tűz, de mégis inkább megfélemlitette és
                     undoritotta. Tenyerével befogta a férfi szikrázó szemeit.
               </p>
               <p>
                  - Hát a szegény Beéri mit csinál? - kérdezte hirtelen.
               </p>
               <p>
                  - Mit akar tőle?
               </p>
               <p>
                  - Meg kéne nézni, nem halt-e meg?
               </p>
               <p>
                  Éjjel felzörgették a beteget, aki különben sem aludt még.
                     Csendesen iszogatott magában. A sebje szépen gyógyult, de az egészsége
                     általában rohamosan hanyatlott. A lősebtől függetlenül, a téli patak fürdő
                     hatása mind jobban-jobban jelentkezett. Fehér lett, mint a fal és ugy
                     összement, mint egy gyerek.
               </p>
               <p>
                  Nagyon megörült a vendégeknek. Attilával csókolódzott, amint
                     köszöntötték egymást. Egy kissé kapatos volt már a sok hűsitő italtól. A
                     huszárja teljesen be volt rugva és fölverte az egész kastélyt egy zsámolyért,
                     amit neki a „méltóságos asszony” lábai alá kell tennie.
               </p>
               <p>
                  A vendégek is ittak egy-két pohárka nehéz sárga bort a vendég
                     kedvéért. És hallgatták Lacit, akinek a nyelve megoldódott:
               </p>
               <p>
                  - Soha embert nem irigyeltem, te vagy Attila az első. A császárt
                     se, a szegény császárt. Egy kis méreg is elfog, ahogy látom: neked minden
                     megvan és mindig. Éjjel nem tudok aludni és ilyenkor minduntalan az jár az
                     eszembe, hogy jó volna téged kiforditani a bőrödből és abba, helyedbe,
                     belebujni! Hanem, tudom, most egy ujjaddal eldöntenél. Ez a fő, ez iszonyu,
                     hogy ilyen vagyok, megszégyenitő és utálatos. Néha szeretném felrugni magamat,
                     ugy megvetem. Belül pedig még tulajdon a régi vagyok: én szeretném megcsinálni
                     mindazt, ami nagy stikli. Vagy legalább csak egyet. A legnagyobbat. Például
                     elszöktetni a feleségedet a mézeshetek alatt!
               </p>
               <p>
                  Fölnevettek mind a hárman egyszerre. Attila hallgatott el
                     legelsőbb:
               </p>
               <p>
                  - Bolond voltál, bolond maradsz! De ne igyál annyit!
               </p>
               <p>
                  - Talán sajnálod?
               </p>
               <p>
                  - Sajnálja a... majd mit mondok!
               </p>
               <p>
                  Elmentek. Az asszony mély, hizelgő és biztató tekintetet vetett
                     bucsuzóul a betegre. Az felfogta, hirtelenében, mint a villám visszaadta.
               </p>
               <p>
                  Bolyongásban töltötte el ezt az éjszakát a nászpár. A délelőttből
                     csináltak aztán éjszakát, meggyujtották a lámpásokat, hogy megcsalják a
                     szemöket. Attila már régebben szenvedett koronkinti álmatlanságban, most meg
                     éppen nem tudott nyugodni.
               </p>
               <p>
                  Egy reggelen nagyot ütött az ebédlő asztalára.
               </p>
               <p>
                  - Ez gyalázat, azt hiszem, vizióim vannak és mindegyre magáról.
                     Látom a hitszegéseit, mielőtt ismertem volna. Amint ölelkezik ismeretlen
                     emberekkel. Hallom a mézes-mázos beszédjét, amint halálra kacérkodik
                     velük...
               </p>
               <p>
                  Az asszony oda simult az urához:
               </p>
               <p>
                  - Édes, ne kinozzon!
               </p>
               <p>
                  - Hát engem ki kinoz? A keze a kezemben van, maga szeliden alszik
                     és én ilyeneket gondolok, mindig ilyenekre kell gondolnom. Maga valamivel
                     megétetett engem, hát nekem nincs már más a világon, csak maga?
               </p>
               <p>
                  - Nekem nincs senki, csak te vagy.
               </p>
               <p>
                  A legművészibb hizelgéssel lehetett csak megnyugtatni. Ilyenkor
                     néha két-három napig is békén maradt.
               </p>
               <p>
                  Egy feltünő hosszu, csaknem öt napig tartó béke után, hirtelen
                     társaságra vágyott:
               </p>
               <p>
                  - Társaság kell. Valami asszony, szép asszony, hogy lássam, más is
                     van a világon, nem csak maga.
               </p>
               <p>
                  Kétegyházi Katát, a Jolán riválisát, a hires népszinműénekesnőt
                     invitálták meg egy pénteki napra. A Jolán ötlete volt, tapsolt neki örömében.
                     Elhatározta, hogy a barátné meg fog itt betegedni az irigységtől. Szerette
                     volna, ha egész gazdagságukat ki lehetett volna teregetni a kastély udvarán,
                     mint mosáskor a ruhát.
               </p>
               <p>
                  Kata is kitett magáért, három cseléddel és három urral jött. Az
                     urak is cselédszámba mentek, ugy bánt velök. Nem szivből - mert a szive jó volt
                     - hanem modorból - mert az rossz volt rendkivüli mód. Kétegyházi Kata a nép
                     leányát adta, káromkodott és gorombákat mondott, tegezte az urakat és azt
                     követelte, hogy ifiasszonynak hivják. Voltaképen egy szelid, kövér asszony
                     volt, aki tiz órakor szeretett volna lefeküdni és korán reggel a gyermekeinek
                     lármájára fölébredni. Megfőzni az urának a kávét - mindig csak egy urnak - és
                     megfürdetni a kis csemetéit. Amelyek nem voltak. A sors egyáltalán kedve, vére
                     és eredete ellenére határozott vele.
               </p>
               <p>
                  Jó egy-két napot töltöttek együtt. Nem veszekedtek, nem
                     éleskedtek, a távollevőket szidták. Katának referálni kellett a legutolsó
                     kóristánéról is és hogy ez, vagy amaz az ur - akit mindketten csak látásból, a
                     nézőtérről ismertek - jár-e még a szinházba?
               </p>
               <p>
                  Az elutazás előtt való utolsó estén Jolán oda sugott
                     barátnéjának:
               </p>
               <p>
                  - Kacérkodjál egy kissé az urammal, jól fog esni neki, veszteni
                     kezdi az önbizalmát.
               </p>
               <p>
                  Kata megtette. A háziasszony meg viszont hálából az ő embereivel
                     kezdett ki. Sőt odáig merészkedett, hogy rendes - és hires - epedő tekinteteit
                     vetette az egyikre. Az elsőre, egy szép fiatal mérnökre, akibe Kata asszony ez
                     idő szerint komolyan belészerelmeskedett.
               </p>
               <p>
                  Attila nem látott semmit, a nép leánya azonban hamar észrevett
                     mindent. Egy darabig tette magát, hogy nem látja, aztán egyszerre kitört:
               </p>
               <p>
                  - Sicc te, nem a tied! - mondá nagy általánosságban.
               </p>
               <p>
                  Majd fölpattant és jelenetet csinált.
               </p>
               <p>
                  - Kedvesem, - mondá az erős asszony - ugy látszik, magának az én
                     barátom tetszik. Mindenki tetszik, aki csak mellényt és kemény kalapot hord.
                     Összehordanád őket mind, mint fészkébe a szarka.
               </p>
               <p>
                  Jolán nem akarta észrevenni a sértést. Halotthalvány volt a
                     dühtől, de tréfára forditotta:
               </p>
               <p>
                  - Már én ilyen vagyok, anyám! - mondá mosolyogva.
               </p>
               <p>
                  - Anyád az ördögné, de nem én! - szólt a vendég kereken, csipőjére
                     tette a kezét, intett a szemével a mérnöknek. Nem lehetett a háboruságot elütni
                     többé. Attila is figyelni kezdett, némán bólogatott fejével, majd egy pár rideg
                     szóval belevegyült a társaságba:
               </p>
               <p>
                  - Ő nagysága mond valamit.
               </p>
               <p>
                  - Te is az ő pártjára állasz! - kiáltotta el magát Jolán és
                     egyszerre kijött a sodrából.
               </p>
               <p>
                  Attila nem felelt.
               </p>
               <p>
                  - Igen, vagy nem? Feleljen!
               </p>
               <p>
                  - Igen, ha ugy tetszik! - szólt gőgös, rendes orrhangján a
                     férj.
               </p>
               <p>
                  - Jól van, hát úgy lesz, ahogy maguk mondják! - Szólt az asszony
                     most már mosolyogva. Aztán felkelt, a fejét gyengén meghajtotta vendégei
                     előtt.
               </p>
               <p>
                  - Isten önökkel! - mondá.
               </p>
               <p>
                  A változott helyzet annyira meglepte mindannyiukat, hogy nem
                     mozdultak a helyökről.
               </p>
               <p>
                  - Menj! - mondá most a háziasszony szigoruan és a nagy
                     népszinműénekesnőre mutatott. Az asszony fölpattant, karonfogta a mérnököt, és
                     szó nélkül elmentek.
               </p>
               <p>
                  Férj és feleség egyedül maradt. Egypár pillanatig nem szóltak
                     egymáshoz, az asszony villogó, kihivó tekintettel mérte végig a férfit. Egyik
                     kezét ökölre szoritva, a másikkal az asztalnak támaszkodva.
               </p>
               <p>
                  - És ezek az én mézesheteim! Inzultálni hagy. A béres jobban
                     megvédi a feleségét. Ezért mentem én férjhez? Mi szükségem van nekem magára?
                     Minden ujjamra van ezer férfi. Hercegek és bankárok. Utálom magukat
                     mindnyájukat. Veszkődnek az ember után, aztán megalázzák. Majd megőrülnek,
                     imádkoznak a cipőm előtt, aztán a sáros csizmájokkal...
               </p>
               <p>
                  - Elmegyek innen!
               </p>
               <p>
                  Az ajtó felé indult. Attila odaállott elé.
               </p>
               <p>
                  - Innen ugyan nem! Itt fogsz meghalni! - mondá reszkető
                     ajkakkal.
               </p>
               <p>
                  - Megszököm.
               </p>
               <p>
                  - Próbáld meg!
               </p>
               <p>
                  - Jól van, itt maradok, de mint rab. Nem fogok enni.
               </p>
               <p>
                  Attila körülnézett a szobában. Aztán becsukta az ajtókat.
               </p>
               <p>
                  - Most feküdj le a földre! - szólt elfojtott hangon.
               </p>
               <p>
                  Az asszony késlekedett. A férfi egy karjával lefektette, a
                     másikkal meg megütötte.
               </p>
               <p>
                  Este lett; mély csend. Az asszonynak egyetlen jaja, piszegése sem
                     hallatszott. A földön maradt, mint a halott, Attila fölemelte, az ölébe
                     ültette, átölelte és megcsókolta hevesen.
               </p>
               <p>
                  - Meg fogom verni, ha nem engedelmeskedik. Verni fogom rendesen,
                     mint egy gyereket. Le kell feküdnie a földre és várni az ütést! - szólt félig
                     fenyegető, félig hizelgő hangon.
               </p>
               <p>
                  Összevissza csókolta, az ajkához emelte a kezét.
               </p>
               <p>
                  - Én királyném!
               </p>
               <p>
                  Jolán kinyitotta a szemeit, egy gyenge sóhajjal lélekzetet
                     vett:
               </p>
               <p>
                  - Ne bántson engem! - mondá alig hallhatóan - jó leszek!
               </p>
               <p>
                  El volt intézve az ügy, gyönyörü három napot éltek, igazi
                     násznapokat. A féltés démonjai Attilát nyugton hagyták erre az időre. A nagy -
                     és szent - családi ékszert feleségének ajándékozta, a husz sor nagyszemü
                     igazgyöngyöt és a „Szikra” nevü nagy gyémántbrost is, amelyet anyja se viselt,
                     mert féltették, lakat alatt tartották mindig. Férj és feleség egész napon át
                     együtt voltak, nem maradtak el egymástól pillanatra sem és amikor Jolán lement
                     a kastély kis udvarára nézni a tiz teknő mellett mosó asszonyokat, Attila utána
                     ment. Egy percre hagyta csak magára, elment az istállóba.
               </p>
               <p>
                  Jolán odaállott a teknőhöz, felgyürte a ruhája ujját, segitett
                     szappanozni. A husz parasztasszony sűrü és gyors beszédje egyszerre benszakadt.
                     Majd elnyelték szemeikkel a méltóságos asszonyt, akinek a csudálatos szépségü
                     és sokaságu fehérnemüit szappanozták éppen. Cselédnék voltak valamennyien, az
                     uruk szegődésében benne állott, hogy hetenkint ők és felnőtt leányaik három
                     munkanapot tartoznak a kastélyban eltölteni. Ki sem jöttek a surolásból és a
                     mosásból és ezen a napon nem főzhettek az uroknak. A kis gyerekek is keveset
                     szoptak. Némelyik elhozta magával ide a kisbabáját és azok egész napon át ott
                     sivalkodtak a lugzó tüzhely mellett. Az a sovány palóc-asszony vigyázott rájuk,
                     akit „grófné”-nak csufoltak az egész rengetegben és akinek a gyerekét Farkas
                     Attila a magáénak vállalta a felesége előtt.
               </p>
               <p>
                  Jolán észrevette, megismerte. Abbanhagyta a mosást és odament
                     hozzá.
               </p>
               <p>
                  A gyerekeiről kérdezősködött, olyan hangon és abban a lekötelező
                     modorban, mely férfit, asszonyt megbűvölt, ellágyitott, megbóditott.
               </p>
               <p>
                  A parasztasszony nem igen mert ránézni, egy akaratos
                     béres-gyerekkel babrált, a csecsszopót tanitotta morálra és közben-közben
                     felelt:
               </p>
               <p>
                  - Nagyon étkesek, kezét csókolom, csak az a baj, hogy nagyon
                     étkesek.
               </p>
               <p>
                  - Aztán van-e mit a tejbe apritani?
               </p>
               <p>
                  - Az csak volna. A zsirozó, az kicsiny.
               </p>
               <p>
                  - Ha van valami kivánsága, csak mondja ki.
               </p>
               <p>
                  - A szegény ember - kezét csókolom - telhetetlen, tele van üggyel,
                     bajjal, kéréssel. Instálom, ha az ispán nekem is kiadná a rendes
                     szalonnaporciót, minden fertálykor. Férfi nincs a háznál - mondja - hát azért
                     adja csak a felét. Már gondoltam, hogy szólok a méltóságos urnak, de nem
                     mertem. Kirázott a hideg is, ha arra gondoltam, hogy elejbe kell járulnom.
               </p>
               <p>
                  - Hát mért fél tőle?
               </p>
               <p>
                  - Félni nem félek, mindig jó volt hozzám.
               </p>
               <p>
                  - Sohse verte meg? kérdezte hirtelen Farkas Attiláné.
               </p>
               <p>
                  - De biz’megtette egynehányszor! felelte az asszony egyszerüen,
                     inkább vidáman, mintsem szomoruan.
               </p>
               <p>
                  - Aztán haragudott-e maga akkor?
               </p>
               <p>
                  - Nem én, kezét csókolom. A férfi szabad az asszonnyal, hát még az
                     uraság. Amint láttam, hogy haragos, be sem vártam, hogy bántson, lefeküdtem a
                     földre, nem szóltam, nem sirtam, imádkoztam magamban, amikorra vagy négy
                     miatyánkot elmondtam magamban, vége volt az egésznek. Aztán rendesen jobb volt
                     hozzám...
               </p>
               <p>
                  - Éppen ugy, mint velem! szólt Jolán önkénytelenül.
               </p>
               <p>
                  - Hát a méltósága is tetszett már - vágott közbe a parasztasszony,
                     de elharapta, amit mondani akart. Jolán kiegészitette:
               </p>
               <p>
                  - Bizony engem is!
               </p>
               <p>
                  Elhallgattak. Féloldalt néztek egymásra, kémlelődtek. Aztán
                     egyszerre meglátták egymás szemében a könyet. Hirtelen megértették egymást és
                     sorsuk közösségében barátságot kötöttek.
               </p>
               <p>
                  Az Attila alakja feltünt az udvar végén, közeledett. Nem volt sok
                     idejük a beszélgetésre.
               </p>
               <p>
                  - Menjen ma be ahhoz az urhoz, aki itt betegen fekszik és mondja
                     meg neki, hogy szükségem van rá. Beszélni akarok vele, de csak akkor, ha az
                     uram nem látja. Minden reggel korán itt leszek a kápolna körül. -
                     Megértett?
               </p>
               <p>
                  - Meg.
               </p>
               <p>
                  - Megteszi?
               </p>
               <p>
                  - Meg én.
               </p>
               <p>
                  - Ugy segitse meg az Isten.
               </p>
               <p>
                  - És a szüz-Mária.
               </p>
               <p>
                  - Ejnye, be szép kis porontyok! szólt elragadtatva az asszony,
                     amint Attila közel ért hozzájuk. Aztán elébe ment, megfogta a kezét:
               </p>
               <p>
                  - Gyönyörüek ezek a maga parasztjai!
               </p>
               <p>
                  - Kár, hogy oly nagy zsiványok! jegyezte meg Attila tréfásan. -
                     Nem szabad - különben - jó arcot mutatni nekik, mert akkor szemtelenek. A
                     szigor a fő. Kell, hogy az uristent lássák az uraságban, különben leütik
                     hátulról, kilopják a szemit. Jó lesz, ha maga se igen barátkozik velük. Azelőtt
                     jobbak voltak, az iskolák, az irás, az olvasás megrontotta a fiatalabbját.
               </p>
               <p>
                  Attilának az ilyen dolgokban igen határozott elvei voltak s
                     azoktól el nem tért. Nagyon szeretett beszélni róluk és bár ujságot csak a
                     lóversenyek idejében olvasott rendszeresen, foglalkozott általános és különös
                     politikával is. Ez a nap ilyen tárgyu komoly beszélgetéseknek volt szentelve.
                     Jolán a legtöbb kérdésben igazat adott az urának, csak a művészeti politikát
                     illetőleg voltak eltérő nézeteik. Attila azt állitotta, hogy a művészet
                     elpuhitja a világot és merőben haszontalan. A táncosnék és az énekesnék szép
                     mulatság, de csak uraknak való.
               </p>
               <p>
                  Csendesen folyt le egypár nap, kocsikáztak, lovagoltak. Az
                     asszonyka most tanult, nagy passzióval és azért is, hogy el ne hizzék. Attila
                     fáradhatatlan volt a tanitásban, fölkelt hajnalban, hogy a felesége makrancos
                     paripáját belovagolja, mielőtt az reggel reá ülne. Vasárnap pihenőt tartottak,
                     Attila tovább aludt a rendesnél, az asszony meg lement reggeli misét hallgatni
                     a házi kápolnába.
               </p>
               <p>
                  Az ajtó előtt már ott üldögélt Beéri Laci, mint egy koldus. Ha
                     csak ölbe nem hozta ide a huszárja, nagyon nehéz lehetett idevánszorogni. Most,
                     hogy nem feküdt többé, látszott csak igazán betegnek. A homloka, mint egy régi
                     koponyáé: sárga és a halántékain mélyen beesett. A szemei mélyen beesve, mint
                     két fekete üreg.
               </p>
               <p>
                  - Itt vagyok! szólt alig hallhatóan.
               </p>
               <p>
                  - Köszönöm, hogy eljött.
               </p>
               <p>
                  - Mit parancsol?
               </p>
               <p>
                  - El akarok menni innen.
               </p>
               <p>
                  - Ugy lesz.
               </p>
               <p>
                  - Elvisz?
               </p>
               <p>
                  - El.
               </p>
               <p>
                  - De tudja meg, hogy kockáztatja az életét.
               </p>
               <p>
                  - Tudom.
               </p>
               <p>
                  - És értem! Mivel háláljam meg, mivel tudom meghálálni!
               </p>
               <p>
                  - Amivel akarja.
               </p>
               <p>
                  A két tüzes asszonyszem édes hizelgéssel és odaadó lágysággal
                     nyugodott meg a viasz-szin férfiarcon.
               </p>
               <p>
                  
               </p>
            </div>
            <div type="chapter">
               <head>
                  Befejezés.
               </head>
               <p>
                  Az erdei bogyók piroslottak már, a vadrózsa csipkéjét megcsipte a
                     dér: a rab asszony még mindig a tervelgetésnél volt. Apjára nem bizhatott
                     semmit, mert az öreg signoron kiütött rendes perfidiája, roppantul ragaszkodott
                     „vejéhez”, büszke volt rá. Bizonnyal elárulta volna menekülő terveit. Különben
                     sajnálta zavarni is, a derék ember nagy passzióval adta magát a gazdálkodásra,
                     egy csinos kis fogatot kapott ajándékba Attilától, egész nap azt hajkurászta.
                     Anyja pedig se nem látott, se nem hallott a boldogságtól, ebben a csendes
                     életben végre megtalálta, ami után élete végeig hiába ábrándozott. Karonfogva
                     jártak az öreg signorral és a Farkas-család sirboltja mellett kikerestek
                     maguknak egy gyönyörü és tekintélyes nyugovó helyet. A szinész máris kieszelt
                     egy hamisitott nemesi cimert, amelyet a sirkőre kell vésetni a hálás
                     gyermekeknek.
               </p>
               <p>
                  Beéri Lacin és a parasztasszonyon kivül nem volt senkije, akibe
                     bizakodhatott. De az asszony nehezen férkőzött hozzá, Beéri pedig ujra meg ujra
                     ágynak esett. És Attila, minden vendégszeretete dacára nem bánta volna már, ha
                     elmegy haza és nem hal meg itt a nyakán. Kitenni azonban nem lehetett, amig el
                     nem megy magától.
               </p>
               <p>
                  Jolán mindenfelé leveleket irt, hogy szabaditsák ki, de a
                     leveleket nem tudta kicsempészni. A szolgaszemélyzet, ugy látszott, ki volt
                     tanitva. Ez a tapasztalása végképp elkeseritette, irni akart a törvénynek, a
                     királynak, sirt és jajgatott éjjelente és amikor Attila kérdőre vonta:
               </p>
               <p>
                  - Mi ez? Miért?
               </p>
               <p>
                  - Borzasztó álmaim vannak, édes! - Azt felelte. És művészete
                     legnagyobb fokának kifejtésére határozta el magát, hogy az urát felcsalja innen
                     Budapestre. Egyszerre sulyos beteg lett, elhalványodott és két nap alatt
                     megsoványodott. Szótlanul feküdt ágyában és tejnél, levesnél nem evett egyebet.
                     A körorvos és megyei orvosok nem tudták megállapitani, mi baja, az egyik valami
                     örvendetes esemény jelzését látta a jelenségekben, a másik szervi szivbajra
                     gyanakodott, a harmadik - a legfiatalabb - az összes sulyos betegségek
                     komplikálódásától félt és az urat gyengéden, de határozottan figyelmeztette a
                     bekövetkezhető sulyos eshetőségre. Mindhárman megegyeztek abban, hogy a
                     felelősséget nem vállalják és átháritották egy budapesti és egy bécsi
                     orvosprofesszorra. Föl kell menni és azokkal konzultálni.
               </p>
               <p>
                  - És nem lehet azokat ide hozatni?
               </p>
               <p>
                  - De igen, hanem, tekintve, hogy napokat kell azoknak itt
                     tölteniök, hogy obszerválhassák a betegséget, vizitjük egy tekintélyes vagyonba
                     kerül.
               </p>
               <p>
                  Másnap éjjelre megérkezett mindkét orvostanár. Négy-öt napig
                     figyelték a beteget, amig egybehangzóan megállapitották:
               </p>
               <p>
                  - A tenger, csak a tenger mentheti meg. Szivbajjal sulyositott
                     idegbaj. Csak a tenger nyugtathatja és gyógyithatja meg. Különben elsenyved
                     lassan, évekig élhet még, de talán, esetleg, csak egy pár hétig.
               </p>
               <p>
                  - Jól van, nem megyünk tengerre, itt maradunk! - mondá Attila,
                     amikor a két jóakaratu, de rosszhiszemü férfiu eltávozott.
               </p>
               <p>
                  - Nem megyünk innen sehova - folytatá elhatározott hangon - és ha
                     az isten ugy akarja, itt meg fogsz halni, eltemetlek anyám mellé és nemsokára
                     én is lefekszem mellétek!
               </p>
               <p>
                  De Jolánnak semmi kedve nem volt lefeküdni a nagyasszony mellé.
                     Egyszerre csak elunta az önsanyargató komédiát, enni kezdett, fölkelt.
               </p>
               <p>
                  Ijedten látta, hogy mily sárgásfehér és mily összetörődött. Anyja
                     arcának egy-egy vonását fedezte föl a maga képén.
               </p>
               <p>
                  - Megszököm, ha agyonlő, mindegy! - mondá magában.
               </p>
               <p>
                  - Hiszen igy is végem, egy pár év alatt végem! - évelődött
                     tovább.
               </p>
               <p>
                  És ami násza első órájától kezdve állandóan gyötörte: a publikum
                     után való vágy, teljes erejével tört ki rajta. Ha az itt lenne, érte rajongó
                     ezerkaru szerelmese. Aki bolond belé és akibe ő belé van bolondulva,
                     gyermekleánykora óta. Ez a férfiakból és nőkből összealkotott egy valaki, aki
                     egyedül tudta igazán felizgatni és ellágyitani az ő „eszes” szivét. Akihez soha
                     még nem volt perfid, akivel őszinte tűzzel tudott szeretkezni. Ez az egy, ez a
                     mind, akiben benne van a rávigyorgó kopasz államférfi és a borbélyinas, kinek
                     dús fürtjei szájába vannak fésülve...
               </p>
               <p>
                  Ha ez a közönség tudná, milyen sorsra jutott: megindulna és jönne
                     őt felszabaditani!
               </p>
               <p>
                  Néha képzelődött is, hogy jön. Mint egy keresztes háborubeli, vagy
                     operai hadsereg, mindenféle ruhában, százféle fegyverrel. Megrohanják a
                     rengeteget, megszállják a várat. Attilát megkötözik, őt pedig a fejükön viszik
                     ki innen diadalmasan.
               </p>
               <p>
                  Ilyen álmai voltak, amig az ura karjaiba szoritotta nap-nap után
                     erősbödő szenvedéllyel. Az asszony gyakori szótlansága és hidegsége, az, hogy
                     esetről-esetre meg kellett hóditani ujra: a vad és okvetetlen szerelmet
                     extázissá forralta föl. Nem mozdult többé mellőle, lemondott a vadászatról is
                     miatta, egész napon át kinozta és hizelgett neki.
               </p>
               <p>
                  És féltékenységének viziói minden igaz ok nélkül fölrebbentették
                     éjjel. Felköltötte Jolánt.
               </p>
               <p>
                  - Valaki van itt, valaki fekszik mellettünk, a harmadik.
               </p>
               <p>
                  Az asszony felsikoltott.
               </p>
               <p>
                  - Ki az!?
               </p>
               <p>
                  - Egy halott. Oly hideg a teste, hozzám ér.
               </p>
               <p>
                  - Meg van őrülve! Gyujtson gyertyát.
               </p>
               <p>
                  - Nem. A világosságtól megszökik. Meg akarom fogni. Megálljon,
                     lelövöm.
               </p>
               <p>
                  Leakasztotta a sötétben a mindig feje fölött lógó revolvert és
                     maga elé lőtt az éjszakába. „Pivit” sivitott át a golyó a szobán és valami
                     összedőlt.
               </p>
               <p>
                  - A meghalt szeretőd. Az egyik. Ujra meghalt! Mondá a férfi
                     elfojtott, reszkető hangon. Jolán kiugrott az ágyból, kiszakitotta az ablakot,
                     hogy segitségért kiáltson, vagy leugorjék az ablakon. De Attila hirtelen
                     magához tért, világot gyujtott.
               </p>
               <p>
                  - Borzasztó! - mondá felocsudva. Beteg vagyok, orvossal kell
                     beszélni. Ne féljen tőlem, már elmult.
               </p>
               <p>
                  A vad éjjel után megint egy pár nyugodt nap következett. Jolán
                     rábirta az urát, hogy aludni menjenek le a földszintre, fent a fák lombjai -
                     amelyek épp most kezdettek hullani, meg-megérintik az ablakot, zörögnek és
                     sugdosnak, ettől vannak olyan rémes álmaik.
               </p>
               <p>
                  Attila el volt lágyulva és belenyugodott.
               </p>
               <p>
                  Egyáltalán szelidebb lett az utolsó időben és egy alkalommal ő
                     maga inditványozta, hogy lent ebédeljenek Beéri Lacinál. Jóizüen elbeszélgetett
                     a régi pajtással - kivel gyerekkora óta állandóan háboruskodott - és pompásan
                     mulatott, amikor az öreg a gyengeségtől ott előttük elaludt ülve.
               </p>
               <p>
                  Megtámasztotta, behivta a huszárját, hogy vigyázzon rá és amikor
                     fölébred, azonnal konyakot töltsön a szájába.
               </p>
               <p>
                  - Néha rá kellene nézni mégis erre a szegény emberre! - jegyezte
                     meg hazamenet az asszony.
               </p>
               <p>
                  - Maga figyelmesebb lehetne iránta - szólt Attila.
               </p>
               <p>
                  Másnap már, - amig az ur tisztjeit szedte rendbe - Jolán behivatta
                     a nagy szalonba a beteget.
               </p>
               <p>
                  - Nos, - szólt azonnal a tárgyra térve. - Ilyen férfi maga! Igy
                     szabadit meg. Meg kell itt őrülnöm. Egy lovászhoz, egy kocsishoz szegődöm, az
                     talán megszabadit!
               </p>
               <p>
                  Beéri Laci aszu kezeibe támasztotta fejét, szomoruan, mint egy
                     megvert kutya, nézett az urnő felé és nem felelt. Majd a lábára, a mankójára
                     mutatott.
               </p>
               <p>
                  - Nem tudok menni. Iszonyu, hogy ezt megértem. Mindennel rendben
                     volna, csak menni nem tudok! Ha a régi volnék, ha csak egy kicsinyt, egy napra
                     lehetnék a régi! A szivem, az erős, sohasem szerettem volna még élni és tenni,
                     csak most, csak most! - A huszárnak kellett idecipelni a hátán!
               </p>
               <p>
                  Jolán fölemelkedett, jelezve, hogy a vizitnek vége, megfordult és
                     szótlanul ment a másik szoba ajtaja felé.
               </p>
               <p>
                  - Mit tegyek, mondja, mit tegyek? szólalt meg Beéri könyörgő
                     hangon.
               </p>
               <p>
                  - Azt nem tőlem kell kérdeznie! felelte közönyös hangon az
                     asszony.
               </p>
               <p>
                  - Jól van. Tudom! mondá csendesen a férfi.
               </p>
               <p>
                  Jolán visszafordult hozzá:
               </p>
               <p>
                  - Mit fog tenni?
               </p>
               <p>
                  - Lelövöm, hátulról, mint egy orgyilkos. Amikor elmegy mellettem.
                     Ha mást nem tudok. Legyek gazember. Leszek az.
               </p>
               <p>
                  - Ne tréfáljunk, kedves ur - szólt Jolán és a Beéri László vállára
                     tette a kezét - nekem semmi kedvem tréfálni. Tud-e elvinni innen, igen vagy
                     nem? És mer-e elvinni, van-e bátorsága, nem vagy igen?
               </p>
               <p>
                  - Van. És ha megölöm?
               </p>
               <p>
                  Az asszony vállat vont, mosolygott, megmutatta az apró fehér
                     fogait:
               </p>
               <p>
                  - Bolondság. Maguk nem tudnak egyebet: „megölöm, lelövöm, végzek
                     vele!” Elég volt nekem ezekből az otromba férfiasságokból. Aztán nem is meri,
                     nem is tudja, hamarább ő magát. Mihelyt meglátja, hogy maga moccan, -
                     vége!
               </p>
               <p>
                  - Hát ne lássa meg!
               </p>
               <p>
                  Az asszony leült, elfordult a beteg embertől, oly mélyen és
                     önfeledten gondolkozott, hogy szabadon ráncolta össze homlokát, amit csak akkor
                     mert megtenni, amikor egészen és biztosan egyedül tudta magát. Gondolatainak
                     eredményét szokatlan hevességgel fejezte ki.
               </p>
               <p>
                  - Nem akarom. Értsen meg, nem akarom. És ha meg nem igéri, hogy
                     letesz minden rossz gondolatról, én magam fogom Attilának elárulni! Valami
                     másat, eszeljen ki valami másat és én...
               </p>
               <p>
                  Többet nem mondott, lehajtotta fejét és gyorsan elhagyta a
                     szobát.
               </p>
               <p>
                  A leromlott gavallér sárga szemeit egypár pillanatig utána
                     mereszté, fölállott nagy nehezen, roskatag vállain egyet vont és kibotorkált a
                     helyről, amelyben nehéz akácillatot hagyott az eltünt asszony.
               </p>
               <p>
                  Egy ujabb terv megállapitását vagy legalább is a megbeszélését
                     Attila megakadályozta. Nagy zene-bonát csinált a kastélyban, amely őt magát, de
                     a Jolán egyetlen segitségét, a „vetélytársnét” is elfoglalta egy-két
                     napig.
               </p>
               <p>
                  Az ur hirtelen elhatározta, hogy az asszonytól elveszi a gyerekeit
                     és beadja Egerbe, részint a papokhoz, részint az apácákhoz. Még se akarta
                     tűrni, hogy paraszt legyen a tulajdon véréből? Megszállta a szeretet, el akarta
                     ismerni őket, vagy gondoskodni akart róluk? Vagy egyszerüen nem akarta többé
                     látni azokat maga körül, a piros ártatlan képeikkel, az eleven vádjukkal?
                     Belátta, hogy cinizmus és frivolitás a maga törvényes házasságának terrénumán
                     belül tartani őket? Mindezt nem lehetett tőle tudni, mindezt nem merte tőle
                     megkérdezni senki.
               </p>
               <p>
                  Fogatott. A gyerekeket föltétette a kocsira. Egy uradalmi irnok és
                     a felesége ünneplő ruhában felültek a kicsikék közé, akik igen meg voltak
                     szeppenve, nem tudták mi történik velük, valami rosszat sejtettek, mert az
                     anyjuk a nagykendőjét a fejük fölé boritva, folyton siratta őket, sőt biztatta
                     a sirásra a kicsikéket is:
               </p>
               <p>
                  - Ijajajajaj! már tőletek elveszik a szülőanyátok, az édes
                     tejetek, a meleg dunnátok!
               </p>
               <p>
                  A lovak türelmetlenkedve ficánkoltak, - igások voltak pedig
                     csupán. A kocsis elunta:
               </p>
               <p>
                  - Menjék kend már, ne óbégassék!
               </p>
               <p>
                  Végre is le kellett venni, erőszakkal leemelni a bricska
                     fölhágójáról. A lovak megindultak, az asszony majdhogy a kerék alá nem került.
                     De feltápászkodott, utána futott a kocsinak és felkapaszkodott a saroglyára. A
                     kocsis hátrasuhintott az ostorával, de gyengén, a szijj épp csak megcsipte az
                     asszony arcát.
               </p>
               <p>
                  Hátravágódott a homokba és ott elterülve rítt és jajgatott, amig
                     csak az irnok bricskájának ismerős zörgése hallatszott. Jó emberek szedték föl,
                     vitték haza, megnézték, van-e kenyere, szalonnája, vize; elvették, ami
                     tüziszerszámot, pár pakli kénes masinát találtak a ládája fiában, aztán
                     rázárták az ajtót. Két napig el volt bent csendesen, akkor kinyitották a házat,
                     nehogy még bolondjába valami kárt tegyen magában. Nyugodt volt, könnyeit
                     kisirta, sőt fölkivánkozott az uraság elé, hogy beszéljen vele.
               </p>
               <p>
                  Föleresztették, de csak az asszonyt találta. Nem sirt az előtt
                     sem, csak csendesen, hiányosan elmondta, ami történt.
               </p>
               <p>
                  A két asszony beszélgetett egy keveset.
               </p>
               <p>
                  - Az én sorom se jobb, nem jobb az én sorom se - mondá Jolán.
               </p>
               <p>
                  - Hát miért nem tetszik sziveskedni másitani rajta? - kérdé a
                     parasztasszony, alamuszin nézve maga elé.
               </p>
               <p>
                  - De mivel, de hogyan?
               </p>
               <p>
                  - Vannak füvek...
               </p>
               <p>
                  Jolán körülnézett, fölemelte az ujját:
               </p>
               <p>
                  - Csitt! Te meg mernéd tenni?
               </p>
               <p>
                  - Hogy meg-e? Inkább ma, mint holnap.
               </p>
               <p>
                  - Hozzál nekem olyan füveket.
               </p>
               <p>
                  - Milyeneket? Mert nem egyféle. Van olyan, amely az illetőnek a
                     szivét odaforditja ahhoz a bizonyoshoz, aki megfőzi. Van olyan is, akitől
                     elalszik, aki megcsittitja. Meg aki megöli.
               </p>
               <p>
                  - Hozzál mind a háromból.
               </p>
               <p>
                  - Együvé tessék főzni, ugy a legerősebb.
               </p>
               <p>
                  - Felét magamnak.
               </p>
               <p>
                  - A felét másnak!
               </p>
               <p>
                  - Jó, jó, csak eredj!
               </p>
               <p>
                  Kituszkolta a szobából, nehogy az ura meglássa. Erős és gyors
                     lépteit hallotta közeledni. Gyengén összeborzadt. A mérgezés gondolata, mintha
                     egy nagy pohár nehéz bort ivott volna meg: fölizgatta az öntudatát,
                     megszéditette egy kissé, kinozta és gyönyörködtette is egy kissé.
               </p>
               <p>
                  Attila virágokat hozott neki, sziklarózsát és szines gyopárt a
                     bércről. Kint járt ma a rengetegben, de csak suttyomban; a kastélyban, a
                     felesége is, azt hitték, hogy otthon van. Még mindig tele volt óvó
                     rendszabályokkal, a féltékenység legfurfangosabb rigolyáival. Pedig Jolán -
                     látszólag - már egészen megadta magát. A levélirási kisérletekről lemondott,
                     meglapult és hizelgett, mint az ur akármelyik agárja Attilának. Nyaka köré
                     fonta karjait, el nem eresztette, a szeme villogott, a fogait csillogtatta és
                     mosolyogtatta, az ajka tüzes és piros, mint a zsarátnok.
               </p>
               <p>
                  Attila meglepődve nézett reá, kémlelte.
               </p>
               <p>
                  - Te valami rosszat forralsz ellenem!
               </p>
               <p>
                  - Azt én.
               </p>
               <p>
                  - Mit?
               </p>
               <p>
                  - El akarlak égetni.
               </p>
               <p>
                  - Hogyan?
               </p>
               <p>
                  - Igy.
               </p>
               <p>
                  - Legyen, de te is.
               </p>
               <p>
                  - Én is.
               </p>
               <p>
                  Az asszony szobájában ebédeltek, ott is vacsoráltak. Vacsora után
                     egy pár percre kiment Jolán, hogy átöltözködjék. Lenézett az ablakon. A
                     sötétben, a fák alatt gyönge köhögést hallott. Leszólott:
               </p>
               <p>
                  - Maga az, Beéri?
               </p>
               <p>
                  - Én. Hajnalban megyünk. Négy vasderes, enyém, itt lesz. Ablak
                     alatt megáll. Még sötéttel, az ablakon kijön, megfogjuk, beül. Azzal el.
                     Kapukulcsot huszár ellopja. Amig ő befogat...
               </p>
               <p>
                  Többet nem beszélhetett, a köhögés elfojtotta a torkát, félni is
                     kellett, hogy jönnek. Az asszony épp csak igent intett a fejével.
               </p>
               <p>
                  Beéri Laci még utána köhögte:
               </p>
               <p>
                  - Bort, fő a bor, mézes bort neki...!
               </p>
               <p>
                  Édes és illatos borokkal, kristályos és pókhálós palackokkal volt
                     telerakva az asszonyszoba toilette-asztalja. A legnagyobb családi kincsből, a
                     negyven éves hegyaljai aszuból az utolsó üveget hozatta fel Attila. Az ezüst
                     hütőben kokettül mozgott a pezsgő arany főkötője.
               </p>
               <p>
                  - Ma kezdjük a lagzit, ez az igazi! Mi ketten! Különösen széles
                     kedve támadt Farkas Attilának és annál vidámabban, minden tartózkodás nélkül
                     adta meg magát a jó kedvnek, mert látta, hogy az asszonyka máris mámoros.
                     Francia kuplékat énekelt, kacagott a legkomolyabb szón, utánozta közös
                     ismerőseiket és egyszerre - lehunyta a szemét, elaludt. Az ura virrasztani
                     próbált fölötte egy darabig, biztatta, korholta, de az ő fejét is lebirta és
                     lenyomta a mámor, elaludt. Aludtak, amig a gyertyák tövig égtek, vak éj lett
                     körülöttük. A férfi hangos és izgatott lélekzése hallatszott csupán. Az asszony
                     mintha nem is lélekzett volna.
               </p>
               <p>
                  Most mintha valami tompa zörgés hallatszott volna a holt-néma
                     éjszakában. Utána egy rövid suhogás, mint mikor a ruha lecsuszik a széken. Egy
                     gyenge nyikorgása az ablaknak és Jolán - ült a kocsin egy parasztszürbe
                     beburkolva.
               </p>
               <p>
                  Túl voltak a templomon, egy negyedóra is eltelt, amikor Attila
                     fölrebbent és észrevette, hogy az asszony hiányzik. Egy pár percig mint az
                     őrült kergette a kastély szobáiban, szólongatva haragosan, majd szeliden,
                     fölvert mindenkit, leküldött Beéri Lacihoz is, hogy keljen föl. Jelentették,
                     hogy se az, se a huszárja nincsen az ágyában. Egy siket kukoricacsősz
                     jelentette - csak ugy véletlenül - hogy a nagyságos asszonynak talán
                     méltóztatott elutazni, a Beéri nagyságos négy vasderesén. Attila a lovagló
                     korbácsával végig vágott a hirmondó fején, aztán elorditotta magát:
               </p>
               <p>
                  - Fegyverre, vasvillára, lóra!
               </p>
               <p>
                  Pár perc mulva öt fogat állott készen. Az egyikre az öreg
                     signornak is rá kellett ülni, hogy keresse a leányát. (Különben ő kiabált a
                     legjobban.) Attila maga nyeregbe kapott, izgatott parancsokat osztott:
               </p>
               <p>
                  - Utánam. Aki meglátja, kiáltson: megállj! Ha meg nem áll,
                     lőjjetek. Elébb az embereket vegyétek célba, aztán az asszonyt.
               </p>
               <p>
                  Még alig virradt, amikor rábukkantak a menekülőkre. Attila látta
                     meg őket legelőbb, azok vissza se néztek. Amig az asszony finom füle
                     meghallhatta a ló patkójának dobbanását, visszafordult, megismerte az urát. A
                     négy deres most még jobban kezdett vágtatni, a távolság nem fogyott, de
                     növekedett közöttük. Attila most forditott egyet a lova kantárszárán,
                     nekivágott tarlónak, dohányföldnek, ároknak, hogy rézsut eléjükbe kerüljön. Egy
                     kissé elszámitotta magát, a hátuk mögé került, de már csak tiz-tizenkét ölnyi
                     távolság választotta el őket egymástól. Elkiáltotta magát, ahogy csak
                     tudta:
               </p>
               <p>
                  - Megállj!
               </p>
               <p>
                  Nem kapott feleletet.
               </p>
               <p>
                  - Megálljatok, vagy meghaltok! - orditá torkaszakadtából és
                     nyeregkápájából kikapta pisztolyát.
               </p>
               <p>
                  Egy sárga fej fordult feléje hirtelen; a Beéri Laci koponyája.
                     Aztán egy vadászfegyver dupla csövének a csillogását látta. Többet nem látott,
                     a Beéri Laci fegyvere eldördült, ő meg kiejtette kezéből a magáét és lefordult
                     a ló nyaka fölött. A lábai beleakadtak a kengyelbe és a lövéstől megvadult
                     paripa vagy ötven lépést igy vágtatott vele a harmatos füben, a friss világos
                     hajnalban. Végre észrevette, hogy mi történt, egyet horkolt és megállt. Fülét
                     hegyezve, nyeritve őrizte az ura holttestét, amig a két parádés pejen a signor
                     megérkezett.
               </p>
               <p>
                  *
               </p>
               <p>
                  Jolán nem támasztott örökösödési igényeket. Beéri Lászlót egyszer
                     meglátogatta a börtönében. Az elesett gavallér csakugyan, végképp a végét járta
                     már. Egy pár szivart kért az asszonytól, adott neki és elhatározta, hogy
                     Bécsből koszorut küld, rózsa- és nefelejtskoszorut, ha meghal a szegény
                     gentleman.
               </p>
            </div>
         </div>
      </body>
  </text>
</TEI>
