<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU16264" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>Hős fiúk</title>
				<author>
					<persName>
						<surname>Rákosi</surname>
						<forename>Viktor</forename>
					</persName>
					<date from="1860" to="1923">1860-1923</date>
					<idno type="VIAF">58030320</idno>
				</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">45211</measure>
				<measure unit="pages">116</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
					<title>Hős fiúk</title>
					<date>2016-11-24</date>
					<publisher>Magyar Elektronikus Könyvtárért Egyesület</publisher>
					<ref target="http://mek.oszk.hu/16200/16264"/>
					<respStmt>
						<resp>Original Electronic Edition</resp>
						<name>Mühlbeck Károly</name>
						<name>Lipták Éva</name>
						<name>Lipták Éva</name>
						<name>Erdélyi Zsolt</name>
						<name>Fecz Ágnes</name>
					</respStmt>
					<bibl type="digitalSource">
						<title>Hős fiúk </title>
						<date>2016-11-24</date>
						<ref target="https://mek.oszk.hu/16200/16264"/>
					</bibl>
					<bibl type="printSource">
						<title>Hős fiúk</title>
						<author>Rákosi Viktor</author>
						<pubPlace>Budapest</pubPlace>
						<publisher>Singer - Wolfner</publisher>
						<date>1942</date>
						<ref target="https://mek.oszk.hu/16200/16264/pdf"/>
					</bibl>
				</bibl>
				<bibl type="firstEdition">
					<title>Hős fiúk</title>
					<author>Rákosi Viktor</author>
					<date>1900</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
		</profileDesc>
		<xenoData>
			<ns1:eltec>
				<ns1:authorGender key="M"/>
				<ns1:size key="short"/>
				<ns1:canonicity key="low"/>
				<ns1:timeSlot key="T4"/>
			</ns1:eltec>
		</xenoData>
		<revisionDesc>
			<change when="2020-07-27"/>
			<change when="2020-12-29"/>
		</revisionDesc>
	</teiHeader>
	<text>
		<body>
			<div type="chapter">
				<head>
               1848
            </head>
				<p>
               Fiúk, magyar gyerekek, figyeljetek reám!
            </p>
				<p>
               Csodálatos, szép dolgokat fogok nektek elmondani. Nem tündérmeséket,
                  hanem igaz dolgokat. Meg fog dobbanni fiatal szívetek, ha ezt halljátok s büszkén
                  így fogtok kiáltani: Köszönöm, én Uram, Istenem, hogy magyarnak teremtettél!
            </p>
				<p>
               Ide hallgass, Gyuri! Hány égtáj felé tudsz vágni a kardoddal? Ugye
                  négy felé? Észak, Kelet, Dél és Nyugat felé. Nohát, ennyifelé suhintott egyszerre
                  kardjával a magyar, mert mind a négy oldalról rátört egyszerre az ellenség, hogy
                  szabad nemzetből szolganemzetté tegye.
            </p>
				<p>
               De tudjátok, hogy a vér sohse válik vizzé, s a szabad magyarból sohse
                  válik idegen nép szolgája. A magyar nép védte magát!
            </p>
				<p>
               A magyar nemzetnek ezt a nevezetes, dicső harcát fogom nektek
                  elbeszélni. Nem tegnap volt ez, nem is tavaly, hanem éppen az idén (1898-ban)
                  ötven esztendeje: 1848-ban.
            </p>
				<p>
               Ötven esztendő! Milyen nagy idő! A bölcsőben fekvő kis gyermekből
                  öreg ember lesz ennyi idő alatt. De úgy kell ezt tudni mindenkinek, mintha csak
                  tegnap történt volna, mert ezt parancsolja a hazaszeretet.
            </p>
				<p>
               Meg kell ezt tanulni minden magyar gyereknek. Azt az időt, mikor
                  apáink, nagyapáink megmentették vitézségükkel a magyar becsületet és a nemzetnek
                  örök dicsőséget szereztek: be kell vésni a szivetekbe.
            </p>
				<p>
               Ide hallgassatok!
            </p>
			</div>
			<div type="chapter">
				<head>
                  Március tizenötödike.
               </head>
				<milestone n="1" unit="startSubChapter"/>
				<p rend="head">I.</p>
				<p>
                     Estére járt az idő. Pest utcáin, az ódon kis házak közt hideg
                        szél fújt, s a levegőben hópelyhek szállingóztak. Özvegy Bárdy Miklósné az
                        ablaknál ült és kötögetett, fiai, Gyuri és Pista, meg a leánya, Margit, a
                        szoba közepén egy alacsony, kerek asztal körül tanultak.
                  </p>
				<p>
                     - Elég lesz, gyerekek, - szólt a mama, - mert nem láttok már.
                        Majd gyertyavilágnál folytatjátok.
                  </p>
				<p>
                     A gyerekek örömmel ugráltak föl az asztaltól, de nem annak
                        örültek, hogy a tanulást abbahagyhatják, hanem annak, hogy a mama most
                        mesélni fog. Esteledéskor nem szoktak mindjárt gyertyát gyujtani, hanem a
                        mama mesélgetett nekik mindig egy kicsit.
                  </p>
				<p>
                     A mama kinyitotta a kályha ajtaját, az izzó parázs
                        bevilágította az egész szobát. Aztán egy nagy karosszékbe ült, a gyerekek
                        apró zsámolyokon melléje telepedtek és nagy figyelemmel néztek a
                        mamájukra.
                  </p>
				<p>
                     - Miről meséljek? - kérdezte a mama.
                  </p>
				<p>
                     - Tündér Ilonáról, - szólt a kis Margit.</p>
				<p>
                     - A török császár fehér elefántjáról, - mondá Pista.
                  </p>
				<p>
                     Csak Gyuri, aki már tizennégyéves nagy fiú volt,
                        hallgatott.
                  </p>
				<p>
                     - No, Gyuri! - unszolta az anyja, neked nincs semmi
                        kivánságod?
                  </p>
				<p>
                     - De van, édesanyám.
                  </p>
				<p>
                     - Mi?
                  </p>
				<p>
                     - Meséljen a forradalomról.
                  </p>
				<p>
                     Az anyja meglepetve nézett rá.
                  </p>
				<p>
                     - Hogy jut ilyesmi eszedbe, fiam?
                  </p>
				<p>
                     - Mindenki arról beszél, mamám, az iskolában, a házban, meg az
                        utcán is.
                  </p>
				<p>
                     A mama egy darabig gondolkozva nézett a tűzbe. Aztán így
                        szólt:
                  </p>
				<p>
                     - No jó, majd beszélek neked róla, fiam. Tudod, hogy itt
                        körülöttünk, Magyarország körül nagy országok terülnek el, melyekben sok-sok
                        millió nép lakik, aki két keze munkájával keresi a kenyerét. Ez a temérdek
                        nép valóságos rabszolga, jobbágy volt eddig, aki gazdája engedelme nélkül
                        nem vehetett földet, nem mehetett máshová lakni, s ami pénzt a szorgalmával
                        keresett, az is az uráé volt. Ez a sok millió nép most azt mondja, hogy ő
                        többet nem lesz szolga, ő is olyan ember, mint a többi, neki is joga van azt
                        tenni, amit akar...
                  </p>
				<p>
                     Gyuri arca fellángolt.
                  </p>
				<p>
                     - Igen, azt mondta a történelem tanára, hogy a magyar nemzet
                        minden tagja legyen szabad, egyenlő és egymásnak testvére.
                  </p>
				<p>
                     - Igaza van. Ne legyen különbség úriember és parasztember közt.
                        Amilyen egyenlők vagyunk az Úristen előtt az égben, olyan egyenlők legyünk
                        itt a földön is. Más országokban azonban a hatalmasok ellene vannak a nép
                        fölszabadításának és ott a nép fegyvert fogott, hogy erővel kivívja a
                        szabadságot. Ez a forradalom. De nálunk, fiam, maga az úriosztály, a
                        nemesség önként, minden kényszerítés nélkül lemond a jogairól, vagyis a
                        népnek odaadja a szabadságot.
                  </p>
				<p>
                     - Akkor hát nálunk nem lesz forradalom?
                  </p>
				<p>
                     - Adja Isten, hogy ne legyen. De jegyezd meg, fiam, hogy a
                        magyarnak borzasztó sok az ellensége, akik nem akarják ezt a nagy változást,
                        mert attól félnek, hogy a nemzet, ha eggyé forr, nagyon megerősödik. S ennek
                        ők nem örülnének.
                  </p>
				<p>
                     Gyuri felugrott.
                  </p>
				<p>
                     - Csak próbálják meg ellenünk tenni, tudom Istenem, gulyáshússá
                        aprítjuk őket! - kiáltott a kis hős bátran és nagyot toppantott.
                  </p>
				<p>
                     Erre a zajra Margit is fölébredt, aki elaludt az anyja ölében.
                        Őt bizony a Tündér Ilona jobban érdekelte volna. Pista is az anyja
                        szoknyájába kapaszkodott, mert a vitéz Gyurka nagy kedvet mutatott arra,
                        hogy fölbuzdulásában földhöz vágja.
                  </p>
				<p>
                     Behozták az égő gyertyát, a gyerekek újra tanulni kezdtek, de a
                        Gyurka esze örökké csak a forradalmon járt.
                  </p>
				<p>
                     Egyszerre csak nagy zajjal nyílik a folyosó-ajtó, s egészen
                        kikelve a képéből, berohant a szobába Bárdy Gáspár.
                  </p>
				<p>
                     Gáspár tizennyolcéves fiatalember, özvegy Bárdyné legidősebb
                        fia volt, jogász az egyetemen.
                  </p>
				<p>
                     - Anyám, anyám...
                  </p>
				<p>
                     - Mi bajod, Gazsi? szólt az anya, felugorva székéből.
                  </p>
				<p>
                     - Nincs nekem semmi bajom, csak szeretnék kibújni a
                        bőrömből.
                  </p>
				<p>
                     - Inkább azt mondd meg, miért nem jöttél haza ebédre?
                  </p>
				<p>
                     - Nem lehetett. Országos dologban jártam. Az orvosnövendékekkel
                        ebédeltem, s estére berendeltem őket.
                  </p>
				<p>
                     - Hová?
                  </p>
				<p>
                     - A Pilvax-kávéházba. Nagy dolgok készülnek. Cselekedni kell
                        valamit, nem tétovázhatunk tovább... A francia, olasz, német fölemelte a
                        szabadság zászlaját, csak mi gyáváskodunk.
                  </p>
				<p>
                     - Szégyeljétek magatokat! - kiáltott Gyuri hevesen s dühösen
                        földhöz vágta a könyvét.
                  </p>
				<p>
                     Gáspár úr egészen elbámult az öccse vakmerőségén.
                  </p>
				<p>
                     - Ha én jogász volnék, már régen történt volna valami!
                  </p>
				<p>
                     - Hallgass, öcskös, mert meghúzom a füledet.
                  </p>
				<p>
                     - Azt próbáld meg! - kiáltott Gyuri vitézül.
                  </p>
				<p>
                     - Csend legyen, Gyuri, szedd fel a könyvedet és tanulj.
                  </p>
				<p>
                     - Hát mi kell, Gazsi, beszélj!
                  </p>
				<p>
                     - Hamar, édesanyám, egy kis vacsorát adjon, mert tüstént vissza
                        kell mennem a Pilvax-kávéházba... Addig pedig ezekből a szalagokból varrjon
                        egypár nemzeti színű kokárdát.
                  </p>
				<p>
                     - Nekem is! - kiáltott Margit tapsolva.
                  </p>
				<p>
                     - Nekem is, - szólt Pista.
                  </p>
				<p>
                     Gyuri röstelt szólni, csak könyörgőleg nézett az anyjára.
                  </p>
				<p>
                     Hideg húst és egy darab kenyeret hoztak be Gáspárnak. Miközben
                        mohón evett, egyre beszélt.
                  </p>
				<p>
                     - Petőfi, Jókai, Vasvári állnak a mozgalom élén... Most már
                        nekünk is döntő lépést kell tennünk... Le kell a zsarnokságot rázni a
                        nyakunkról...
                  </p>
				<p>
                     - Ugyan ne beszélj, - intette az anyja, - hisz torkodon akad
                        egy darab hús.
                  </p>
				<p>
                     - De csak beszélj, Gazsi, engem nagyon érdekel, - szólt Gyuri,
                        aki kipirult arccal hallgatta a bátyját.
                  </p>
				<p>
                     - Nincs tovább, - felelt szárazon Gazsi, aki Gyurkára még
                        mindig dühös volt, - ez nem neked való. Te csak tanulj.
                  </p>
				<p>
                     E pillanatban az utcán nagy zaj hallatszott. Gazsi hamar
                        kinyitotta az ablakot. A jogászok vonultak arra, kiabálva, hogy éljen a
                        szabadság!
                  </p>
				<p>
                     - Éljen a magyar szabadság! - kiáltott le Gazsi, zsebkendőjét
                        lobogtatva.
                  </p>
				<p>
                     - Éljen, éljen! - hangzott vissza százszorosan.
                  </p>
				<p>
                     - Ugyan tedd be az ablakot, Gazsi, - feddé az anyja, -
                        meghülnek a gyerekek.
                  </p>
				<p>
                     Mire anyja ezt mondta, Gazsi már be is tette az ablakot. Azzal
                        hamar télikabátot húzott, kezet csókolt az édesanyjának és el akart
                        rohanni.
                  </p>
				<p>
                     - Hát a kalapod? - kiáltott utána Bárdyné.
                  </p>
				<p>
                     - Igaz, majdnem hajadonfővel szaladtam el, - ezzel
                        visszarohant, fejébe csapta Gyuri kalapját és elszáguldott.
                  </p>
				<p>
                     Hiába kiabált utána a mama, Gazsi már nem hallott semmit.
                        Gyurka azonban boldog volt: ha már ő nem, legalább a kalapja ott lehet a
                        Pilvaxban, ahol az ifjúság tanácskozott.
                  </p>
				<p>
                     A tanulás nem izlett az úrfinak, a vacsora se. Egyre a szél
                        zúgását és az utcai kiabálásokat hallgatta. Vacsora után még egy félóráig
                        olvasta Mátyás király történetét, aztán nagy búsan az udvari kis szobába
                        ballagott lefeküdni.
                  </p>
				<p>
                     De nem jött álom a szemére. Csak forgolódott, csak sóhajtozott.
                        Hej, ha ő most egyetemi hallgató volna! Négy esztendőt odaadna az életéből,
                        ha most négy esztendővel öregebb volna. Hogy szónokolna a Pilvaxban!
                  </p>
				<p>
                     A Barátok tornyában tizet ütött az óra. Az ablakhoz ment, s
                        félrehúzta a függönyöket. Látta, hogy a hó esik, s Vidor Pálnak, akivel egy
                        osztályba járt, az ablaka világos. Ez sem alszik.
                  </p>
				<p>
                     Halkan gyertyát gyújtott. Azután a Pista játékai közül
                        kikeresett egy skatulya kavicsot. Magára vette a paplant, kinyitotta az
                        ablakot, s elkezdte kavicscsal dobálni Vidor Pál ablakát. A negyedik dobásra
                        eltalálta, az üveg nagyot csörrent, az ablak kinyilt. Megjelent ott a Pali
                        magas, erős alakja, s halkan kiszólt:
                  </p>
				<p>
                     - Ki az?
                  </p>
				<p>
                     - Pali te, én vagyok, a Gyurka. Te se tudsz aludni?
                  </p>
				<p>
                     - Nem én.
                  </p>
				<p>
                     - De látom, még le se vagy vetkőzve. Mire vársz?
                  </p>
				<p>
                     - Azt várom, hogy a nagybátyámék elaludjanak, aztán elmegyek
                        hazulról.
                  </p>
				<p>
                     - Hová?
                  </p>
				<p>
                     - A Pilvax-kávéházba.
                  </p>
				<p>
                     - Te, én is veled megyek.
                  </p>
				<p>
                     - Jó, de öltözzél fel gyorsan.
                  </p>
				<p>
                     Pár perc alatt Gyurka teljesen készen volt, s újra kinyitotta
                        az ablakot. Pali újra megjelent.
                  </p>
				<p>
                     - Gyurka, hallod?
                  </p>
				<p>
                     - Hallom.
                  </p>
				<p>
                     - Ha elfújom a gyertyámat s az ablakom sötét lesz, ez a jel.
                        Akkor gyere le az udvarra.
                  </p>
				<p>
                     - Jó.
                  </p>
				<p>
                     Ismét bezárta az ablakot s leste a jelt. Pár perc múlva Palinál
                        elaludt a gyertya. Gyurinak csak most jutott eszébe, hogy nincs kalapja. Baj
                        is az? Ott van a Gazsié... emlékszik rá, hogy Gazsi, mikor hazajött, az öreg
                        karosszékbe dobta. Lábujjhegyen bement, megtalálta s a fejébe húzta. A
                        füléig lement. Annál jobb, legalább nem fázik.
                  </p>
				<p>
                     Még az is eszébe jutott, hogy édesanyja a már kész kokárdákat
                        az asztalon hagyta: ezt is mind magához vette és úgy szaladt le halkan,
                        lábujjhegyen az udvarra.
                  </p>
				<p>
                     A kapu alatt várta Vidor.
                  </p>
				<p>
                     - Van kapukulcsod? - kérdezte tőle Bárdy Gyurka.
                  </p>
				<p>
                     - Hogyne, e nélkül el sem indulhatnánk.
                  </p>
				<p>
                     - Nekem meg van nemzetiszínű kokárdám.
                  </p>
				<p>
                     - Helyes, adj mindjárt egyet.
                  </p>
				<p>
                     A fiúk azonnal feltűztek egy-egy kokárdát, aztán lassan
                        kinyitották a kaput, kívülről óvatosan, hogy zajt ne csapjanak, újra
                        bezárták és az Uri-utca felé elsiettek.
                  </p>
				<p>
                     A Pilvax-kávéház, mely az Uri-utcában levő Libasinszky-féle
                        átjáróházban volt (most Koronaherceg-utca 7. sz.) nagy szerepet játszott az
                        1848-iki eseményeket előkészítő mozgalmakban. Ide jártak a dolgokat
                        megbeszélni az írók és az egyetemi fiatalság. A másik, épp ily törekvésü
                        hely az
                        Ellenzéki Kör
                      volt, hol a polgárság gyülekezett és tanácskozott.
                  </p>
				<p>
                     Március 14-ikét írták 1848-ban. Az utcák élénkebbek voltak,
                        mint rendesen; máskor Pest lakói ebben az órában már mélyen aludni szoktak s
                        csak az éjjeli őrök kopogása hallatszott.
                  </p>
				<p>
                     Ifjú hőseink különösen az Uri-utcában találkoztak sok
                        fiatalemberrel. Mikor a kávéház kivilágított ablakait meglátták, Gyuri
                        meghökkent.
                  </p>
				<p>
                     - Te, Pali, én be nem mehetek, ott van a bátyám. Mit szólna, ha
                        ilyen időben találkoznánk.
                  </p>
				<p>
                     - Nem is akarunk mi bemenni. Tudod, hogy én szepességi ember
                        vagyok, ott laknak a szüleim. Nohát, ennek a háznak a házmestere is
                        szepességi, velünk egy városba való. A fiát kis gyermekkorom óta ismerem, jó
                        pajtásom. Az ereszt be minket a házba és gondoskodik arról, hogy mindent
                        lássunk.
                  </p>
				<p>
                     - Így már jó.
                  </p>
				<p>
                     A Libasinszky-házhoz érkezve, Pali kopogott a kapun, mely
                        rögtön kinyílt. Sötét folyosóra jutottak. Csak tapogatózva mehettek
                        végig.
                  </p>
				<p>
                     - Te vagy az, Márton?
                  </p>
				<p>
                     - Én, ki van veled?
                  </p>
				<p>
                     - Jó pajtásom, Bárdy György.
                  </p>
				<p>
                     - No csak jertek, jó helyet készítettem.
                  </p>
				<p>
                     A kávéháznak hátul egy nagy ablaka szolgált az udvarra. Ide
                        széket állított Márton, erre álltak a gyerekek és mindent láttak, sőt
                        hallottak is, mert a felső ablakok a nagy füst miatt nyitva voltak. Nagy
                        lárma tódult ki a füsttel együtt az udvarra.
                  </p>
				<p>
                     A nagy, bolthajtásos, négyszögletes terem, amelynek mennyezetét
                        két márványoszlop tartotta, tele volt zajongó tömeggel.
                  </p>
				<p>
                     Közel a mi ifjú barátainkhoz volt egy nagy faasztal. Úgy
                        látszik, e körül ültek a vezérek. Őket állta körül az ifjúság. Az asztalnál
                        ülők közül hol egyik, hol másik állt fel, s beszélt a többiekhez.
                  </p>
				<p>
                     - Ez Jókai Mór, az író, ez Vasvári Pál, ez itt Irinyi József
                        hirlapíró, - mutogatta egyre az embereket Márton, aki a házban lakván,
                        mindenkit ismert, aki a kávéházba járt.
                  </p>
				<p>
                     Egyszerre egy dadogó ember kezdett beszélni.
                  </p>
				<p>
                     - Ez Sükei Károly, - szólt rögtön Márton, - aki mellette áll,
                        az Lisznyay, aztán jön Szikra jogász, azontúl Irányi, Bulyovszky, Degré,
                        Vidacs meg Vajda. Ezek viszik itt a főszerepet, ha ők beszélnek, mindenki
                        hallgat.
                  </p>
				<p>
                     - Petőfi Sándor nincs itt? - kérdezte Gyurka.
                  </p>
				<p>
                     - Nem látom.
                  </p>
				<p>
                     - Be kár, - sóhajtott a két fiú.
                  </p>
				<p>
                     Ekkor az utca felől nagy kiabálás hallatszott. A kávéházban
                        levő tömeg mozogni, hullámzani kezdett. Minden arc az ajtó felé fordult. Az
                        ajtó felpattant és berohant egy ifjú ember. Megcsóválta a sapkáját a feje
                        fölött és elkiáltotta magát:
                  </p>
				<p>
                     - Éljen a forradalom! Itt a hírnök Pozsonyból.
                  </p>
				<p>
                     A nyitva hagyott ajtón egy feketébe öltözött fiatalember futott
                        be, s utána még egy csomó jogász tódult. A fiatalember ki volt pirulva s az
                        izzadságot törölte a homlokáról.
                  </p>
				<p>
                     - Fiúk, Pozsonyból jöttem a bécsi hajón! - kiáltá.
                  </p>
				<p>
                     - Asztalra, asztalra, hadd lássuk! - kiabált az ifjúság.
                  </p>
				<p>
                     A hirnököt egyszerre öten is megragadták és föltették egy
                        billiárdasztalra. A többi asztal is egyszerre tele lett ifjúsággal.
                  </p>
				<p>
                     - Halljuk, halljuk! - kiabálták.
                  </p>
				<p>
                     - Uraim! - kezdé a hirnök, - most jöttem a hajóval. A pozsonyi
                        ifjúság küldötte vagyok. Nagy hírt hozok. Bécsben kiütött a forradalom.
                        Metternich, a zsarnok miniszter megbukott. A nép torlaszokat emel és
                        fegyverkezik...
                  </p>
				<p>
                     Az emberek oly meglepetve néztek egymásra, mintha a villám
                        ütött volna le közéjük. Fontos hírek voltak ezek. Senki se hitte, hogy még
                        Bécs is megelőzze őket.
                  </p>
				<p>
                     A hirtelen beállt csendben felharsant egy éles hang:
                  </p>
				<p>
                     -
                        Ime, a forradalom förgetege itt zúg a szomszédban! És mi
                           tétovázunk? Nem! Cselekedni fogunk!
                  </p>
				<p>
                     Mindenki a hang felé tekintett. Egy asztal tetején ott állott
                        egy sápadt, sovány, nyakkendőtlen fiatalember, állig begombolt fekete
                        atillában. Szemében vad tűz ragyogott és ökölre szorított kézzel
                        fenyegetődzött, mikor beszélt.
                  </p>
				<p>
                     - Ez Petőfi Sándor! - szólt remegő hangon Márton s a fiúk
                        tágranyílt szemmel, visszafojtott lélekzettel, mint egy szentre, úgy
                        tekintettek a nagy költőre, kinek nevét Magyarországon már mindenki
                        ismerte.
                  </p>
				<p>
                     - Ugy van! cselekedni fogunk! - zúgott a tömeg Petőfi
                        után.
                  </p>
				<p>
                     - Éljen, éljen! - kiabáltak elragadtatással ott kint a fiúk és
                        önkéntelenül megdöngették az ablakot.
                  </p>
				<p>
                     A kávéházból egyszerre mindenki odanézett.
                  </p>
				<p>
                     - Spionok, spiclik, kémek lesnek ránk! - kiabálták
                        össze-vissza.
                  </p>
				<p>
                     Valami tíz jogász az udvarra rohant és nyakoncsípve a remegő
                        fiúkat, behurcolták őket a kávéházba.
                  </p>
				<p>
                     Ott álltak Petőfi villámló és Jókai szigorú tekintete
                        előtt.
                  </p>
				<p>
                     - Nini, hisz ez az én öcsém! - kiáltott Bárdy Gazsi és előtört
                        a tömegből. - Fiú, mit keresel itt?
                  </p>
				<p>
                     - Elhoztam a kalapodat, te pedig add vissza az enyimet, -
                        felelt Gyurka bátran.
                  </p>
				<p>
                     - Ezért jöttél volna?
                  </p>
				<p>
                     - No, meg itt vannak a kész kokárdák is, melyeket a mama
                        készített.
                  </p>
				<p>
                     És ezzel összeszedte az összes nemzetiszínű kokárdát a
                        zsebéből.
                  </p>
				<p>
                     - Helyes, öcsém, - szólt Petőfi, - mindjárt én is fölteszek
                        egyet.
                  </p>
				<p>
                     - Én is, én is! - zajongtak az ifjak, s a Gyurka kokárdái
                        csakhamar elfogytak. A magáét odaadta Jókainak.
                  </p>
				<p>
                     - Hát ezért jöttél? - szólt Gazsi.
                  </p>
				<p>
                     - Ha éppen tudni akarod, azért jöttem el a pajtásaimmal, mert
                        én is magyar gyerek vagyok, s tudni akartam, mi lesz?
                  </p>
				<p>
                     - Helyes a beszéded, gyerek, - szólt Jókai s megsimogatta a fiú
                        arcát - mindegyitek ember a talpán. De most már vidd haza őket, Bárdy, mert
                        későre jár az idő s édesanyjuk aggódik majd értük, különben is szeles, rossz
                        idő van.
                  </p>
				<p>
                     A vezérek mind kezet fogtak a diákgyerekekkel, akik büszkén
                        távoztak. Otthon a kapuhoz érve, Gazsi visszafordult.
                  </p>
				<p>
                     - Hát te még nem jössz haza? - kérdezte Gyurka.
                  </p>
				<p>
                     - Nem lehet, még holnapra megállapítjuk a forradalmat.
                  </p>
				<p>
                     - Forradalom lesz?
                  </p>
				<p>
                     - Persze; tovább csak nem várunk. Isten áldjon meg.
                  </p>
				<p>
                     S tova sietett. A fiúk összenéztek, megszorították egymás kezét
                        erősen, s majdnem egyszerre így szóltak:
                  </p>
				<p>
                     - Mi is ott leszünk!
                  </p>
				<p>
                     Aztán lábujjhegyen, halkan, nesztelenül lakásukba suhantak,
                        hogy föl ne ébresszék a mamát.
                  </p>
				<milestone n="1" unit="endSubChapter"/>
				<milestone n="2" unit="startSubChapter"/>
				<p rend="head">
                     II.
                  </p>
				<p>
                     Komor, esős, havas időre virradt március 15-ike. A budai hegyek
                        tetejére felhők ereszkedtek, a Duna fölött vastag köd lebegett.
                  </p>
				<p>
                     Szerdai nap volt. Máskor ilyenkor már érezni lehetett a tavasz
                        első meleg lehelletét. Most minden hideg és barátságtalan volt még. A tavasz
                        is, a szabadság is még aludtak.
                  </p>
				<p>
                     De a szabadság már ébredezett. Forró volt az emberek lelke.
                        Hevesen dolgozott az ifjúság szíve.
                  </p>
				<p>
                     A Pilvax-kávéházat alig csukták be az éjjel. Az ifjúság és az
                        írók késő éjszakáig együtt tanácskoztak a felett, hogyan vívják ki másnap a
                        felsőbb hatalmak ellenében a nemzet szabadságát. Mikor már a szerepeket
                        kiosztották, hazamentek lefeküdni. Feküdni, de nem aludni, ébren álmodozni,
                        mert nem hunyta be egyik sem a szemét.
                  </p>
				<p>
                     Pitymalatkor, hat órakor hajnalban már újra a kávéházban
                        voltak. Egymásután érkeztek Petőfi, Jókai, Bulyovszky, Irinyi, Irányi
                        Dániel, Vajda János, Vasvári, Nyári Albert báró, Vidacs, Degré Alajos, Sükei
                        Károly, Gál Ernő s a többi. Ki tudná valamennyi derék fiú nevét felsorolni.
                        Elég az hozzá, hogy senki se hiányzott azok közül, akik megígérték, hogy ott
                        lesznek. Fiatal arcukat pirosra csípte a friss márciusi szél, szemük
                        ragyogott a lelkesedés tüzétől. El voltak tökélve mindenre.
                  </p>
				<p>
                     Az első, amit tettek, az volt, hogy a magyar nemzet
                        kívánságait, a tizenkét pontot letisztázták két példányban s az Úri-utca meg
                        a Kígyó-utca sarkára kiakasztották, hadd olvassák a járókelők.
                  </p>
				<p>
                     Már ez a kis dolog is tilos cselekedet volt az eddigi törvények
                        szerint!
                  </p>
				<p>
                     A dadogó Sükei hangosan próbálta magyarázni a közönségnek a
                        pontokat, egy rendőr ezért be akarta kísérni, de a közönség kiszabadította a
                        kezei közül.
                  </p>
				<p>
                     Mikor már a kávéház egészen megtelt, Jókai felállt egy
                        asztalra, s kijelentette, hogy ha nem akarunk hátrább maradni a többi
                        nemzetnél, komoly teendőket kell végeznünk. Minden nemzet halad és boldogul,
                        nekünk is haladnunk és boldogulnunk kell. Ami a tizenkét pontban meg van
                        írva, ahhoz a nemzetnek joga van, azt követelnie kell.
                  </p>
				<p>
                     Viharos éljenzés támadt erre, majd nagy csend lett, mert
                        látták, hogy Petőfi Sándor is beszélni akar. Petőfi egy összehajtogatott
                        darab papírost vett elő a zsebéből, lassan körültekintett a tömegen, s a
                        papirosról olvasni kezdte:
                  </p>
				<p>
                     Nemzeti dal.
                  </p>
				<p>
                     Nem leszünk!
                  </p>
				<p>
                     Nem leszünk!
                  </p>
				<p>
                     Nem leszünk!
                  </p>
				<p>
                     Nem leszünk!
                  </p>
				<p>
                     Nem leszünk!
                  </p>
				<p>
                     Nem leszünk!
                  </p>
				<p>
                     Kedves ifjú barátaim! Tudom, megpezsdült bennetek a vér, míg
                        ezt a gyönyörü költeményt végigolvastátok. Hát még ha azok közt lettetek
                        volna, akik magától Petőfitől hallották. Soha ilyen lelkesítő hangon nem
                        szóltak a mi szegény nemzetünkhöz, e vers után, ha jégből lett volna is, fel
                        kellett volna olvadnia. Fel is olvadt!
                  </p>
				<p>
                     Akik a kávéházban voltak, sírtak, kiabáltak, toporzékoltak
                        lelkesültségükben. Egymás nyakába borultak, egymás kezét szorongatták,
                        Petőfit ölelgették, vállukra emelték... Körülhurcolták a kávéházban... Még a
                        ruháját is csókolgatták.
                  </p>
				<p>
                     Igaz is, hogy ilyen szépet még Petőfi is alig írt életében.
                        Talpra is állította vele a magyart. Aznap már az egész város tele volt vele,
                        aztán mint egy élő tűzoszlop, a vers végigszáguldott az országon és
                        lángbaborította a nemzetet.
                  </p>
				<p>
                     A következő pillanatban az egész csapat kint volt az utcán.
                        Legelől Bárdy Gáspár vitt egy nagy nemzeti zászlót, utána lépdeltek Petőfi,
                        Jókai, Vasvári, Irányi. Azután következett az ifjúság.
                  </p>
				<p>
                     Szívükben nemes elszántság, mellükön kokárda. Emelt fővel s
                        azzal az elhatározással indultak meg, hogy nem hátrálnak, bárminő akadályba
                        ütközzenek is.
                  </p>
				<p>
                     De ezen a napon simán ment a dolog, mintha csak a jó Isten
                        szőnyegeket teregetett volna eléjük, hogy puhán járjanak és ne üssék kőbe a
                        lábukat.
                  </p>
				<p>
                     Először is az egyetemi ifjúság csatlakozott hozzájuk: a
                        jogászok, az orvosnövendékek és a mérnöknövendékek.
                  </p>
				<p>
                     E közben híre ment a városban a tüntetésnek, s a polgárság
                        Budapest minden részéből a Belváros felé indult, hogy a
                        Talpra Magyar-
                     t és a tizenkét pontot hallgassa.
                  </p>
				<p>
                     ...Ezalatt pedig a kaszárnyákban megcsörrentek a fegyverek. A
                        kapukat becsukták, a katonák sorba álltak, a tisztek szemlét tartottak
                        fölöttük, hogy gyilkos fegyverük rendben van-e. A budai várban az ágyúkat
                        Pest felé szegezték, a tüzérek égő kanóccal melléjük álltak, hogy mihelyst
                        parancsot kapnak, lőjjenek a városra... A felsőbbség arra készült, hogy
                        fegyveres erővel nyomja el a nép mozgalmát és az ifjúság törekvését a
                        szabadságra.
                  </p>
				<p>
                     De az ágyúcsövek tátongó torka alatt az ifjúság haladt előre a
                        maga útján.
                  </p>
				<p>
                     Tíz óra tájban a zászló után Petőfi és Jókai mögött már ezer
                        meg ezer lelkes ember tolongott. Valahányszor megálltak és a sápadt Petőfi
                        eldörögte a
                        Talpra Magyar
                     -t, az emberek levették a kalapjukat s egyszerre ezren meg
                        ezren utána kiabálták:
                  </p>
				<p>
                     - Esküszünk, hogy rabok tovább nem leszünk.
                  </p>
				<p>
                     - Most már ki fogjuk nyomatni a versemet! - szólt Petőfi
                        barátaihoz.
                  </p>
				<p>
                     Azonnal megindultak a Landerer és Heckenast nyomdájába, mely a
                        Hatvani-utca és a Szép-utca sarkán volt. Csakhogy Magyarországon az akkori
                        törvény szerint semmit se volt szabad kinyomatni a felsőbbség engedelme
                        nélkül. A felsőbbség megbizottját, akihez mindent be kellett terjeszteni
                        elolvasás végett, úgy hívták: ... „cenzor”. Nagy úr volt ez, tőle függött,
                        hogy mi jelenjék meg Magyarországon, akár könyvben, akár újságban.
                  </p>
				<p>
                     Gondolhatjátok, hogy a Talpra Magyart nem engedte volna meg
                        soha kinyomatni. Csakhogy a mai napon nem kérdezte tőle senki, hogy
                        tetszik-e’neki, vagy se. Ha az ifjúság kimondta, hogy legyen szabad sajtó,
                        hát a cenzor úrnak semmi köze ahhoz, amit ki akarnak nyomtatni.
                  </p>
				<p>
                     A nyomdában persze azzal fogadták őket: látta-e a cenzor úr
                        azt, amit ki akarnak nyomtatni?
                  </p>
				<p>
                     - Nem látta, nem is fogja látni! - zúgott a tömeg.
                  </p>
				<p>
                     - Nem parancsol már a cenzor, itt a nép parancsol! - kiáltotta
                        az ifjúság.
                  </p>
				<p>
                     Irinyi odament a legnagyobbik nyomtatógéphez, rátette a kezét
                        és fenhangon így szólt:
                  </p>
				<p>
                     - E sajtót a nép nevében lefoglaljuk és megparancsoljuk, hogy
                        nyomtassátok ki a nemzet tizenkét kivánságát és a Talpra Magyart!
                  </p>
				<p>
                     - Engedelmeskedem, - felelt Landerer.
                  </p>
				<p>
                     - Éljen a sajtószabadság, éljen a nép! - kiáltott a nyomda
                        személyzete és vígan munkához látott.
                  </p>
				<p>
                     A tizenkét pont első kész példányával Irinyi, a Talpra Magyar
                        első kész példányával maga Petőfi rohant ki az utcára. Miközben újra
                        elszavalta a költeményt, ezer meg ezer példányban hozták ki a friss
                        nyomtatványokat... s a gépből még nedvesen kikerült példányok az emberek
                        örömkönnyeitől még nedvesebbek lettek.
                  </p>
				<p>
                     Nagy dolog volt ez, fiaim: a gondolatnak a felszabadulása
                        évszázados rabbilincsei alól! Mintha egy óriási, régi börtön vaskapujáról
                        verték volna le a megrozsdásodott, hatalmas lakatokat: a népnek zár alatt
                        tartott joga, java, szabadsága tódult ki onnan.
                  </p>
				<p>
                     ...És a budai vár fokán egyre sötétlettek az ágyútorkok és
                        égtek az ágyú elsütésére kész kanócok...
                  </p>
				<p>
                     A tizenkét pont és a Talpra Magyar két első példányát örök
                        emlékül a Nemzeti Múzeumban helyezték el.
                  </p>
				<p>
                     Délután a Nemzeti Múzeum előtt népgyűlés volt tömérdek ember
                        jelenlétében. Akkor még nem volt rács az épület körül, s a nyüzsgő sokaság
                        fekete tömegével mindent elborított.
                  </p>
				<p>
                     Minden ember úgy érezte, mintha melléről egy roppant kő gördült
                        volna le: szabadon mertek beszélni, lármázni, szavalni, énekelni.
                  </p>
				<p>
                     Vasvári beszélt újra, azután Irinyi magyarázta a tizenkét
                        pontot, de a nép Petőfit kívánta látni és hallani.
                  </p>
				<p>
                     És Petőfi kiállt a baloldali párkányra és ötödször elszavalta a
                        Talpra Magyart. Mint egy bosszuálló angyal rázta ökleit, s a sok tízezer
                        ember égre tartott ujjakkal utána üvöltötte:
                  </p>
				<p>
                     - Esküszünk, hogy rabok tovább nem leszünk!
                  </p>
				<p>
                     A férfiak kalapjukat, az asszonyok zsebkendőjüket lobogtatták a
                        nagy költő felé. Soha még vers így föl nem lelkesített népet. Mintha az
                        égből nem hópelyhek, hanem tüzes szikrák hullottak volna, be, egyenesen a
                        szívekbe. Mindenki föllángolt.
                  </p>
				<p>
                     Ötven éve ennek! De meleg szívvel emlékszünk rá mi is, akik
                        csak később születtünk, s átadjuk dicső emlékét nektek, hogy ti is híven
                        megőrizzétek az utódok számára.
                  </p>
				<p>
                     Így lesz ez örök és felejthetetlen!
                  </p>
				<p>
                     Délután a városi tanács, a polgárság hivatalos képviselője a
                        polgármesterekkel, csatlakozott a mozgalomhoz.
                  </p>
				<p>
                     ...A katonaság várt mozdulatlanul. De azok, akik a katonaságnak
                        parancsolnak, nem merték a nép ellen indítani... féltek a vérontástól,
                        fegyvertelen emberek megölésétől. Az ártatlanul kihullott vér az ő fejükre
                        szállt volna, s egész életükre boldogtalanná tette volna őket.
                  </p>
				<p>
                     Pedig a nép nem maradt meg Pesten. Egyszerre csak kiadták a
                        jelszót: „Fel Budavárába!” S a tömeg, mint fekete árvíz, a hajóhídon
                        keresztül hömpölygött a budai várba.
                  </p>
				<p>
                     Ott vonult el a kiszegezett ágyúk és az égő kanóccal az ágyúk
                        elsütésére készen álló tüzérek közt, s odakiáltott nekik:
                  </p>
				<p>
                     - Éljen a szabadság; éljen az egyenlőség!
                  </p>
				<p>
                     Zúgva, éljenezve, énekelve vonultak végig a vár szűk utcáin, a
                        fejérvári kapunál levő börtönökig és ott megdöngették a vaskapukat.
                  </p>
				<p>
                     Ezekben a börtönökben nem gonosztevők voltak. Olyan emberek
                        ültek ott, mélyen lent a föld alatt, sötét tömlöcben, akik a magyar nemzet
                        számára jogot, szabadságot, az ország számára önállóságot követeltek. Nagy
                        bűn volt ez akkor, fiaim.
                  </p>
				<p>
                     Ezek közt a börtönben szenvedő hazafiak közt legkülönb volt
                        Táncsics Mihály, aki legbátrabban, legőszintébben lépett fel a magyar nép
                        mellett.
                  </p>
				<p>
                     Már majdnem egy esztendeje, hogy börtönben sinylődött. És nem
                        is álmodott róla, hogy odakint, az Isten szabad ege alatt mi történik.
                  </p>
				<p>
                     Mikor a börtön nehéz vaskapuját ököllel megdöngették, a
                        rabtartók megijedtek. Egy darabig ide-oda szaladgáltak, nem tudták, mit
                        csináljanak.
                  </p>
				<p>
                     - Adjátok ki Táncsicsot, mert rátok gyújtjuk a házat! -
                        kiáltották be az ablakon.
                  </p>
				<p>
                     Egyszerre csak a hatalmas kapu lassan megnyílt s kijött rajta
                        egy sovány, sápadt, őszülő ember.
                  </p>
				<p>
                     Bámulva nézett körül, mintha Tündérországban járt volna.
                  </p>
				<p>
                     - Mi ez? Mi történik itt?
                  </p>
				<p>
                     - Táncsics, örülj, szabad vagy és szabad a te nemzeted is, a
                        magyar! - ezt kiáltotta feléje Nyáry Pál.
                  </p>
				<p>
                     És Táncsics szeméből kicsordult a könny, sírva rogyott a
                        körülállók karjai közé.
                  </p>
				<p>
                     Minő örömrivalgással vitték az öreget Pestre!
                  </p>
				<p>
                     Az ifjúság fáklyákat gyújtott és a kocsija mellett futott.
                        Pesten pedig kifogták a lovait és maguk a fiúk húzták a kocsit.
                  </p>
				<p>
                     ...Itt találkozott csak Bárdy Gazsi az öccsével, Gyurkával, meg
                        Vidor Pállal. Mindhárman Táncsics kocsija elé fogták magukat. A három fiú
                        csupa sár volt. Reggel óta nem voltak otthon és alig ettek egy falatot.
                  </p>
				<p>
                     Gazsi rámosolygott az öccsére.
                  </p>
				<p>
                     - Derék gyerek vagy, Gyurka, hanem hogy édesanyánk megver, az
                        bizonyos.
                  </p>
				<p>
                     - Akkor is a hazáért szenvedek. Éljen a haza! - kiáltott
                        dacosan Gyurka és futottak tovább a Kerepesi-út felé.
                  </p>
				<p>
                     Még a színházba is bementek, énekelni, éljenezni, a Talpra
                        Magyart szavalni. A szinészek abbahagyták az előadást, összeölelkeztek a
                        közönséggel, a zenekar a Rákóczi-indulót játszotta...
                  </p>
				<p>
                     Gyönyörű egy nap volt ez, fiúk!
                  </p>
				<p>
                     A két Bárdy fiú és Vidor Pál majdnem éjfél felé vetődött haza.
                        Gyuri úrfi meglehetős szorongó szívvel lépett be anyjukhoz Gazsi
                        mögött.
                  </p>
				<p>
                     Édesanyjuk virrasztott és imádkozott. Tele volt aggodalommal,
                        már azt hitte, hogy tán le is gyilkolták fiait.
                  </p>
				<p>
                     Mikor beléptek hozzá, fölkelt és szigorúan végignézett
                        rajtuk.
                  </p>
				<p>
                     - Ne haragudj, édes jó anyám, - szólt Gazsi, - Gyuri nagyon jól
                        viselte magát, mint igazi magyar gyerekhez illik.
                  </p>
				<p>
                     - Mit csináltál? - szólt az anyja.
                  </p>
				<p>
                     Gyuri előlépett és így felelt:
                  </p>
				<p>
                     - Anyám! Megtanultam kívülről a Talpra Magyart és beálltam
                        lónak a Táncsics Mihály kocsija elé.
                  </p>
				<p>
                     Anyja egy lépést tett előre, aztán... egyszerre a két fiú
                        nyakába borult, s össze-vissza csókolgatta őket.
                  </p>
				<p>
                     Nincs az a magyar anya, aki ilyesmiért haragudni tudna a
                        fiaira!
                  </p>
				<milestone n="2" unit="endSubChapter"/>
			</div>
			<div type="chapter">
				<head>
                  Hí a haza!
               </head>
				<p>
                  ...Miért nincs minden fiadnak ezer karja, óh hazám, mikor
                     szükséged van reájuk...
               </p>
				<p>
                  A márciusi szép napok, a szabadságnak vér nélkül való kivívása
                     alig múltak el, mikor már felhangzott a haza panaszos jajgatása.
               </p>
				<p>
                  Századok óta velünk, mellettünk békességben élő néptörzsek
                     feltámadtak, hogy feldarabolják a magyar nemzet ezeréves hazáját.
               </p>
				<p>
                  Azt a szent földet, amelyen a bölcsőnk ringott, amelyben őseink
                     nyugosznak virágos hant alatt, ezt a szent földet merték követelni tőlünk olyan
                     népek, akiket mi befogadtunk, mikor hontalanul bujdostak. Így hálálták meg
                     jószivűségünket!
               </p>
				<p>
                  A szerbek az ország déli részét akarták maguknak kihasítani, az
                     oláhok követelték Erdélyt; a horvátok is, bár századokon át, mint testvérek
                     éltünk együtt, el akartak szakadni tőlünk.
               </p>
				<p>
                  És valamennyit bécsi ellenségeink biztatták fel, akik irigykedtek
                     a magyar szabadságra, mert attól féltek, hogy nagyon meg találunk
                     erősödni.
               </p>
				<p>
                  A kárpáti erdők moraja, a délvidékről felszáguldó szélvész, az
                     erdélyi havasok friss lehellete mind azt zúgta a fülünkbe: Vigyázz, magyar!
                     Ellenségeid készülődnek! Vigyázz, szabadságod ellen és életedre törnek!
               </p>
				<p>
                  És az erdők zúgásából, a vizek morajából, a szél sivításából
                     kihangzott a haza jajszava: Fiaim, segítsetek, szenvedek, testemet marcangolják
                     szét!
               </p>
				<p>
                  - Talpra Magyar! Hí a haza - kiáltott Petőfi március 15-én.
               </p>
				<p>
                  Nohát, itt volt az ideje, keljen talpra, aki magyar és csináljon
                     rendet a maga hazájában.
               </p>
				<p>
                  És talpra kelt.
               </p>
				<p>
                  Ekkor támadt a világ legvitézebb katonája; a magyar honvéd.
               </p>
				<p>
                  Nem kötéllel fogták, nem erőszakkal vitték a magyar fiúkat nehéz
                     szolgálatra. Önként, maguktól, jókedvvel mentek el. Megölelték, megcsókolták
                     kedves szüleiket, fejükbe nyomták a katonasipkát, s elmentek a hazáért küzdeni,
                     vérezni, meghalni.
               </p>
				<p>
                  Pesten május tizenhetedikén kezdődött meg a toborzás.
               </p>
				<p>
                  A Nemzeti Múzeum előtt letűzték a zászlót, megszólalt a muzsika, s
                     nyalka huszárok pengő sarkantyúval járták a verbunkos csárdást. Óriás tömeg
                     gyűlt össze, s a katonák lelkes hangon szóltak az ifjúsághoz, hogy álljon be
                     katonának, mert a haza veszedelemben forog.
               </p>
				<p>
                  Azonnal odalépett egy barna fiatalember.
               </p>
				<p>
                  - Káplár úr, itt vagyok, vegyen fel, katona akarok lenni!
               </p>
				<p>
                  A megszólított káplár azonnal a fejébe nyomott egy csákót, nagy
                     parolát csapott a tenyerébe, megkínálta egy pohár borral és így szólt:
               </p>
				<p>
                  - Kezedet adtad, fiam, fejedben van a csákó, ittál a borunkból, a
                     mienk vagy, a nemzet katonája vagy. Isten éltessen!
               </p>
				<p>
                  Azonnal egy asztalhoz vitték, ahol egy hadnagy ült.
               </p>
				<p>
                  - Hogy hívják!
               </p>
				<p>
                  - Brandl Károly, jogász.
               </p>
				<p>
                  - Éljen, éljen! - kiáltott a nép. Ez a német nevű, de magyarszívű
                     fiú volt az első honvéd. Mire őt beírták, tizenöt-húsz fiatalember koccintott a
                     toborzó huszárokkal. Asztaloslegény, aki most jött a műhelyből, jogász,
                     orvosnövendék vagy tanárjelölt, aki az egyetemről sietett oda, tolongott a
                     toborzó asztal körül. A bolti szolgák ledobták a zöld kötényüket, felhúzták a
                     vasárnapi fekete kabátjukat és beálltak katonának. A városi utcaseprő, ha
                     fiatal volt, odaadta öregebbik társának a seprőt, hogy vigye haza, ő már nem
                     söpör többet, inkább majd az országból söpri ki az ellenséget, beáll
                     katonának.
               </p>
				<p>
                  Tipula, a jogászok öreg tanára, azt kezdte észrevenni, hogy nagyon
                     fogy a diák a teremben.
               </p>
				<p>
                  - Felolvasom a névsort, - szólt haragosan, - hogy megtudjam, kik
                     nem jöttek el az órámra.
               </p>
				<p>
                  - Ne tessék olvasni, tanár úr, - szólt az egyik jogász, aki nem
                     volt más, mint Bárdy Gazsi.
               </p>
				<p>
                  - Már ugyan miért ne? - kérdezte az öreg úr.
               </p>
				<p>
                  - Hiába olvas, holnap még kevesebben lesznek.
               </p>
				<p>
                  - Itt mernék hagyni az egyetemet, a tanulást engedelem nélkül? -
                     szörnyűködött az öreg.
               </p>
				<p>
                  - Nagyobb úr parancsol most, mint a tanár urak, - felelt bátran az
                     ifjú ember.
               </p>
				<p>
                  - Ugyan kicsoda? - kérdezte Tipula.
               </p>
				<p>
                  - A hazaszeretet! - felelte Bárdy büszkén.
               </p>
				<p>
                  A jogászok zajosan éljeneztek. Tipula úr lehajtotta a fejét.
                     Érezte, hogy az ifjú embernek igaza van. Ekkor zendült meg az egyetem előtt a
                     toborzó katonák muzsikája.
               </p>
				<p>
                  - Isten áldja meg, tanár úr! - kiáltottak az ifjak, s egy
                     szempillantás alatt üres lett a terem.
               </p>
				<p>
                  Tipula utánuk nézett, búsan, hosszan. Hej, ha ő fiatal volna,
                     bizony még ő is elmenne velük. Az asztalra könyökölt és gondolkozott. Egyszer
                     csak sírást hall. Föltekint. Az iskolában csak egy szál fiatalember maradt, az
                     is keservesen zokogott.
               </p>
				<p>
                  - Hát maga miért maradt itt? - mordult rá Tipula, - azt hiszi,
                     hogy egyedül magának előadást fogok tartani?
               </p>
				<p>
                  Az ifjú jogász bánatosan nézett öreg tanárára. Szeme tele volt
                     könnyel. Nagyot sóhajtott.
               </p>
				<p>
                  - Hagyja el, tanár úr, én mind a két lábamra sánta vagyok, engem
                     nem vesznek be katonának.
               </p>
				<p>
                  Odalent az utcán szólt a muzsika, a katonák és diákok
                     kurjongattak, majd odább haladtak és egyre messzebb és messzebb mentek, a zene
                     lassan-lassan csendesedett... Az öreg tanár és ifjú jogász pedig egymásra
                     néztek és az egyiknek tekintete ezt mondta:
               </p>
				<p>
                  - Ha én ifjú volnék!
               </p>
				<p>
                  A másiknak a tekintete mintha ezt mondta volna:
               </p>
				<p>
                  - Ha én nem volnék sánta!
               </p>
				<p>
                  ...Bizony, fiaim, csak az öregek és nyomorékok maradtak itthon, a
                     többi, akiben bátor lélek lakott, mind elment katonának.
               </p>
				<p>
                  És a katonasorban, a honvéd-zászló alatt, egymás mellett
                     lépegettek a parasztfiú és az úrigyerek... A szegény ember fia és a gazdag
                     ember fia... Az egyik finom ruhába, a másik goromba, durva ruhába volt
                     öltözködve... de itt mind egyformák lettek, ugyanazt a honvéd-ruhát húzták
                     rájuk... testvérek, bajtársak lettek, akik szerették egymást. A gróf gyereke
                     épp úgy kockára tette az életét, mint a napszámosnak a gyereke.
               </p>
				<p>
                  Özvegy Bárdyné sápadtan járt-kelt szobáiban. Hallotta a
                     trombitaszót, a dobpergést, az ifjú katonák ide-odavonulását... érezte, hogy a
                     haza tőle is áldozatot fog kívánni. És egy napon csakugyan - kinyílt az ajtó és
                     veres-zsinóros, kávébarna atillában, szűk, kék nadrágban betoppant Gazsi.
                     Megölelte az anyját, kezet csókolt neki és szólt:
               </p>
				<p>
                  - Bocsáss meg, édes jó anyám, hí a haza, hitvány, gyáva legény
                     volnék, ha itthon maradnék a kuckóban.
               </p>
				<p>
                  Anyja nem szólt semmit, csak ráborult:
               </p>
				<p>
                  - Isten áldjon meg, édes fiam, - felelt aztán, miközben Gazsi
                     fejét simogatta, - nem tartóztatlak. Tedd azt, amit a szíved parancsol. Menj a
                     haza hívására.
               </p>
				<p>
                  Gazsi megfogta Pistának és Gyurinak a kezét és így szólt:
               </p>
				<p>
                  - Kedves jó anyám, marad még magának két fia itthon, akikben öröme
                     telik. Én azért megyek háborúba, hogy bajtársaimmal legyőzzük az
                     ellenségeinket, s mire öcséim felnőnek, újra béke és nyugalom legyen az
                     országban, hogy ők dolgozhassanak a haza javára.
               </p>
				<p>
                  Gyuri dacosan nézett maga elé.
               </p>
				<p>
                  - Jobban szeretnék én is a háborúba menni, - mondá elkeseredve, -
                     de ti minden ellenséget el fogtok pusztítani, mire én felnövök, nem marad
                     semmi.
               </p>
				<p>
                  - Örülj neki, - felelt a bátyja nevetve, - bár ki lehetne a
                     földről pusztítani minden ellenségét a magyarnak!
               </p>
				<p>
                  - Igen ám, - felelt a makacs Gyuri, - de akkor nekem már
                     dicsőséget se hagytok.
               </p>
				<p>
                  - Békében épp oly dicsőséget lehet szerezni, mint háborúban, csak
                     jól kell tanulni és dolgozni.
               </p>
				<p>
                  De Gyurka csak nem nyugodott bele, s ha Vidor Palival összeültek,
                     mindig azon tünődtek, hogyan lehetnének ők honvédek.
               </p>
				<p>
                  ...Dél-Magyarországon kitört a lázadás, a magyarok és a hozzánk hű
                     svábok falvait a szerbek elkezdték gyújtogatni.
               </p>
				<p>
                  Este jött a parancsolat, hogy a honvédek induljanak a szorongatott
                     honfitársak segítségére. Pesten már akkor készen volt az 1-ső és 2-ik
                     honvédzászlóalj. Mindegyik ezer emberből állt. Még nyolc zászlóaljat
                     toborzottak az ország különböző vidékein. Volt már ekkor a hazának ebben az
                     első tíz zászlóaljban tízezer honvédje.
               </p>
				<p>
                  Lobogtak a zászlók, óh mi szépen lobogtak, harsogtak a trombiták,
                     peregtek a dobok. Az egész város ujjongott, kalapot, kendőt lobogtatott s
                     szerencsét kívánt a harcfiaknak, mikor kivonultak Pestről... Minden honvédnek
                     piros virág volt a mellére tűzve, zöld galy virított a csákója mellett,
                     boldogan és büszkén lépkedtek, mikor a zenekar a Rákóczi-indulót
                     játszotta.
               </p>
				<p>
                  ...Bárdy Gazsi az első zászlóaljban volt. Puskája végére tűzött
                     csákóját magasra tartotta, s ugy köszönt utoljára az édesanyjának, aki Pistával
                     és Gyurival a hajóállomásig kísérte.
               </p>
				<p>
                  Ott beszálltak két hatalmas hajóra, s míg a nép a parton
                     éljenzett, megcsendült a búcsúzó honvédek kardala:
               </p>
				<p>
                  Légy hive, óh magyar...
               </p>
				<p>
                  Így vonultak föl az első ifjú honvédek a háborúba. Hej, hányan nem
                     látták közülök többé a szép fővárost, s a Gellérthegy mohos sziklafalát, s
                     mindazokat, kik érettük aggódtak!
               </p>
			</div>
			<div type="chapter">
				<head>
                  Áldozatkészség.
               </head>
				<p>
                  Szép nyári nap volt. Bárdy Gyurka és Vidor Pali ki akartak menni a
                     Városligetbe csónakázni.
               </p>
				<p>
                  Egyszerre csak dobszót hallanak: egy csapat honvéd ment el
                     mellettük.
               </p>
				<p>
                  - Hová mennek? - kiáltott a leghátulsóra Gyuri.
               </p>
				<p>
                  - A Múzeum elé.
               </p>
				<p>
                  - Mi lesz ott?
               </p>
				<p>
                  - Népgyűlés.
               </p>
				<p>
                  A két fiú rögtön a csapathoz szegődött és ők is büszkén lépkedtek
                     a dobszóra. Egyszerre csak meglátták az öreg Kámfor Mátyás szabómestert, aki
                     nagy ezüstgombokkal pitykézett kék mentéjében szintén a Nemzeti Múzeum felé
                     iparkodott. Ösmerték jól, velük szemben volt a boltja a Belvárosban. Azonnal
                     oda oldalogtak:
               </p>
				<p>
                  - Mátyás bácsi, maga is a Múzeumhoz megy? - kérdezte Gyurka.
               </p>
				<p>
                  - Oda én, fiam.
               </p>
				<p>
                  - Mi lesz ott?
               </p>
				<p>
                  - Adakozás a haza javára.
               </p>
				<p>
                  - Hogyan?
               </p>
				<p>
                  - Hát tudod, fiam, Magyarország gazdag ország, de a pénzét mindig
                     a szomszéd Ausztria tartotta a kezében. Most pedig haragban vagyunk vele és ő
                     nem ád arra pénzt, hogy mi itthon berendezzük a független Magyarországot,
                     katonaságot állítsunk a magunk számára és több efféle. Azért hát a népnek,
                     minden egyes embernek kell összerakni a pénzt, s odaadni az országot vezető
                     uraknak, különben elveszünk. Érted?
               </p>
				<p>
                  - Hát csak pénzt fogadnak el?
               </p>
				<p>
                  - Nem a’. Mindent, ami aranyból és ezüstből van, e helyett aztán
                     papiros bankót bocsátanak ki, ami annyit ér, mintha színarany volna.
               </p>
				<p>
                  Mikor a Nemzeti Múzeum elé értek, ott már ezer meg ezer ember
                     volt. A honvédcsapatok is sűrűn érkeztek és lábhoz tett fegyverrel sorfalat
                     álltak. Kámfor bácsinak, mint tekintélyes polgárnak, mindenki útat nyitott, s a
                     két fiú is befurakodott vele egészen a lépcsőkig.
               </p>
				<p>
                  Vasvári Pál kezdett szólni: - A haza szegény, de gyermekei
                     gazdaggá tehetik. Adjon mindenki annyit, amennyi tőle telik. A legkisebb
                     adományt épp oly szívesen veszik, mint a legnagyobbat.
               </p>
				<p>
                  Előlépett Rottenbiller és messze halló hangon így kiáltott:
               </p>
				<p>
                  - Én, Pest város polgármestere, megkezdem az adakozást. Kövessétek
                     példámat!
               </p>
				<p>
                  Ezzel elővette aranyóráját, lehúzta ujjáról drága aranygyűrűjét és
                     egy kosárba dobta.
               </p>
				<p>
                  Utána Kacskovics, aki díszmagyarban jelent meg, leoldotta drága
                     gyémántkövekkel kirakott övét, a kosárba dobta és így kiáltott:
               </p>
				<p>
                  - A haza oltárára teszem.
               </p>
				<p>
                  És a két hazafinak mások tódultak a nyomába. Akinek gyűrűje,
                     órája, lánca volt, a kosárba dobálta. Egy szép, ifjú asszony lépett elő.
                     Kivette a fülbevalóját, lecsatolta a karperecét a csuklójáról, s így
                     szólt:
               </p>
				<p>
                  - Nekem kis leányaim vannak, én katonát nem adhatok a hazának,
                     hanem kincseimet szívesen odaadom.
               </p>
				<p>
                  Ezzel a fülbevalót a karpereccel együtt a kosárba dobta s eltünt a
                     tömegben.
               </p>
				<p>
                  Az első kosár egy negyedóra alatt megtelt. Odaállítottak még
                     ötöt-hatot.
               </p>
				<p>
                  Egy grófkisasszony kocsikázott arra. Mikor megtudta, mi történik
                     ott, kiszállt és fölsietett a lépcsőn. Ott lecsatolta nyakláncát, melyre
                     tizenkét darab körmöci arany volt fűzve és a kosárba dobta.
               </p>
				<p>
                  Egy ifjú honvéd váltotta fel, aki karján egy szőke leányt
                     vezetett.
               </p>
				<p>
                  - Uraim, szólt a honvéd, - ez a leány itt a menyasszonyom. Tegnap
                     cseréltünk gyűrűt. De én most hazám zászlójának esküdtem hűséget s így egyelőre
                     nem házasodhatom meg. Ezért elhatároztuk, hogy gyűrűinket a haza oltárára
                     tesszük.
               </p>
				<p>
                  És a két karikagyűrűt a kosárba dobták.
               </p>
				<p>
                  Egy kis leányka lépett elő remegve s szólt:
               </p>
				<p>
                  - Nincs egyebem, mint egy aranyszívem, melyet szegény jó anyám
                     hagyott rám a halálos ágyán. Ugy-e, elfogadják.
               </p>
				<p>
                  - Elfogadjuk, édes gyermekem, - felelt Rottenbiller, - és a jó
                     Isten áldjon meg és vezéreljen jövendő életedben.
               </p>
				<p>
                  S a kedves leányka elővette kebléből az aranyszívet, még egyszer
                     megcsókolta, s a kosárba dobta.
               </p>
				<p>
                  - Ilyet még nem láttam, pedig már sok esztendeje élek és látom a
                     világot, - mormogott az öreg Kámfor és a szemét törülgette. Könnyezett.
               </p>
				<p>
                  Pali és Gyurka kipirult arccal nézték, amint a honfiak és
                     honleányok egymásután vonultak el előttük. Hej, ha aranyórájuk lett volna,
                     milyen szívesen dobták volna a kosárba, de tüstént.
               </p>
				<p>
                  Aztán előléptek a honvédek és megtakarított ezüsthuszasaikat
                     rakták a kosárba.
               </p>
				<p>
                  - Nem, ezt nem tudom tovább nézni, - fakadt ki Kámfor bácsi, -
                     adjatok egy kést.
               </p>
				<p>
                  - Kibe akar kárt tenni, Kámfor bácsi? tréfálódzott a polgármester
                     s átnyujtott egy kinyitott penecilust az érdemes szabómesternek.
               </p>
				<p>
                  - Ebbe la! Tartsd, öcsém, Gyurka, a sapkádat!
               </p>
				<p>
                  Azzal dühösen nekiesett a saját mentéjének s egy pillanat alatt a
                     tizenkét súlyos, színezüst gomb le volt nyiszálva a helyéről.
               </p>
				<p>
                  - Mit parádézzak velük, mikor a haza szegénységben van, - kiáltott
                     az öreg, - nyáron úgyis meleg van, nem kell begombolni a mentét!
               </p>
				<p>
                  Ezzel a gombokat a kalapból a kosárba öntötte.
               </p>
				<p>
                  Egyszerre csak Bárdy Gyurka ránézett Vidor Palira. Megértették
                     egymást, anélkül, hogy egy szót szóltak volna. És elkezdtek hazafelé futni.
                     Mindegyik a lakására ment s néhány perc mulva a kapuban találkoztak.
               </p>
				<p>
                  - Mit hoztál, Gyurka? - kérdé Pali.
               </p>
				<p>
                  - Elhoztam az ezüstórámat, amelyet tavaly kaptam a mamámtól a
                     vizsga után.
               </p>
				<p>
                  - Én meg az aranyórámat, amelyet a keresztanyámtól kaptam.
               </p>
				<p>
                  - Hát még?
               </p>
				<p>
                  - Aztán öt ezüsthuszas megtakarított pénzt.
               </p>
				<p>
                  - Nekem is van hat huszasom.
               </p>
				<p>
                  - Milyen boldog vagy te, Pali! - sóhajtott Gyurka, - mennyivel
                     többet adhatsz te, mint én.
               </p>
				<p>
                  - Mindenki csak annyit adhat, amennyije van, - felelt okosan Pali
                     - s a jó Isten a szegény ember krajcárját épp annyiba veszi, mint a gazdag
                     ember aranyát. De most szaladjunk a Múzeumhoz.
               </p>
				<p>
                  Ujra futásra vették a dolgot s pár perc múlva már ott voltak. Még
                     mindig nagy néptömeg vette körül a kosarakat. Gyurka bátran a polgármester elé
                     lépett.
               </p>
				<p>
                  - Polgármester úr, - szólt, - mi, fájdalom, kicsinyek vagyunk
                     honvédnek, de mégis szolgálni akarjuk hazánkat. Elfogadják?
               </p>
				<p>
                  - Hogyne, kis öcsém! - felelt nyájasan Rottenbiller és
                     megcirógatta a gyereket.
               </p>
				<p>
                  - Akkor tessék! - mondá Pali és ezzel átadták, amit magukkal
                     vittek, büszkén, boldogan.
               </p>
				<p>
                  És oly megelégedetten mentek haza, mintha még ők kaptak volna
                     valami szép ajándékot.
               </p>
				<p>
                  Estefelé a mama így szólt Gyurkához:
               </p>
				<p>
                  - Te Gyuri, jár a te órád? - Gyuri megszeppent.
               </p>
				<p>
                  - Az... az... én órám? Me... melyik? - hebegte.
               </p>
				<p>
                  - Melyik? Hisz tudtommal csak egy órád van.
               </p>
				<p>
                  - Pe... persze. Miért kérdi, mama?
               </p>
				<p>
                  - Mert a kis órám elromlott, a fali órát meg elfelejtettem
                     felhúzni. Szeretném tudni hány óra?
               </p>
				<p>
                  Gyuri bánatos arcot vágott. Mit csináljon most? Hirtelen
                     fölugrott.
               </p>
				<p>
                  - Majd megkérdem Vidor Palitól.
               </p>
				<p>
                  - Hát a te órád nem jár?
               </p>
				<p>
                  - Járni nem jár... mert viszik... kosárban viszik, édes mama, -
                     fakadt ki végre, igen helyesen úgy gondolván, hogy legjobb út az egyenes
                     út.
               </p>
				<p>
                  - Kosárban? - kérdezte Bárdyné és hosszan nézett fiára.
               </p>
				<p>
                  - Abban, mamuskám, mi is odaadtuk Palival... tudja, a Múzeum
                     előtt... a haza oltárára...
               </p>
				<p>
                  A mama szó nélkül kiment a szobából, Gyuri pedig megkönnyebbült
                     szívvel a tanuláshoz fogott. Attól félt, hogy kikap.
               </p>
				<p>
                  A cseléd vacsorálni hívta. Tálaltak. Gyuri nagyot bámult. A szép,
                     két- és ötágú ezüst gyertyatartók helyett a konyhai sárgaréz gyertyatartóban
                     égett a világ az asztalközépen. Azután megint elbámult: az ezüstkanalak helyett
                     pakfonkanalak, az ezüstnyelű kés és villa helyett csontnyelű kés és villa volt
                     a tányérja mellett.
               </p>
				<p>
                  Ránézett az édesanyjára, mosolygott és szólt:
               </p>
				<p>
                  - Mamuskám, hol van a drága ezüstünk?
               </p>
				<p>
                  A mama visszamosolygott rá.
               </p>
				<p>
                  - Ott van fiam, ahol a te órád: a haza oltárán.
               </p>
				<p>
                  - A kosárban! - kiáltott Gyurka, ezzel kirugta maga alól a széket
                     és körültáncolta az asztalt. Aztán a mamához rohant és megcsókolta. A többi
                     gyerek csak bámult, azt hitték, hogy György úrfinak elment az esze.
               </p>
				<p>
                  ...És oly boldogan, megelégedetten feküdtek le mindnyájan szép
                     fehér ágyukba... És a mama az ő derék, erős, nagy fiára gondolt, aki borjúval a
                     hátán, nehéz puskával a vállán talán kint áll őrt valahol az erdőben, sárban és
                     senki se vet neki puha ágyat... És imádkozott, hogy a jó Isten mentse meg
                     Gazsit minden veszedelemtől.
               </p>
				<p>
                  ...És ezekben a napokban és hetekben megmozdult az egész ország,
                     hogy filléreit a haza oltárára rakja. A szalmafödeles kunyhók szegény lakói is
                     úgy adakoztak, mint a márványoszlopos, aranyos falú paloták urai.
               </p>
				<p>
                  Batthyány Lajos és Széchenyi István grófok, Kemény Pál báró és
                     Rédey Ádám gróf egy-egy mázsa ezüstöt adtak, Zichy Manó gróf öt mázsa ezüstöt
                     adott, a Károlyi-grófok három mázsa aranyat és ezüstöt adtak, hogy a magyar
                     kormány pénzt veressen belőle. Petőfi Sándor eladta legkedvesebb könyveit, s az
                     értük kapott harminc forintot szolgáltatta be... A pesti zsidóság ötvenezer
                     forintot adott. A pesti Nemzeti Kaszinó huszezer forintot írt alá.
               </p>
				<p>
                  A pesti apáca-kolostor templomának legszebb ékességét, egy
                     drágakövekkel kivert aranykelyhet, adta a haza oltárára.
               </p>
				<p>
                  Hajdú-Szoboszlón egy özvegyasszony egyetlen tehenét hajtotta a
                     gyűjtőbizottság elé. Három gyerekével együtt élt ennek a tehénnek a tejéből és
                     mégis lemondott róla a haza javára.
               </p>
				<p>
                  Csodálatos, nagy idők voltak ezek! Szeretne az ember örömében
                     sírni, ha rájuk gondol.
               </p>
				<p>
                  De ne, ne sírjunk, fiaim! A könnyet hagyjuk meg a szomorú napokra,
                     - hajh, azokból is volt elég része a magyarnak.
               </p>
			</div>
			<div type="chapter">
				<head>
                  Kossuth a nép között.
               </head>
				<p>
                  A nagy Kossuth, aki lelke egész tüzét belehelte a nemzetbe s
                     kemény öklével bezúzta a vaskapukat, melyek mögött a nemzet elrablott jogait
                     őrizték, alkonyatkor a nyitott ablakon ült s az egyre fokozódó sötétségbe
                     bámult.
               </p>
				<p>
                  Az est csendes volt. És talán a szeme káprázott, vagy füle zúgott?
                     Ő mégis felgyújtott városok lángját látta lobogni messze-messze... és mintha
                     távoli fegyverzörgést hallott volna mindenfelől.
               </p>
				<p>
                  Homlokát kiverte a verejték s az nagy cseppekben gurult végig
                     sápadt arcán.
               </p>
				<p>
                  Egy galamb csapódott le eléje az ablak párkányára. Mintha ereje
                     fogytán hullott volna oda a magasból. Kossuth utána kapott. Kezébe vette.
                     Tollazata meg volt perzselve. Lába összeégve. A szép fehér madár oly
                     fájdalommal nézett rá, hogy majd meghasadt a szíve.
               </p>
				<p>
                  Honnan menekült? Talán vadcsordák felgyújtották az ő fészkét is,
                     melyben kicsiny galambgyerekei voltak? A kedves fészket, amelyben oly boldogan
                     éltek.
               </p>
				<p>
                  Vajjon melyik magyar falu, város pusztulását jelenti e fáradt,
                     sebzett madár? Ugyanott, ahol ő lakott, emberek is laktak békés otthonukban,
                     tiszta udvarukban, virágos kertekben... ezek mind elpusztultak... ezek nem
                     tudtak repülni, mint a galamb, ezeket megölték...
               </p>
				<p>
                  Megölték a férfiakat, a nőket, a gyermekeket... Fölégették a
                     házakat... s a sok fehér, mosolygó tanya korommá változott.
               </p>
				<p>
                  Mennyi szenvedés hírnöke lehet ez a vergődő kis madár...
               </p>
				<p>
                  Kossuth fölvette a galambot és átsietett egy másik szobába, hol
                     komoly, bölcs férfiak tanácskozásra voltak összegyűlve.
               </p>
				<p>
                  - Urak! Ime a lángbaborult ország jelképe...
               </p>
				<p>
                  S letette eléjük az összeégett galambot.
               </p>
				<p>
                  - Ime! - folytatta, - a természet legbékésebb teremtése, a
                     szelídség örök példája, csöndes fészkéből menekül, röpül, ameddig tud, s végre
                     haldokolva ide esik közénk, mintha kiáltaná: segítsetek, segítsetek! Ah, ha
                     csakugyan beszélni tudna, mennyi magyar jajszavát, kétségbeesett könyörgését
                     tudná nekünk elmondani.
               </p>
				<p>
                  A galamb szelíden nézett a beszélőre, aztán melle egyre lassabban
                     pihegett, feje egyre lejebb hajolt... egyszerre csak egész teste megszűnt
                     mozogni. Meghalt!
               </p>
				<p>
                  Kossuth fölemelte hangját.
               </p>
				<p>
                  - És aki elpusztult, akin már nem segíthetünk, azt meg fogjuk
                     bosszulni! Jaj a magyar ellenségeinek!
               </p>
				<p>
                  - Jaj! százszorosan jaj! - dörögték utána a férfiak és
                     megcsörgették kardjukat a földön.
               </p>
				<p>
                  - Bocsássátok be a futárokat! - rendelé Kossuth, s jött a
                     jelentések hosszú sora.
               </p>
				<p>
                  Erdélyben a félrevezetett oláh nép fegyvert fogott a magyarok
                     ellen. A felső vidéken cseh-morva bandák izgatják a tótokat lázadásra. Az
                     alvidéken a szerbek tűzzel-vassal pusztítják a magyar és sváb falvakat. A Dráva
                     mögött ezerszám villognak újra a horvát szuronyok, támadásra készen...
               </p>
				<p>
                  - Velünk van az Isten, az igazság istene, győzni fogunk, de keljen
                     fel az egész ország, ragadjon fegyvert minden magyar, csak a kis gyerekek,
                     aggastyánok és az asszonyok maradjanak otthon! - kiáltott Kossuth. - Holnap be
                     fogom jelenteni a képviselőházban, hogy útrakelek és felrázom az országot!
               </p>
				<p>
                  A komoly férfiak némán kezet fogtak egymással, s elhagyták a
                     termet. Kossuth pedig íróasztalhoz ült, s dolgozott, egyre dolgozott. A keleti
                     égen már pirkadt a hajnal, mikor fáradtan ágyára dőlt, hogy rövid pihenés után
                     újra munkához lásson.
               </p>
				<p>
                  *
               </p>
				<p>
                  Cegléd város apró, fehér házai, mint szanaszét heverő alvó
                     ökörcsorda, terültek el a reggeli szürkületben. Az emberek nyugodtan keltek föl
                     és napi foglalkozásuk után láttak. Kis, könnyű szekereken a tanyák felé
                     repültek, ásóval, kapával a vállukon ballagtak ki a szőlőbe... A nap szépen,
                     melegen sütött alá, ezer meg ezer madár csicseregve röpködött a levegőben... a
                     bogarak zümmögve szálldogáltak... minden az áldott béke képét mutatta...
               </p>
				<p>
                  Délfelé dobpergés közt háromszáz vitéz vonult be a városba. A
                     délvidékről jöttek, s a Földváry-féle önkéntes csapathoz tartoztak. Fáradt,
                     tépett alakok voltak, a háború fáradalmai nagyon elnyűtték őket. Két hónap óta
                     harcoltak odalent a lázadó szerbek ellen. Szolgálati idejük lejárt s most
                     visszatértek rendes lakóhelyükre.
               </p>
				<p>
                  - Hát vége már a harcnak? - kérdezték a ceglédiek.
               </p>
				<p>
                  - Még nincs, de most más következik. Mi már megtettük
                     kötelességünket.
               </p>
				<p>
                  A harcosokat a ceglédiek szívesen fogadták, borral, hussal,
                     kenyérrel jól tartották, s borzadva hallották, micsoda kegyetlen háború volt
                     odalent és mennyi magyart kiirtottak az elámított szerbek.
               </p>
				<p>
                  Alig harangozták el a delet, mikor a város dobosa végiglármázta az
                     utcákat, azzal a hírrel, hogy délután két órakor megérkezik Kossuth, mindenki
                     jőjjön őt meghallgatni a piacra, a katholikus templom elé.
               </p>
				<p>
                  Hej, hogy sietett a sok ceglédi ember erre a hírre bekapkodni az
                     ebédjének utolsó falatját. Aztán kiki fölvette a vasárnapi ruháját, kifente a
                     bajuszát. A polgármester pedig lovaslegényeket küldött szét a tanyákra... S egy
                     óra mulva a város körül támadt hatalmas porfellegek mutatták, hogy minden
                     oldalról rohan a nép Kossuth fogadására.
               </p>
				<p>
                  A Földváry-csapat kopott katonái is rendbeszedték magukat és a
                     vasuti állomásra mentek sorfalat állni... Rengeteg nép tolongott az állomás
                     körül. S egetverő éljenzés zúgott fel, mikor Kossuth megjelent. A hömpölygő
                     népáradat közt vonult a piacra. Minden szem magas alakját, sápadt, gonddal
                     terhes arcát nézte. A városháza elé kitettek egy kerek asztalt, Kossuth fölállt
                     rá, levette széleskarimájú, nagytollas kalapját és megszólalt.
               </p>
				<p>
                  Mély csendben leste a sok ezer ember. Olyan csend volt ott, hogy a
                     légy zümmögését meg lehetett hallani.
               </p>
				<p>
                  Kossuth megszólalt.
               </p>
				<p>
                  Azt mondják, a Balaton taván van olyan vihar, hogy a tó vize
                     elkezd irtóztatóan háborogni, holott a levegő csendes, szellő se mozdul, s a
                     falevelek meg se moccannak.
               </p>
				<p>
                  Kossuth megszólalt. Az ég ragyogó tiszta volt fölötte, édes béke
                     és nyugalom terjedt el a levegőben, és a nép elkezdett háborogni.
               </p>
				<p>
                  Kossuth megszólalt.
               </p>
				<p>
                  Beszéde tüzes volt, mint a fölgyújtott magyar falvak lángja. Azt
                     kiáltotta oda a népnek: Veszedelemben a haza!
               </p>
				<p>
                  - Védelmezd hát magadat, szegény, elárvult magyar nép! Védelmezd
                     magadat, tűzhelyedet, gyermekeidet, feleségedet, elszántan, rettenthetetlenül.
                     Ha véded magadat, nincs mitől félned, mert veled az Isten és az igazság. De ha
                     magadat nem védelmezed, az Isten se védelmez meg. Föl hát, fegyverre, Cegléd
                     népe! Kapára, kaszára, kinek mije van. Keljen föl tömegben a magyar nép, és
                     megmenti az árva hazát...
               </p>
				<p>
                  Itt megpihent Kossuth, aztán szemét az égre emelve, elmondta, hogy
                     mi lesz a magyarral, ha gyáván föladja hazáját.
               </p>
				<p>
                  Óh, az rettenetes dolog volt!
               </p>
				<p>
                  Még az Isten is azt fogja a magyarra mondani:
               </p>
				<p>
                  -
                     Pusztulj! Bánom, hogy teremtettelek!
               </p>
				<p>
                  A legbátrabb embereknek elállt a szíve verése, mikor ezt az átkot
                     hallották. A hátuk borzongott, az arcuk elsápadt. A torkuk összeszorult. De
                     aztán egyszerre kitört belőlük a lelkesedés, és ezer meg ezer ember, kalapját
                     lengetve, földetrázó hangon kiáltott:
               </p>
				<p>
                  - Elmegyünk! Mindnyájan elmegyünk!
               </p>
				<p>
                  A Földváry-önkéntesek puskatussal verték a földet.
               </p>
				<p>
                  - Gazember, aki hazamegy! Vissza a csatatérre! Míg egy ellenség
                     lesz a haza földjén, addig fogunk szolgálni, - ezt kiabálták.
               </p>
				<p>
                  Azonnal megkezdődött a toborzás. Estére
                     háromezer
                   ceglédi ember állt fegyverben, s másnap elindultak a
                     csatatérre.
               </p>
				<p>
                  Kossuth még aznap Kőrösre, Kecskemétre, majd Abonyba, Szolnokra,
                     Csongrádra, Szentesre, Hódmezővásárhelyre, és Szegedre ment.
               </p>
				<p>
                  És fölgyújtotta a derék nép lelkében a hazaszeretet lángját.
                     Ezrével tódultak mindenütt a zászlók alá, a tizenhatéves gyerektől föl a
                     hatvanéves öregig. S a magyar megesküdött, hogy vagy megmenti a hazát, vagy
                     érte hal. És ezt mind Kossuth csinálta, a puszta szavával! És ekkor keletkezett
                     a Duna-Tisza-közön a híres nóta!
               </p>
				<p>
                   Éljen a haza!
               </p>
				<p>
                   Éljen a haza!
               </p>
			</div>
			<div type="chapter">
				<head>
                  Fekete karácsony.
               </head>
				<p>
                  Akkor nevezik feketének a karácsonyt, mikor nincs hó... óh, milyen
                     szomorú ilyenkor a világ! A puszta, sötét mezőket, a száraz fákat nem díszíti
                     fel a hó, a zúzmara az ő kedves fehérségével. Nincs min repüljenek a csengős
                     szánkák, nincs mivel vidáman dobálják egymást az iskolás fiúk.
               </p>
				<p>
                  Hó, sok hó borította az országot 1848 karácsony havában,
                     decemberben... és mégis fekete karácsonya volt a magyar nemzetnek...
               </p>
				<p>
                  Öt felől tört ránk az ellenség, hogy közrefogva összeszorítson és
                     megfojtson. Ausztria most már nyiltan föllépett ellenünk, kijelentette, hogy
                     neki a szabad Magyarország nem tetszik, ezeréves országunkat egyszerűen el
                     akarta törölni és beolvasztani az osztrák tartományok közé.
               </p>
				<p>
                  Mindenki sóhajtva kérdezte: Mi lesz a nemzetből, mely ennyi
                     ellenség ellen még nem volt fölkészülve? Fiainak hősiessége elég lesz-e
                     megmenteni a szegény hazát?
               </p>
				<p>
                  A Bárdy-család se töltötte olyan vígan a karácsonyt, mint máskor.
                     Karácsony estéjén a Jézuska meggyújtotta a fán az apró viaszgyertyákat,
                     Margitot és Pistát szép ajándékokkal lepte meg, és Gyurka is meg volt elégedve,
                     mert megkapta Petőfi Sándornak, a nagy költőnek összes költeményeit... aztán
                     kapott egy új ezüstórát és tíz ezüsthuszast.
               </p>
				<p>
                  De a szegény mama nem tudott felvidámulni a gyerekek örömén, mert
                     mindig Gazsi fiára gondolt.
               </p>
				<p>
                  Gazsi, a vitéz honvédfiú, mióta beállt katonának, kétszer járt
                     Budapesten. Először, mikor zászlóalját a délvidékről fölrendelték Svehát alá,
                     az osztrák határra, másodszor, mikor onnan visszajött, hogy az erdélyi
                     hadsereghez utazzék. Milyen öröm volt ez a két viszontlátás! Mikor először
                     betoppant, éppen ebédnél ültek. Bejön a cseléd azzal a jelentéssel, hogy egy
                     katona akar a tekintetes asszonnyal beszélni.
               </p>
				<p>
                  - Csak bocsásd be!
               </p>
				<p>
                  És belépett. A gyermekek ránéztek és nem tudták, kicsoda. Csak a
                     mama ismert rá.
               </p>
				<p>
                  - Fiam, fiam!
               </p>
				<p>
                  És a mama Gazsi nyakába borult. Akkor látták csak a gyerekek, hogy
                     kivel van dolguk. Persze odarohantak, rácsimpaszkodtak, ölelgették,
                     csókolgatták és kiabáltak:
               </p>
				<p>
                  - Gazsi, Gazsi, hát te vagy?
               </p>
				<p>
                  - Nini, kinőtt a bajuszod!
               </p>
				<p>
                  - Ejnye, olyan füstös vagy, mint egy cigány!
               </p>
				<p>
                  - Te Gazsi, hisz egy fejjel nagyobb lettél!
               </p>
				<p>
                  Így ment ez össze-vissza. Zsuzsi, a szobaleány, hamar terített
                     neki is.
               </p>
				<p>
                  - No, egyél, szegény Gazsi, ki tudja milyen régen nem ettél
                     becsületes ételt! - kinálta a mama.
               </p>
				<p>
                  - Köszönöm, édes jó anyám, de előbb merjenek tele vízzel egy nagy
                     kádat, hogy megfürödjem. Ugy-e, nem ismertetek rám, gyerekek? Hja, meghiszem
                     azt. Négy hónap óta úgy élek, mint a madár: a szabad ég alatt. Tán kétszer, ha
                     ágyban háltam. Néha egy hétig se vetettem le ruhámat. Sokszor napokon át nem
                     ettem kenyérnél egyebet. Meleg ételt nem láttam hetekig, csak álmomban. Néha
                     olyan éhesek voltunk, hogy nyersen ettük az uborkát, csak megsóztuk egy
                     kicsit.
               </p>
				<p>
                  - Borzasztó! Szegény Gazsi! - sóhajtott a mama és megcsókolta a
                     katonafiát.
               </p>
				<p>
                  - De volt idő, amikor keményen koplaltunk, s még a nyers uborkáért
                     is imádkoztunk.
               </p>
				<p>
                  - Meg is soványodtál, szegény fiam!
               </p>
				<p>
                  - De erős és kemény lettem, mint a szikla, - felelt büszkén Gazsi,
                     - viharban, esőben, napfényben mindig a szabad ég alatt táboroztunk. Azért
                     olyan fekete a bőröm, hogy rám sem ismertetek... Hej, hány éjszaka ébredtem fel
                     arra, hogy zuhog a zápor és a vízben fekszem... Azt gondolja, édes anyám, hogy
                     tán fölkeltem? Dehogy! Szorosabbra húztam a köpönyegemet és oly édesen aludtam
                     tovább, mintha itthon, a tulajdon ágyamban feküdtem volna...
               </p>
				<p>
                  - No, csak eredj fürödni hamar, én meg azalatt valami kedves
                     ételedet készítem el...
               </p>
				<p>
                  - Nem igen lehet, édes jó anyám, mert mi két óra mulva vonulunk
                     tovább, Svehát alá, Bécs ellen. Csak hat inget készítsen, mert bizony már nekem
                     a rajtamlevőn kívül semmim sincs...
               </p>
				<p>
                  - Hát hová tetted az ingeidet?
               </p>
				<p>
                  - Tudja, édes anyám, széttéptem, hogy a sebesült pajtásaim vérző
                     sebeit bekötözhessem... Most is egy öreg sváb parasztnak az inge van rajtam...
                     Örömében, hogy a falujokat megszabadítottuk a rácoktól, a csillagokat is
                     lehozta volna nekem az égről és elbámult, mikor én csak egy inget kértem
                     tőle... Mert nekem már csak egy volt, az is csupa rongy...
               </p>
				<p>
                  - De eredj már fürödni! - biztatta az anyja.
               </p>
				<p>
                  Gazsi indult.
               </p>
				<p>
                  - Te Gazsi, - szólt Gyurka, hány csatában voltál?
               </p>
				<p>
                  - Tizenkettőben.
               </p>
				<p>
                  - És mind a tizenkettőben győztünk?
               </p>
				<p>
                  - Ugyan hagyd már fürödni, majd kérdezd azután. Borcsa, tedd a
                     melegre a levest; Kati, keféld ki az úrfi egyenruháját...
               </p>
				<p>
                  Gazsi fürödni ment, a mama a konyhába sietett. Gyurka e közben egy
                     lyukat fedezett föl a Gazsi csákóján. Gyorsan utána rohant.
               </p>
				<p>
                  - Gazsi, Gazsi, nem is mondtad, hogy keresztüllőtték a
                     csákódat.
               </p>
				<p>
                  - Ez már a harmadik csákóm. A másik kettőt szétlőtték a fejemen,
                     de ne szólj semmit a mamának, mert akkor még jobban fog félteni.
               </p>
				<p>
                  - Ne félj, - felelt Gyurka büszkén, - tudok én hallgatni! Igaz-e,
                     Gazsi, hogy egészen kis gyerekek is szolgálnak a honvédségnél?
               </p>
				<p>
                  - Igaz! Nálunk van két kisdobos. Az egyik tizennégy, a másik
                     tizenötéves.
               </p>
				<p>
                  Gyuri nem szólt semmit, de látszott, hogy nagyon gondolkozóba
                     esett. Öt perc alatt Gazsi megfürdött és újra felöltözködött. A víz olyan lett
                     utána, mint a tinta. A tiszta meg olyan jól esett neki.
               </p>
				<p>
                  - Úgy érzem magamat, mintha újraszülettem volna! - szólt, mikor
                     megint az ebédlőbe lépett, ahol a pompás leves az asztalon állt.
               </p>
				<p>
                  - De mekkorát nőttél! - mondá az anyja, aki gyönyörködve nézte a
                     fiát.
               </p>
				<p>
                  - Nem nőttem, édes anyám, csak fennebb hordom a fejemet. Nem
                     látja, hogy őrmester vagyok? És tudja, ki nevezett ki? Damjanich, a hősök hőse,
                     a mi imádott vezérünk, akinek egy szavára annyiszor rohantunk szuronyszegezve
                     még az ágyúk ellen is.
               </p>
				<p>
                  - Egyél már! - biztatta az anyja.
               </p>
				<p>
                  És ekkor szegény Gazsi nekiült és úgy evett, mintha egy hónap óta
                     egy falat se lett volna a szájában. Jóformán nem is rágott meg semmit, csak
                     nyelte.
               </p>
				<p>
                  Gyuri alig tudott enni, mindig a bátyját nézte. Közben átszaladt
                     és barátját, Vidor Palit is átszólította, hadd bámulja az is a vitéz
                     honvédet.
               </p>
				<p>
                  Nemsokára az asztalra került a jó borjupörkölt galuskával, meg a
                     lekváros barátfüle: ekkor aztán csakugyan elállt a szava Gazsinak. Ezek voltak
                     a kedves ételei.
               </p>
				<p>
                  - Életemben nem ettem ilyen jóízűt! - mondá elragadtatással.
               </p>
				<p>
                  Erre már Gyuri is meg merte szólítani.
               </p>
				<p>
                  - Hallod, Gazsi, ugy-e nehéz az ágyút megszokni?
               </p>
				<p>
                  Gazsi fölhajtott egy pohár bort, aztán szólt:
               </p>
				<p>
                  - Eleinte, mikor úgy messziről ágyúznak a csapatba, s itt is
                     elesik öt ember, ott is négy ember, bizony a honvéd kapkodja a fejét jobbra is
                     balra is, de aztán úgy megszokja, hogy föl se veszi... Aludtam én már igen
                     nyugodtan olyankor, amikor harminc ágyú dörgött mellettem... Alig tudtak
                     fölkelteni... Csak olyantól óvja meg a jó Isten az embert, hogy a legjobb
                     pajtása mellette essék el...
               </p>
				<p>
                  És Gazsi arca elborult.
               </p>
				<p>
                  - Most is van nálam egy ezüstóra. Szánkay Gerő adta át, mielőtt
                     meghalt, azzal a kéréssel, hogy vigyem el az édesanyjának... Ezt is el kell
                     vinnem...
               </p>
				<p>
                  Bárdyné szeméből kicsordult a könny. Eszébe jutott, hátha ő hozzá
                     is beállít majd egyszer egy ilyen barna honvéd, s hozza a Gazsi véres
                     óráját...
               </p>
				<p>
                  ...Gazsi ellátta magát friss fehérneművel és ezer csók közt
                     elbúcsúzván hazulról, útrakelt zászlóaljával... Pali meg Gyurka egészen a város
                     végéig kísérték s ott nehéz sóhajokkal néztek a legénység után. Hogy ők nem
                     lehetnek honvédek!
               </p>
				<p>
                  December elején a cselédek, akik éppen fát hordtak föl a pincéből,
                     nagy lármát, sikoltozást csaptak az udvarban, mire csakhamar kardcsörtetés
                     hallatszott a lépcsőn. Az ajtó kinyílt és belépett Gazsi. Feszesen megállt,
                     katonásan szalutált és szólt:
               </p>
				<p>
                  - Jelentem alássan, édesanyám, Bárdy Gáspár honvédhadnagy, Bem
                     tábornok adjutánsa, megérkezett.
               </p>
				<p>
                  Persze, lett nagy öröm a háznál.
               </p>
				<p>
                  - Nem is írtad, hogy hadnagy lettél! - feddé az anyja.
               </p>
				<p>
                  - Csak három napja történt.
               </p>
				<p>
                  - Talán kitüntetted magadat? - kérdezte Gyurka lángoló
                     arccal.
               </p>
				<p>
                  - Olyanformán!
               </p>
				<p>
                  - Mit tettél?
               </p>
				<p>
                  - Öcsém, a katona nem beszél az ő tetteiről!
               </p>
				<p>
                  - Ugyan ne okoskodjál itt, mikor magunk közt vagyunk. Én nem
                     mondom, hogy dugd ki a fejedet az ablakon és kiabáld ki az utcára!
               </p>
				<p>
                  - No jó, ha már Gyurka ennyire kiváncsi, hogy ki ne furja az
                     oldaladat, megmondom: elvettem egy zászlót az ellenségtől.
               </p>
				<p>
                  - Éljen, éljen! Szervusz, Gazsi! - kiabált Gyurka és hamarjában
                     kezet csókolt a bátyjának. - Most már kezdek büszke lenni rád!
               </p>
				<p>
                  Ezalatt a cselédek is bejöttek.
               </p>
				<p>
                  - Eszemadta kis katonája, de szép huszár lett belőle! - mondá a
                     Borcsa szakácsnő.
               </p>
				<p>
                  - Biz én baka vagyok, Borcsa néni, gyalog járok, de már borjút nem
                     kell a hátamon hurcolni.
               </p>
				<p>
                  - Nem baj, aranyos úrfi, ha baka is, de megérdemelné, hogy huszár
                     legyen.
               </p>
				<p>
                  - Majd én leszek huszár! - szólt Gyurka.
               </p>
				<p>
                  - Eredj, Borcsa, inkább tüzet rakni s a vacsoráról gondoskodni, -
                     szólt a mama.
               </p>
				<p>
                  - Nem lehet, édes jó anyám, azonnal megyek vissza, Bem
                     tábornokhoz, még ma útrakelünk Debrecen felé.
               </p>
				<p>
                  - Igaz, - kotnyeleskedett újra Gyurka, - hogyan kerültél te
                     Bemhez?
               </p>
				<p>
                  - Hát te azt is tudod, ki az a Bem?
               </p>
				<p>
                  - Hogyne! A leghíresebb lengyel tábornok, aki a bécsi forradalmat
                     is vezette, s most októberben kocsisnak öltözködve menekült ki Bécsből, az
                     osztrák ostromló seregen keresztül... A magyar kormánynak felajánlotta
                     szolgálatait és Kossuth kinevezte őt az erdélyi hadsereg
                     főparancsnokának...
               </p>
				<p>
                  - Jól van, Gyurka, kitünőt kapsz. Én meg úgy kerültem hozzá, hogy
                     mint futár Kossuthtól Pozsonyból levelet vittem ma a tábornoknak. Az „István
                     főherceg” fogadóban jelentkeztem nála. Elolvasta a levelet, aztán így
                     szólt:
               </p>
				<p>
                  - A levélben az van, hogy egypár ügyesebb tisztet, akiket kezem
                     ügyében találok, vigyek magammal Erdélybe. El akar jönni velem?
               </p>
				<p>
                  - Ha parancsolja, tábornok úr!
               </p>
				<p>
                  - Hány éves?
               </p>
				<p>
                  - Tizenkilenc leszek.
               </p>
				<p>
                  - Nagyon fiatal.
               </p>
				<p>
                  - Tizenhat csatában voltam már, tábornok úr. Fiatal ember, de öreg
                     katona vagyok.
               </p>
				<p>
                  - A felelet jó. Van a városban valakije?
               </p>
				<p>
                  - Édesanyám, testvéreim.
               </p>
				<p>
                  - Menjen, ölelje meg őket, aztán jöjjön vissza, még ma indulunk
                     Debrecenbe. Megértette?
               </p>
				<p>
                  - Igenis, tábornok úr!
               </p>
				<p>
                  - Így lettem én Bem tábornok hadsegéde! - fejezte be elbeszélését
                     Gazsi, miközben fölcsatolta a kardját, megölelte, megcsókolta anyját,
                     testvéreit, s Gyurka kiséretében elsietett az „István főherceg” fogadóba.
               </p>
				<p>
                  Bem az étteremben ült és falatozott. Alacsony, őszes szakállú kis
                     ember volt, egész feje fekete kendővel be volt kötözve. Pár héttel azelőtt
                     ugyanis egy golyó fúródott az állába. Az egész teste tele volt különben
                     beforradt sebekkel, amelyeket régebbi háborúkban kapott. Senki se sejthette
                     benne a hős katonát, aki az oroszok ellen annyi győzedelmes csatát vívott.
                     Gyurka is bámulva nézett rá: hát ez a kis szürke ember volna az a híres
                     tábornok?
               </p>
				<p>
                  Gazsi katonásan szalutált Bemnek.
               </p>
				<p>
                  - Tábornok úr, rendelkezésére állok!
               </p>
				<p>
                  - Jól van, hadnagy úr! És most gyorsan, mert tíz perc mulva
                     indulunk.
               </p>
				<p>
                  Ő maga fölkelt, kocsira rakatta minden poggyászát, s tíz perc
                     mulva egy szolga jelentette Gazsinak, hogy a tábornok úr várja.
               </p>
				<p>
                  Gazsi megölelte, megcsókolta az öccsét s a vitéz tábornok és
                     fiatal segédtisztje elrobogtak.
               </p>
				<p>
                  ...Azóta nem kapott hírt Bárdyné a fiáról.
               </p>
				<p>
                  Égtek, ragyogtak a karácsonyfa apró gyertyái, de a régi jókedv nem
                     volt meg a háznál. Csikorgó hideg volt odakint, fagyos, északi szél üvöltve
                     rázta az ablakokat és kavarta a hópelyheket. Sűrűn esett a hó.
               </p>
				<p>
                  Nem beszéltek róla, de még a gyerekek is arra gondoltak: Hol lehet
                     most Gazsi ebben a rettentő fagyban?
               </p>
				<p>
                  Egyszer csak bejött Borcsa.
               </p>
				<p>
                  - Egy katona van itt, beszélni akar a tekintetes asszonnyal.
                     Bárdyné szíve megdobbant. A szegény anya egész testében remegni kezdett. Hátha
                     rossz hír? Hátha azt jelentik, hogy Gazsi elesett, meghalt?...
               </p>
				<p>
                  - Bocsásd be a katonát!
               </p>
				<p>
                  Egy hóval borított, zúzmarás bajuszú honvéd lépett be.
               </p>
				<p>
                  - Levelet hoztam Bárdy főhadnagy úrtól!
               </p>
				<p>
                  - Hát él?
               </p>
				<p>
                  - Nincs annak, kérem, kutya baja se! Tegnapelőtt, amikor engem Bem
                     tábornok úr a Kozma hadnagy úrral s levelekkel a hadügyminiszter úrhoz
                     elküldött, nevezték ki főhadnagynak.
               </p>
				<p>
                  - Főhadnagy! - kiáltott Gyuri és örömében tapsolt.
               </p>
				<p>
                  Bárdyné elvette a levelet.
               </p>
				<p>
                  - Vesse le köpönyegét, üljön le, barátom és vacsoráljon velünk.
                     Hát ismeri a fiamat?
               </p>
				<p>
                  - Mint a tulajdon édesapámat, hiszen az én hadnagyom volt... Kezét
                     csókolom, nem érek rá maradni, csak egy pohár bort kérek...
               </p>
				<p>
                  Ezzel sarkon fordult és nagy illemtudással kiment a konyhába...
                     Bárdyné utána ment, s egy aranyat adott neki... Ezalatt pedig Gyurka a
                     karácsonyfa alól elkapta a kis selyemzacskót, melyben a Jézuska tíz
                     ezüsthuszast hozott neki, aztán kisietett a konyhába és mikor a mama bement a
                     szobába, erszényestől, titokban odaadta a derék honvédnek... Jó a Jézuska, majd
                     hoz másikat. Aztán annak a jó katonának, aki olyan kedves volt és elhozta a
                     Gazsi levelét, nagyobb szüksége van a pénzre, mint neki...
               </p>
				<p>
                  A Bárdy-családnak még se volt olyan szomorú, olyan fekete
                     karácsonya... Ennél a levélnél kedvesebb ajándékot a mamának már nem is
                     hozhatott volna a Jézuska.
               </p>
				<p>
                  A mama felbontotta és hangosan olvasta:
               </p>
				<p>
                  Kedves jó anyám! Szeretett testvéreim!
               </p>
				<p>
                  Örömmel tudatom, hogy az én imádott tábornokom, Bem, kinevezett
                     főhadnagynak. Alig vette át az erdélyi magyar hadsereg vezetését, amely egészen
                     Erdély határára volt már szorítva, abba mindjárt olyan lelkesedést öntött, hogy
                     pár nap alatt már két helyen megvertük az osztrákokat, Csucsánál és Zsibónál.
                     Most Kolozsvár felé futnak és mi kergetjük őket. Ha Isten segít, karácsonykor
                     már Kolozsváron pihenünk. Itt roppant hó és dermesztő hideg van, havas hegyeken
                     és zuzmarás erdőkön vonulunk át... Este a lobogó tűz mellé, a hóra heverünk és
                     úgy alszunk, mintha a legfinomabb ágyban feküdnénk... Különben olyan egészséges
                     vagyok, mint a makk... Bem maga mellett tartott a törzskarnál s itt semmi
                     veszedelem nem fenyegeti az embert... Az öreg úr úgy szereti az ágyúit, mintha
                     a tulajdon gyermekei volnának... Mindig csak azokkal törődik... Fut is ám az
                     ellenség, ha Bem ágyúit dörögni hallja... Nem írhatok többet, mert a futár
                     indul... Édes jó anyámnak kezét csókolom, kistestvéreimet ezerszer ölelem.
               </p>
				<p>
                     Gazsi. 
               </p>
				<p>
                  A mama és a gyerekek megcsókolták a Gazsi levelét és magukban
                     áldást mondtak rá.
               </p>
				<p>
                  Az ajtón kopogtattak. A honvéd, aki a levelet hozta,
                     belépett.
               </p>
				<p>
                  - Kezét csókolom, nagyságos asszony, egy kérésem volna.
               </p>
				<p>
                  - Mi az barátom? beszéljen.
               </p>
				<p>
                  - Egy aranyat tetszett nekem adni... meg az úrfi is adott tíz
                     ezüsthuszast.
               </p>
				<p>
                  Gyurka elpirult.
               </p>
				<p>
                  - Ugy-e, nem haragszik érte mamuskám?
               </p>
				<p>
                  - Dehogy haragszom, édes fiam. No, honvéd úr, csak nem akarja
                     visszaadni?
               </p>
				<p>
                  - Nem. Csak arra kérem a nagyságos asszonyt, hogy juttassa el
                     édesanyámhoz, aki itt lakik Budán, de messze a Városmajorban s akit nem érek rá
                     fölkeresni. Ő szegény mosónő, nagy nyomorúságban él, s én vagyok az egyetlen
                     fia.
               </p>
				<p>
                  S ezzel visszaadta a pénzt.
               </p>
				<p>
                  - Meglesz, jó ember, meglesz. Nyugodtan mehet vissza, édes
                     anyjáról én fogok gondoskodni.
               </p>
				<p>
                  - Kezét csókolom, az Isten fizesse meg a jóságát.
               </p>
				<p>
                  Ezzel köszönt és katonás léptekkel távozott.
               </p>
				<p>
                  Gyurka már másnap kikutatta az öreg mosónőt, átadta neki a pénzt,
                     s Bárdyné annyi ismerős családnál beajánlotta, ahol jól bántak vele és jól
                     fizették, hogy többet nem szenvedett nyomorúságot. Bárdyné is minden régi meleg
                     ruháját nekiadta.
               </p>
				<p>
                  És a karácsonyukat kedvesebbé tette az, hogy jót cselekedhettek
                     egy szegény asszonnyal.
               </p>
			</div>
			<div type="chapter">
				<head>
                  Ezer vasas német, három huszár.
               </head>
				<p>
                  1848 karácsony ünnepe után még rosszabbra fordult a kedve a
                     főváros lakosságának. A kormány Kossuthtal és a képviselőházzal Debrecenbe
                     menekült... Csak a beteg és sebesült honvédek maradhattak itt, különben, aki
                     mozogni tudott, az mind letakarodott az Alföldre, a Tisza mögé, hogy ott
                     elkészüljön a németnek fogadására... Január elsején az a hír terjedt el, hogy
                     az összes iskolákat bizonytalan időre bezárták. Erre Bárdyné elküldte Gyurkát a
                     piarista gimnáziumba, ahová a fiú járt: tudja meg, mi igaz a dologból?
               </p>
				<p>
                  A városháztéri piarista gimnázium kihalt és szomorú volt. Az öreg
                     portás megkérdezte, hogy mit keres itt?
               </p>
				<p>
                  - Meg akarom kérdezni, igaz-e, hogy végkép becsukták az
                     iskolát?
               </p>
				<p>
                  - Be azt, fiam, nagyon hosszú időre.
               </p>
				<p>
                  - Miért?
               </p>
				<p>
                  - Hát a hetedik és nyolcadik osztályú tanulók legnagyobb része
                     beállt honvédnek. Most mentek el a sereggel.
               </p>
				<p>
                  - De hát a többi osztály?
               </p>
				<p>
                  - Azoknak meg a tanáraik mentek el.
               </p>
				<p>
                  - Kalmár is? - kérdé fellángoló szemmel Gyurka.
               </p>
				<p>
                  Kalmár volt a történelemtanáruk, aki oly lelkesülten beszélt nekik
                     mindig a magyar nemzet hőseiről.
               </p>
				<p>
                  - Az volt a legelső, - felelt a portás.
               </p>
				<p>
                  Ezt hallani olyan jól esett Gyurkának. Tehát nemcsak szóval, hanem
                     tettel is bebizonyította, hogy hazafi.
               </p>
				<p>
                  - Bizony, fiam nem lesz itt tanítás, míg vége nem lesz a
                     háborúnak. Tizenkét tanár úr ment el katonának.
               </p>
				<p>
                  Gyurka nagyon meg volt hatva. Ezek papok voltak, reverendát
                     viseltek és az Isten szolgálatára esküdtek, mégse haboztak a haza védelmére
                     sietni. És szégyelni kezdte magát, hogy ő még csak kisérletet se tett arra,
                     hogy honvédnek bevegyék. Legalább dobosnak elvihetnék!
               </p>
				<p>
                  Gondolatokba merülve elkezdett sétálgatni az utcákon. A
                     plébániatemplomnál, ahol az Eskü-tér van, kijutott a Dunapartra. Uram fia! Mit
                     látott! A hajóhídon, amely ott Pestet és Budát összekötötte, egy ezred osztrák
                     vértes haladt éppen át. Gyurka keze ökölre szorult, megfenyegette a német
                     katonákat és dühösen toppantott a lábával. Ime, az első ellenséges katonák
                     Magyarország fővárosában. Gyurkának kicsordult a könnye, mert érezte, hogy nem
                     tehet ellenük semmit. Legszívesebben elsülyesztette volna a hajóhidat, hogy
                     hullottak volna mindnyájan a vízbe...
               </p>
				<p>
                  Tompa dübörgéssel keltek át a „vasas németek” (így hívta őket a
                     magyar nép) a hídon. Mikor a parton sorakoztak, trombitajel hangzott, s erre
                     egyszerre ezer kard repült ki a hüvelyéből. Aztán ötven-ötven főnyi csapatokra
                     oszolva, lassú, óvatos ügetéssel szétmentek mindenfelé a városba, hogy a
                     lakosság megtudja a nagy eseményt, az osztrák hadak bevonulását a magyar
                     fővárosba.
               </p>
				<p>
                  Gyurka a plébánia falához támaszkodva nézte a jelenetet. Egyszerre
                     csak egy tüskés szakállú, borotválatlan ember lépett hozzá:
               </p>
				<p>
                  - Mit csinálsz itt, fiú? - kérdé kemény hangon Gyurkát.
               </p>
				<p>
                  Gyurka nem olyan gyerek volt, akire könnyen rá lehetett
                     ijeszteni.
               </p>
				<p>
                  - Mi köze hozzá? - felelt vissza hetykén.
               </p>
				<p>
                  - Takarodjál azonnal haza, mert különben bekisérlek.
               </p>
				<p>
                  - Hova?
               </p>
				<p>
                  - A rendőrségre.
               </p>
				<p>
                  - Hát maga micsoda?
               </p>
				<p>
                  - Titkosrendőr vagyok.
               </p>
				<p>
                  Gyurka most már meghökkent. Belátta, hogy kár hencegnie, avval úgy
                     sem használ senkinek, magának meg árt. Azért csak ennyit felelt:
               </p>
				<p>
                  - Jó, jó, hiszen nem akarom én felfalni a vasas németeket.
               </p>
				<p>
                  - Ne szájaskodjál, tacskó, te kis betyár magyar, mert kifogyok a
                     türelemből!
               </p>
				<p>
                  - Majd befogná maga a száját, csak a honvédtiszt bátyám itt volna!
                     - kiáltott Gyurka, azzal futásra vette a dolgot és a mérges rendőrt, aki hiába
                     igyekezett utána, jó messzire elhagyta.
               </p>
				<p>
                  Gyurka nem is sejtette, hogy tulajdonképpen milyen nagy
                     veszedelemben forgott és mennyi ijedtséget okozhatott volna a mamájának. Amint
                     az osztrák újra betette a lábát Budapestre, azonnal elárasztotta a várost
                     titkosrendőrökkel (akkor spicliknek hívták őket), akik azonban nem a rossz
                     embereket, akik ártalmasak voltak, keresték, hanem a hazafiakat hajszolták. Aki
                     a magyar kormány mellett nyilatkozott, aki egy magyar forradalmi nótát dalolt,
                     aki nemzeti színű kokárdát mert föltűzni, azt azonnal elfogták és börtönbe
                     hurcolták. Gyurkának is ez lett volna a sorsa, akármilyen gyerekember is volt
                     őkelme, egypár napig ott tartották volna a rendőrségnél, s még talán meg is
                     verték volna. Dehát a gyerek úgy tudott futni, mint a nyúl, s a német spicli
                     nem tudta utolérni.
               </p>
				<p>
                  A Belváros utcáin keresztülvágva, a Nemzeti Szinház elé jutott. Az
                     utcák, bár még csak kora délután volt, olyan csendesek, néptelenek voltak, mint
                     éjjel. Senki se volt kíváncsi az ellenséges katonák bevonulására, pedig
                     ugyancsak nagy lármát csaptak. Minden jóérzésű ember bevonult a lakásába, még a
                     kapuját is bezárta és azon búsult, hogy mi lesz szegény hazánkból, amelynek
                     szívét ime az ellenség elfoglalta.
               </p>
				<p>
                  Amint Gyurka a Nemzeti Szinház előtt a Kerepesi-útra ér, nagy
                     bámulatára látja, hogy három magyar huszár áll ott a Griff-vendéglő (most
                     Pannonia
                  ) előtt, a fölnyergelt lova mellett. Egy percig sem habozik, hanem
                     odafut.
               </p>
				<p>
                  - Huszár bácsi! - szól, - maguk talán nem is tudják, hogy a vasas
                     németek, egész regiment, már átkeltek a hajóhídon.
               </p>
				<p>
                  - Biz azt mi nem tudtuk, kis öcsém, - felelt a nagybajuszú káplár
                     egészen nyugodtan, meg se mozdulva a helyéből.
               </p>
				<p>
                  - De mindjárt itt lesznek ám, huszár bácsi, mert én gyalog jöttem
                     a hídtól, aztán már itt vagyok.
               </p>
				<p>
                  - Fél ám az, öcsém, hát lassabban jár lovon, mint te gyalog.
               </p>
				<p>
                  - Édes huszár bácsi, fussanak el, mert mindjárt itt érik a
                     vasasok! - könyörgött Gyurka.
               </p>
				<p>
                  - Futni? - szólt megvetőleg a másik huszár, - jegyezd meg, fiam,
                     hogy ezt a szót: futni, a huszár nem ismeri. Majd csak előbb megisszuk a
                     borunkat.
               </p>
				<p>
                  A Múzeum meg az evangélikus templom felől lódobogás hallatszott.
                     De a huszárok azért nyugodtan megvárták, míg a Griff-fogadós mindegyiknek
                     kihozta a pohár borát, ezt felhajtották, a nyeregbe ugrottak (Gyuri nagyot
                     köszönt nekik), s elvágtattak a Kerepesi-úton kifelé.
               </p>
				<p>
                  Mikor a vértesek a szinház elé értek, már a huszárok jó messzire
                     jártak.
               </p>
				<p>
                  - Miféle lovaskatonák azok? - kiáltott egy tiszt Gyurkára
                     németül.
               </p>
				<p>
                  - Nem tudok németül, - felelt vissza Gyurka magyarul. Pedig az
                     ármányos kölyök egészen jól megértette a kérdést.
               </p>
				<p>
                  - Huszárok azok, százados úr, - mondá az egyik lovas.
               </p>
				<p>
                  - Hajrá, utánuk! - ordított a tiszt, s a csapat vágtatva megindult
                     a Kerepesi-úton.
               </p>
				<p>
                  Gyuri kárörvendve nézett utánuk: ezek a vassal kirakott nehéz
                     németek ugyan nem fogják utolérni a mi könnyű huszárjainkat.
               </p>
				<p>
                  Nem is érték. Egy félóra mulva visszatértek, iszonyú dühösen...
                     Gyuri pedig ujjongva tért haza: ime, három magyar fittyet hány ezer
                     németnek.
               </p>
			</div>
			<div type="chapter">
				<head>
                  Kalandos utazás.
               </head>
				<p>
                  Amint Bárdyné megtudta, hogy az iskolát bizonytalan időre
                     becsukták, elhatározta, hogy lőcsei rokonaihoz vonul, s a gyerekekkel e
                     félreeső északi városban marad, amíg az idők újra csöndesebbre nem
                     fordulnak.
               </p>
				<p>
                  Amint Vidor Palinak a nagybátyja megtudta ezt, igyekezett
                     lebeszélni Bárdynét. Hová megy ebben a szigorú télben, a rengeteg nagy hóban,
                     egy védtelen asszony, három kis gyerekkel? Az országban háború folyik, ki tudja
                     micsoda veszedelmekbe fognak kerülni? Az ember mégis csak legbiztosabban
                     érezheti magát Budapesten.
               </p>
				<p>
                  Történt azonban, hogy Windischgrätz hercegnek, az osztrák hadsereg
                     főparancsnokának Budapestre való bevonulása után idézést kapott a
                     térparancsnoksághoz, amely az Újépületben tartotta főhadiszállását.
               </p>
				<p>
                  Bárdyné eleinte megijedt az idézéstől, mert tudta, hogy az
                     ellenség minden ok nélkül is összefogdostatta a legbecsületesebb embereket,
                     csak azért, mert magyarok voltak. De aztán megnyugodott, mert hisz aki se
                     Istene, se embertársai ellen nem vétett semmit, azt a leggonoszabb ellenség sem
                     bánthatja.
               </p>
				<p>
                  Eleinte Gyurka előtt is titokban akarta tartani, de a fiú
                     megtalálta az idézést, s azonnal megkérte az anyját, hogy vigye el
                     magával.
               </p>
				<p>
                  - Nem lehet, Gyuri, nem vagy te odavaló.
               </p>
				<p>
                  - Kedves anyám, ne feledje, hogy most én vagyok a legidősebb fiú a
                     háznál, s nekem kötelességem magára vigyázni.
               </p>
				<p>
                  Az anyja elnevette magát.
               </p>
				<p>
                  - Jól van, Gyurka, nem bánom, ha eljössz. Majd meglátom, hogyan
                     tudsz vigyázni rám.
               </p>
				<p>
                  Másnap elmentek kihallgatásra a szigorú katonák elé.
               </p>
				<p>
                  Az Újépület tele volt idegen katonákkal. Folytonos dobszó közt
                     érkeztek meg és vonultak újra tovább. Gyurka szíve megdobbant, mikor a nagy
                     feketesárga kapuban egy marcona katona, akinek kezében szuronyos puska volt,
                     megállította őket. Anyja mellé simult és megszorította a kezét.
               </p>
				<p>
                  Bárdyné megmutatta az idézést és tovább haladt. Hideg folyosókon
                     keresztül, lépcsőkön fel vezetett az útjok. Egyszer egy udvaron mentek
                     keresztül.
               </p>
				<p>
                  Éppen akkor hajtottak be oda egy csapat fegyvertelen fogoly
                     honvédet. Gyurkának majd megszakadt a szíve. A honvédek rongyosak, sápadtak,
                     kiéhezettek voltak, soknak a karja, soknak a feje be volt kötözve.
                     Összeszorították a fogukat és lehajtották a fejüket tehetetlen dühükben és
                     szégyenletükben, mikor az osztrák katonák puskatussal ütve terelték őket
                     össze.
               </p>
				<p>
                  Úgy szeretett volna Gyurka odarohanni és kezet csókolni
                     nekik.
               </p>
				<p>
                  Végre beértek egy terembe, ahol egy fagyosarcú öreg katona fogadta
                     őket, s még csak azt se mondta: tessék helyet foglalni!
               </p>
				<p>
                  - Ön Bárdy Miklósné? - kérdé rideg hangon.
               </p>
				<p>
                  - Az vagyok.
               </p>
				<p>
                  - A rendőrség jelentése szerint ön egy veszedelmes asszony, aki
                     tevékeny részt vett a forradalom előkészítésében.
               </p>
				<p>
                  - Nem tettem se többet, se kevesebbet, mint amennyit magyar nő
                     létemre kötelességem volt megtenni, - felelte Bárdyné emelt fővel,
                     büszkén.
               </p>
				<p>
                  Gyurka titokban helyeslőleg megszorította a mamája kezét.
               </p>
				<p>
                  - Ön nagyon vakmerő a feleleteiben, gondolja meg, hogy bajba
                     keveredhetik.
               </p>
				<p>
                  - Lelkiismeretem tiszta és semmitől se félek.
               </p>
				<p>
                  - Az ön fia még a nyáron beállt honvédnek, s nagyon kitüntette
                     magát...
               </p>
				<p>
                  - Igen, ez az én bátyám, - felelt Gyurka, - s most a vitéz Bem
                     tábornok hadsegéde.
               </p>
				<p>
                  A mama a tenyerét tette Gyurka szájára, hogy ne kotyogjon
                     vigyázatlanul.
               </p>
				<p>
                  A katona élesen ránézett Gyurira.
               </p>
				<p>
                  - Úgy? - szólt, - s te, úgy látszik, büszke vagy a bátyádra?
               </p>
				<p>
                  Gyurka lefeszítette a szájáról a mama tenyerét.
               </p>
				<p>
                  - Az vagyok, katona úr, s ha két évvel idősebb volnék, akkor engem
                     se látna itt, hanem a magyar zászló alatt.
               </p>
				<p>
                  - Fogd be a szádat, kölyök! - kiáltott dühösen a katona - látom,
                     asszonyom, hogy jó nevelést adott gyerekeinek... csupa országháborító lesz
                     belőle...
               </p>
				<p>
                  De erre már a mama mind a két kezével befogta a Gyurka száját, aki
                     valósággal kapálódzott, hogy szabaddá tegye magát és megfelelhessen a németnek.
                     De nem sikerült.
               </p>
				<p>
                  - Ön, - folytatá a katona, - vagyona egy részét, mint önök
                     mondják, a „haza oltárára” tette?
               </p>
				<p>
                  - Igen!
               </p>
				<p>
                  - Én is, amim volt! - szólt Gyurka, akinek a szája akkorra
                     kiszabadult.
               </p>
				<p>
                  A tiszt csengetett. Egy káplár megjelent.
               </p>
				<p>
                  - Vezesd ezt a fiút az előszobába!
               </p>
				<p>
                  Így tették ki Gyurka szűrét. Ott gunnyasztott búsan, mindenféle
                     idegen katona közt, végre egy félóra mulva megjelent a mama, kezében egy piros
                     papirosra írt paranccsal, amely meghagyta nekik, hogy huszonnégy óra alatt
                     hagyják el Budapestet és vonuljanak vidékre.
               </p>
				<p>
                  Bárdynét az osztrákok megkérdezték, hová akar utazni s amikor
                     megmondta, hogy Lőcsére, adtak neki egy úgynevezett kényszerútlevelet, amelyben
                     meg volt hagyva az összes katonai parancsnokoknak, hogy akadálytalanul engedjék
                     Lőcsére, de csakis oda utazni, ha másfelé igyekeznék, fogják el és zsandárokkal
                     kisérjék oda, ahová rendelve van.
               </p>
				<p>
                  Vidor Pali nagybátyja kiment a vásártérre és ott szerencsésen
                     talált egy derék szepességi német embert, aki hosszú szekéren vásznat hozott le
                     Pestre. A vásznat már eladta s üres szekérrel hazafelé készült. Ezt a szekeret
                     bérelték ki az utazásra.
               </p>
				<p>
                  Megkezdődtek az előkészületek. A gyerekeket ellátták bundákkal,
                     lábzsákokkal, jófajta prémes sapkákkal, a kocsit kibélelték pokrócokkal s egész
                     éléskamrát rendeztek be. Vittek magukkal hideg kolbászt, sonkát, hideg sültet,
                     több üveg vörös bort és kenyeret.
               </p>
				<p>
                  A szekérnek gyékényteteje volt, amely egészen beborította, úgy,
                     hogy a széltől teljesen meg voltak óva. Vidor Pali nagybátyja a szekeret
                     beállíttatta a házuk udvarára s megvizsgálta minden porcikáját. Jó, erős
                     szerkezetűnek találta, amellyel akár a világ végére el lehetett volna menni.
                     Stramm gazdának (így hívták a szepességi vászonkereskedőt) négy jól táplált,
                     apró lova volt, nem lehetett attól tartani, hogy útközben ki fognak dőlni.
               </p>
				<p>
                  Az utolsó előtt való napon Gyurka és Vidor Pali még összesúgtak s
                     aztán egy-két órára eltüntek. Amikor visszatértek, mindegyik egy kitünő
                     pisztolyt rejtegetett a bundája alatt. Egyik iskolatársuktól szerezték, akinek
                     fegyverkereskedő volt az édesapja.
               </p>
				<p>
                  Bárdynénak nem szóltak semmit, de maguk közt elhatározták, hogy ha
                     veszedelembe kerülnek, drágán fogják eladni életüket.
               </p>
				<p>
                  Utolsó este Stramm gazda még két szántalpat erősített a szekér
                     oldalához, mert kint a vidéken nagy a hó és alighanem ki kell szedni a kocsi
                     kerekeit. Egyuttal bemutatta a fiát, egy hórihorgas, erős, tizenhatéves
                     sihedert, akit Gyurka azonnal bevont a védőseregbe s a pisztolyát neki adta.
                     Amire János, a fiú, megmutatta, hogy báránybőrbekecsének bélésébe rejtve neki
                     is van egy pisztolya.
               </p>
				<p>
                  Stramm gazda azt kívánta, hogy bemutassák neki az úti társaságot.
                     Bárdyné megmutatta a három gyereket. Gyurit, Margitot, Pistát és Vidor Palit.
                     Az öreg ravaszul pislogott.
               </p>
				<p>
                  - Ez az egész? - kérdé.
               </p>
				<p>
                  - Ez.
               </p>
				<p>
                  - Hát valami itt rekedt honvédtisztet vagy képviselőt nem kell
                     kiszöktetni a városból? Mert, tetszik tudni, az sokat változtat az
                     útitervünkön. Akkor éjjel kell elindulnunk és egész más úton kell elhagynunk
                     Pestet.
               </p>
				<p>
                  - Legyen nyugodt Stramm bácsi, útlevelünk is van a némettől.
               </p>
				<p>
                  És megmutatta a kényszer-útlevelet.
               </p>
				<p>
                  - Ennyi az egész? No iszen akkor nem is keveredtem olyan
                     veszedelmes históriába.
               </p>
				<p>
                  Másnap, szép, napfényes januáriusi napon, de csikorgó hidegben
                     útnak indultak Vác felé. Az első ülésen Stramm és a fia, a szekér közepén
                     Gyurka és Vidor Pali foglaltak helyet, a hátulsó ülésen a mama telepedett le
                     Margittal és Pistával.
               </p>
				<p>
                  Reggel indultak el és délre Vácra érkeztek. A város tele volt
                     osztrák katonával. A korcsmák mind el voltak foglalva. Valami magánháznál
                     bekopogtattak és a tulajdonost megkérték, hogy egy kicsit melegedhessenek. A
                     tulajdonos és a felesége nagyon szívesen fogadták őket, még ebéddel is
                     megkínálták. Ebéd közben elbeszélték, hogy két fiúk szolgál a
                     honvédhadseregnél. Bizony jól esett volna a meleg kályha mellett elbeszélgetni,
                     de Stramm gazda jelentette, hogy a lovak kipihenték magukat, indulhatnak. A
                     háztulajdonos kiment az udvarra és a hegyek felé nézett. Aztán így szólt
                     Bárdynéhoz:
               </p>
				<p>
                  - Látja a Naszály-hegy csúcsa felett azt a fekete foltot?
               </p>
				<p>
                  - Látom!
               </p>
				<p>
                  - Ez azt jelenti, hogy ma délután hóvihar lesz. Jó volna, ha
                     holnapig várnának.
               </p>
				<p>
                  - Nem lehet. Hisz elvergődünk mi Rétságig, amíg az a vihar
                     kitör.
               </p>
				<p>
                  - Adja Isten, de nem hiszem.
               </p>
				<p>
                  Stramm elől járt. Ekkor látták csak, hogy az öreg leszedte a
                     kocsikerekeket és felrakta a szántalpakat. A fiúk örültek neki. Tudták, hogy
                     így gyorsabban is fognak haladni, meg nem is rázza meg őket úgy, mint a szekér.
                     Elbúcsúztak, Stramm bácsi keresztet vetett magára, a lovak közé csapott és
                     elindultak.
               </p>
				<p>
                  A városban csak lépést haladhattak, mert minduntalan őrjáratba
                     ütköztek. Ha a tiszt kiváncsi volt, hogy mi járatban vannak, Stramm bácsi
                     előmutatta a Bárdyné kényszerútlevelét s erre tovább eresztették őket.
               </p>
				<p>
                  Amint kívül voltak a városon, Stramm bácsi jól megvagdosta a
                     lovait, s a szán, mint a nyíl, repült fel a hegyek közé.
               </p>
				<p>
                  A Naszály felett a fekete folt egyre terjedt.
               </p>
				<p>
                  Egyszer csak egy szélroham fütyült el mellettük, s egy csomó havat
                     vágott a kocsiülésen levők szeme közé. Akik bent ültek, a gyékényfedél alatt,
                     azok nem éreztek belőle semmit.
               </p>
				<p>
                  - Csak még egy óra hosszat legyen világos, - mormogott hátra
                     Stramm, - akkor mindenről felelek.
               </p>
				<p>
                  Hallatszott, hogy ugyancsak üti a lovait. A hó csikorgott a szán
                     alatt. Bárdyné Pistát és Margitot a lábához bujtatta, s a sok nagykendőből és
                     bundából csak az orruk hegye látszott ki. Ujabb szélroham sivított el
                     mellettük.
               </p>
				<p>
                  - Ördög adta, ördög adta! - kiabált Stramm, - hamarabb
                     besötétedik, mint gondoltam. Gyi te Ráró, gyi te fakó!
               </p>
				<p>
                  Újra hallatszott az ostor pattogása, s még keményebben csikorgott
                     a hó a szántalpak alatt. Pár percig repültek. Egyszerre csak azonban Stramm
                     elkezdi csitítani a lovait, majd egészen megállította.
               </p>
				<p>
                  - Mi baj, Stramm bácsi? - kérdezte Gyurka, aki Palival
                     előremászott.
               </p>
				<p>
                  - Két honvéd kiabált és integetett... Itt vannak...
               </p>
				<p>
                  Két puskás honvéd állt a szán mellett.
               </p>
				<p>
                  - Az Isten szerelmére, ha magyar emberek, ne hagyjanak megfagyni
                     itt a szabadban... A társam meg van sebesülve...
               </p>
				<p>
                  - Gyorsan be, nincs időnk ácsorogni! - kiáltott Stramm, s a két
                     honvéd bebújt. A kocsiülés mögött a szán fenekére kuporodtak, Stramm pedig
                     kergette odább a lovait.
               </p>
				<p>
                  - Eltévedtek? - kérdé Bárdyné.
               </p>
				<p>
                  - Kezét csókolom, el. Tegnap este egy kis csetepaté volt az
                     osztrákokkal, a pajtásomnak keresztüllőtték a karját. Nem akartam elhagyni, hát
                     itt bujdostunk az erdőben, gondoltam, hogy majd a magyar csapatokra
                     bukkanunk.
               </p>
				<p>
                  A sebesült nyöszörgött.
               </p>
				<p>
                  - Szenved? - kérdé Bárdyné.
               </p>
				<p>
                  - Kibírnám a fájdalmat, de nagyon gyenge vagyok, mert másfél nap
                     óta egy falatot sem ettünk.
               </p>
				<p>
                  - Szegény honvédek! - sóhajtá Gyurka, s azonnal hátramászott,
                     honnan pár másodperc mulva jókora darab hideg kolbásszal, kenyérrel és egy üveg
                     vörös borral tért vissza. Az éhes katonák mohón kaptak utána és öt perc alatt
                     az utolsó morzsáig megették.
               </p>
				<p>
                  - Isten áldja meg, ifiúr, - szólt a sebesült, - most már sokkal
                     jobban érzem magamat.
               </p>
				<p>
                  - Halt! - kiáltott e percben Stramm és a szán megállt.
               </p>
				<p>
                  Az öreg leszállt és a fülét a földre fektette.
               </p>
				<p>
                  - Lódobogást hallok! - jelentette.
               </p>
				<p>
                  - Németek lesznek, - szólt az ép honvéd, - az egész vidék tele van
                     osztrák lovasokkal.
               </p>
				<p>
                  A félhomály dacára, hála a hó fehérségének, még jó messze lehetett
                     látni. Épp a hegytetőn álltak. Stramm lemutatott a völgybe. Ott Rétság
                     látszott, a hegyoldal szép lejtősen odáig terjedt. Stramm a fejét vakarta.
               </p>
				<p>
                  - Ha most oda egyenesen leszánkázhatnánk, akkor meg volnánk
                     mentve. A kanyargós út még legalább háromnegyed óráig tart, s ha a honvédeket
                     megtalálják nálunk a németek, mindnyájunkat visszakisérnek Vácra. Eh,
                     szánkázzunk le! Gyere, honvéd, de a puskádat hagyd bent.
               </p>
				<p>
                  Gyurka és Pali a kocsi elejére másztak és lesték, hogy mit csinál
                     az öreg. Csak sejtették, de biztosan nem tudták, hogy mi a terve az öregnek a
                     németek kikerülésére. A lovakat gyorsan kifogták és átadták Stramm fiának,
                     Szepinek, aztán a nagy szánt a hegyoldalnak fordították, orral le a völgy felé.
                     Pali megszorította Gyurka kezét és suttogá:
               </p>
				<p>
                  - Gyuri, ez veszedelmes dolog, nézd, oda leszánkázunk a mélységbe.
                     Ha a faluig nem csillapodik a szán futása, összezuzzuk magunkat valamelyik
                     házon.
               </p>
				<p>
                  Gyurkának a hajaszála is fölmeredt az ijedségtől. A lódobogás most
                     már közelről hallatszott.
               </p>
				<p>
                  - Halt, wer da! Állj, ki vagy! - dörgött egy erős hang. A német
                     lovasok már alig voltak ötven lépésre.
               </p>
				<p>
                  Szepi lóra pattant és elvágtatott a négy lóval arra, a merről
                     jöttek.
               </p>
				<p>
                  - Fogd meg, honvéd, taszítsd, ahogy csak birod, kapaszkodj! -
                     hallatszott Stramm kiáltása.
               </p>
				<p>
                  A szán lassan mozgott a hegyoldal felé, aztán egyet zökkent az
                     útról le, s a következő percben nyílsebesen kezdett lefelé rohanni.
               </p>
				<p>
                  Három-négy lövés dördült el mögöttük. Az osztrákok pisztolyból
                     utánuk lőttek. Pali meg Gyurka letérdeltek és imádkoztak, Bárdyné átölelte a
                     két kisebbik gyereket, akik félelmükben sírtak. A sebesült honvéd előremászott
                     s puskáját lövésre készen a kezébe vette.
               </p>
				<p>
                  A szán gyorsasága folytán oly élesen csapódott a levegő az
                     arcukba, hogy alig tudtak lélekzetet venni. A hó keményre volt fagyva, nem
                     ütköztek bele semmiféle fagyökérbe, s gyönyörűen siklottak le a magas
                     hegyről.
               </p>
				<p>
                  Már a falu házai jelentek meg előttük. Egyszerre csak lárma, német
                     kiabálás, kardcsörgés üti meg fülöket. A honvéd a vállához emeli puskáját,
                     céloz és lő, a száguldó szán, mint egy fekete madár, lecsap a falu mellett
                     terülő rétre és Gyurka ámulva látja, hogy egy csomó német lovas rémülten
                     szerteszét szalad.
               </p>
				<p>
                  Mi történt?
               </p>
				<p>
                  Az történt, hogy Rétságon egy század vasasnémet cirkált. Mikor
                     ezek a hegytetőn a lövéseket hallották, arra felé lovagoltak és a falu végén
                     levő mezőre jutottak.
               </p>
				<p>
                  Egyszer csak látják a szánt feléjük csúszni. A lovak megijedtek, a
                     honvéd lövése még fokozta a zavart, a lovasok nem bírtak a megbokrosodott
                     paripákkal, melyek megvadulva elrohantak... A szán pedig szaladt a falu
                     széléig, ott nagyot zökkent és megállt.
               </p>
				<p>
                  Harsogó kacagás hallatszott a hátuk mögött. Stramm bácsi csakhamar
                     bedugta elől a fejét a kocsiba, s a nagy nevetéstől alig tudott szólni.
               </p>
				<p>
                  - Kezét... csó... csókolom, nagyságos asszony, nem történt semmi
                     bajuk? Nem? No, annak örvendek. Ugy-e, úrfiak, ez szép kis utazás volt... ezt
                     megemlegetik még nyolcvanéves korukban is... Hahaha! Tessék kisétálni, jó
                     helyen vagyunk.
               </p>
				<p>
                  S miközben egyenkint lesegítette az utasokat, kacagva beszélte
                     tovább:
               </p>
				<p>
                  - Jaj, de jól mulattam! Hogy ráijesztettünk a németekre! Ahány
                     német, annyifelé szaladt. Egy szánkó, tele gyerekkel, meg egy sebesült honvéd
                     megszalasztott egy egész század vasas németet... Azt hitték, az istennyila csap
                     le közéjük!
               </p>
				<p>
                  Megveregette az ép honvéd vállát.
               </p>
				<p>
                  - Derék fiú vagy, öcsém, aztán jó erő van benned... Olyat
                     taszítottál a szekerünkön, hogy öröm volt nézni...
               </p>
				<p>
                  - Hát maguk, hogy értek ide velünk, Stramm? - kérdezte
                     Bárdyné.
               </p>
				<p>
                  - Mi, kérem, hátul a saraglyába kapaszkodtunk... Nem valami
                     kellemes hely volt, de idáig, hála Istennek, kibirtuk... Most pedig én a
                     nagyságát elviszem egy ismerős jó házhoz... a sebesült is jön... te pedig,
                     honvéd pajtás, itt maradsz a szánkót őrizni, míg én a lovakkal
                     visszatérek...
               </p>
				<p>
                  Elindultak. Már ekkor egészen sötét volt, a falu ablakai
                     kivilágosodtak, s a vihar ereje percről-percre erősebb lett.
               </p>
				<p>
                  - Igaz, - szólt Bárdyné, - mi van Szepivel? Hová lett az a fiú a
                     lovakkal?
               </p>
				<p>
                  - Szepit nem féltem, - felelt Stramm, - százszor járt már erre,
                     úgy ismeri a vidéket, mint a saját tenyerét. Aztán meg bátor gyerek, helyén van
                     annak a szíve. Lódobogást hallok! Megálljunk!
               </p>
				<p>
                  Az út szélére, az árok mellé húzódtak. A sebesült honvéd lövésre
                     emelte fegyverét.
               </p>
				<p>
                  - Ez nem katonaság, - mondá Stramm bácsi, - megösmerem a
                     dobogásáról. Tizenkét esztendeig voltam huszár.
               </p>
				<p>
                  Mikor a lódobogás majdnem előttük hangzott, Stramm harsány hangon
                     elkiáltotta magát:
               </p>
				<p>
                  - Szepi!
               </p>
				<p>
                  - Itt vagyok, apám, - felelt egy hang a sötétből, s abban a
                     minutumban Szepi az orruk előtt leugrott a négy párolgó ló valamelyikéről.
               </p>
				<p>
                  - Megvan mind a négy ló?
               </p>
				<p>
                  - Meg, édesapám.
               </p>
				<p>
                  - Semmi bajuk nem történt?
               </p>
				<p>
                  - Semmi, édesapám. Valami kétszáz lépést visszafelé vágtattam, s a
                     kerecsendi meredek úton leereszkedtem a völgybe. Mikor aztán lent voltam,
                     vágtatva indultam ide.
               </p>
				<p>
                  - Jól van. Eredj ide a faluvégére, a Selymes-rétre, s hozd be a
                     szánt a nagy tiszteletű úrhoz.
               </p>
				<p>
                  - Megyek, édesapám.
               </p>
				<p>
                  S ezzel Szepi eltünt a sötétségben. A karaván továbbhaladt.
               </p>
				<p>
                  - Ez aztán a gyerek, - szólt Stramm büszkén.
               </p>
				<p>
                  - Bizony derék, bátor fiú, - felelt Bárdyné, - éppen azért
                     megdicsérhette volna egy kicsit.
               </p>
				<p>
                  Stramm vállat vont, hallgatott egy darabig, aztán szólt:
               </p>
				<p>
                  - Kérem, ne beszélgessünk, siessünk, hisz itt temet el a hó
                     bennünket rögtön.
               </p>
				<p>
                  Ezzel a sebesültet Palira, Bárdynét Gyurkára bízta, ő maga Pistát
                     a hátára vette, Margitkát az ölébe kapta, s úgy törtetett előre. Így vergődtek
                     be a református lelkész úr házába. A széles, födött folyosón lerakta őket, ő
                     pedig rögtön vissza fordult, ki az üvöltő viharba.
               </p>
				<p>
                  - Hová megy már megint? - szólt Bárdyné aggódva.
               </p>
				<p>
                  - Megyek a fiamnak segíteni...
               </p>
				<p>
                  S az öreg kilépett a havas éjszakába. Ugyanekkor megnyílt a
                     szobaajtó, s egy magastermetű, szürkülő szakállu, erőteljes férfiú lépett
                     ki.
               </p>
				<p>
                  - Tessék, kérem, a szobába fáradni, - szólt nyájasan
                     Bárdynéhoz.
               </p>
				<p>
                  - Én özvegy Bárdy Miklósné vagyok, s a gyermekeimmel utazom
                     Lőcsére. Ne vegye rossz néven, hogy idegen létünkre így betoppantunk.
               </p>
				<p>
                  - Én Szabó Gerzson református lelkész vagyok. Csak tessék beljebb
                     kerülni és érezzék magukat úgy, mintha otthon volnának.
               </p>
				<p>
                  - Stramm gazda vezetett bennünket ide...
               </p>
				<p>
                  - Igen, ösmerem őt régóta, derék, becsületes ember, ő szállít
                     nekem Pestről mindent... Csunya, förtelmes idő, tudom, jól megfáztak... Mi
                     bajod, fiam?
               </p>
				<p>
                  Ezt a kérdést a sebesült honvédhez intézte, aki szintén bejött a
                     szobába.
               </p>
				<p>
                  - A karom van átlőve. Nagyon kérném a nagytiszteletű urat, ha
                     megnézné a sebet.
               </p>
				<p>
                  - Vesd le a kabátodat.
               </p>
				<p>
                  A honvéd levetette. Szabó úr gondosan megvizsgálta, tiszta vízzel
                     kimosta, s megvigasztalta a katonát, hogy csontot nem ért, egy hét alatt be fog
                     gyógyulni. Nemsokára beállított az udvarba Stramm a szánnal, Szepivel és a
                     másik honvéddel. Bárdyné a sok ízletes elemózsiát és bort behordatta, ezalatt a
                     pap felesége jó forró kávét főzött, és miközben kint üvöltött, sivított és
                     jajgatott a hóvihar, odabent, a fűtött kályha mellett, pompásan érezték
                     magukat. Meg is indult a beszélgetés. Gyurka elmondta a papéknak az osztrákok
                     bevonulását Pestre és kalandos útjukat, Szabó úr pedig értesítette őket, hogy a
                     továbbutazás bizony nagyon kellemetlen lesz, mert a vidék, fel egész a
                     Kárpátokig tele van portyázó ellenséggel és meglehet, hogy még az éjjel
                     visszatérnek ide...
               </p>
				<p>
                  Szabóné nagytiszteletű asszony azon csodálkozott leginkább, hogy
                     merte magát Stramm arra rászánni, hogy a szánkót letaszítsa a meredeken.
               </p>
				<p>
                  - Tudja Isten, - felelt az öreg Stramm - nekem az a hitem, hogy a
                     jó embereket semmiféle veszedelemben el nem hagyja az Isten.
               </p>
				<p>
                  - Úgy van! - felelt rá áhitattal a nagytiszteletű úr.
               </p>
				<p>
                  Ezalatt Gyurka és Pali három poharat félig megtöltöttek borral és
                     Szepivel kocintottak.
               </p>
				<p>
                  - Hát téged a németek nem vettek észre? - kérdezte Gyurka.
               </p>
				<p>
                  - Dehogy nem! Hisz utánam vágtattak és kiabáltak, hogy álljak meg.
                     Én azonban azt gondoltam, hogy ők álljanak meg, őket nem kergeti senki. És
                     száguldottam tovább. Mikor aztán leereszkedtem a hegyoldalon, ők továbbmentek,
                     anélkül, hogy engem észrevették volna.
               </p>
				<p>
                  - Éljen Szepi, a bátor legény! - kiáltottak a fiúk és összeütötték
                     vele a poharukat, amit az öreg Stramm boldog megelégedettséggel nézett.
               </p>
				<p>
                  Szabó nagytiszteletű úr azután elmondta még, hogy
                     Felső-Magyarország mindenfelé tele van ellenséggel, nemcsak osztrák csapatok
                     nyomulnak mindenfelé előre, hanem cseh és morva diákok fegyveres serege is
                     betódult, hogy föllázítsa a tótokat a magyarok ellen. A jó tót nép ugyan nem
                     hallgat rájok, mert ezer éven át hűséges társa volt a magyarnak és ezentul is
                     az marad, de pénzért mégis kaptak egy pár száz embert, akikkel rabolni és
                     gyújtogatni járnak szerteszét. Bárdyné kijelentette, hogy ezek a veszedelmek őt
                     nem rettentik vissza és másnap utazni fog tovább.
               </p>
				<p>
                  A vihar egész éjjel dühöngött, de ők édesdeden aludtak az ódon
                     paplakban. Reggelre kelve elmult a vihar, derült, de csikorgó hideg idő
                     következett. Éppen a reggelinél ültek, a mikor egy csapat Bocskay-huszár
                     érkezett a ház elé. Pali és Gyurka azonnal kifutottak a szép hajdúsági csapatot
                     üdvözölni. Ezüstpitykés kék dolmány volt rajtuk, vörös hajtókával és
                     kivarrással. A kardon és pisztolyon kívül karikásuk is volt, egy hosszú ostor,
                     amellyel messziről meg szokták csípni az ellenséges lovaskatonát, s úgy
                     rántották le a lováról.
               </p>
				<p>
                  Mikor a huszárok megtudták, hogy a faluban nincs ellenség,
                     jelentést tettek a dandárnak, s csakhamar bevonult Beniczky és Querlonde egész
                     száguldó csapatja, amelynek az volt a föladata, hogy az egész felsővidéken
                     cirkáljon, s ahol lehet, rácsapjon az ellenségre. Az egész nem állt többől,
                     mint ezerkétszáz főből, köztük nyolcszáz gyalogos és négyszáz huszár, de a
                     gyalogság is mind szánokon haladt, s azért roppant gyorsasággal tudtak ide-oda
                     mozogni. Volt velük négy könnyű ágyú is.
               </p>
				<p>
                  A vitéz magyar katonák egy órát pihentek, ellátták magukat
                     szénával, szalonnával, kenyérrel, aztán nekiindultak északnak, a Szepesség
                     felé. Bárdyné megkérte Beniczkyt, s ez megengedte, hogy ők is velük mehessenek,
                     miután megtudta, hogy milyen vakmerően szöktek meg a németek elől.
               </p>
				<p>
                  Pali és Gyurka persze boldogok voltak. Jó melegen föl lévén
                     öltözködve, ki-kiszöktek a kocsiból és az ágyúkra ülve, vígan kocogtak a sereg
                     kellő közepén, míg Margit és Pista szorongva lesték, hogy a fiúk milyen jó
                     barátságot kötöttek ezekkel a félelmetes ércszörnyetegekkel, amelyek olyan
                     nagyot szoktak pukkanni.
               </p>
				<p>
                  Mikor a csapat megpihent, Pali és Gyurka a tüzérek közé keveredve
                     barátkoztak velük és hamar megtanulták, hogyan kell az ágyúkat kezelni.
               </p>
				<p>
                  Így haladt a kisded magyar csapat, erdei útakon bújkálva a
                     hótakarta vidéken észak felé.
               </p>
			</div>
			<div type="chapter">
				<head>
                  A nőhonvéd.
               </head>
				<p>
                  Felső-Macskás faluban a bíró és a birtokosok a községháza előtt
                     várták a magyar sereget és jelentették, hogy biztos tudomásuk szerint a
                     következő éjjel egy cseh-morva fölkelő csapat akarja a községet megtámadni és
                     kirabolni.
               </p>
				<p>
                  Beniczky és Querlonde azonnal elhatározták, hogy eléjük mennek és
                     ahol érik, szétverik őket.
               </p>
				<p>
                  A bíró közbeszólt:
               </p>
				<p>
                  - Engedjék meg a nagyságos katonaurak, hogy én mást mondjak.
               </p>
				<p>
                  - Beszéljen, barátom.
               </p>
				<p>
                  - Az ellenség csak a tolmácsi hegyszoroson át juthat ide. Ha ebbe
                     a szorosba beeresztik, és ott rajta mennek, még hírmondó sem menekül meg
                     közülök.
               </p>
				<p>
                  A tervet a vezérek elfogadták. A sereg csendben megindult a
                     tolmácsi szoros fele, amely különben nem volt messze. Bárdyné pedig az egyik
                     úri kastélyban hamarjában egy kis kórházat rendezett be, s jelentette a
                     vezérnek, hogy a sebesülteket egyenesen odaküldhetik.
               </p>
				<p>
                  Míg a mama az összegyűjtött asszonyokkal tépést csináltatott, a
                     két nagyobbik fiú, Pali és Gyurka, nyomtalanul eltünt mellőle.
               </p>
				<p>
                  Ezek nem hagyták ott az ágyúkat. Amit napközben tanultak,
                     szerették volna kipróbálni.
               </p>
				<p>
                  A mama nagy rémülettel vette észre, hogy a fiúk elszöktek a
                     katonákkal, de már nem segíthetett a dolgon.
               </p>
				<p>
                  Estefelé távoli ágyúdörgés hallatszott, ami azt mutatta, hogy az
                     ellenség beért a szorosba, s a mieink megtámadták. Bárdyné nagy rémületben
                     volt, s magában buzgón imádkozott a két vakmerő gyerekért.
               </p>
				<p>
                  Egyszerre csak egy hosszú parasztszekéren sebesülteket hoztak. A
                     kocsi bakjáról nagy vígan két füstös és kormos fiú ugrott le. Bárdyné alig
                     ismert Gyurkára és Palira.
               </p>
				<p>
                  - Mi az, mi történt veletek? - kérdé.
               </p>
				<p>
                  Gyurka büszkén kidüllesztette a mellét.
               </p>
				<p>
                  - A puskaporfüsttől vagyunk olyan kormosak. Résztvettünk a
                     csatában.
               </p>
				<p>
                  - Négyszer el is sütöttük az ágyút! - dicsekedett Pali.
               </p>
				<p>
                  Gyurka szomorúan hozzátette:
               </p>
				<p>
                  - Aztán jött az őrnagy és elkergetett. De már belekóstoltunk,
                     leszünk mi még katonák.
               </p>
				<p>
                  És szeme összevillant a Paliéval.
               </p>
				<p>
                  A mamának nem lehetett rájok több gondja, mert a sebesülteket
                     bevitték a házba. Három gyalogos volt és egy Bocskay-huszár. Bent várta őket
                     egy borbély, aki értett valamit a sebekhez, azért kinevezték ezredorvosnak.
                     Hja, az akkori időben nem igen kérdezték senkitől, hogy kijárta-e a felsőbb
                     iskolákat.
               </p>
				<p>
                  A sebesült huszár, aki egy alig fölcseperedett legényke volt,
                     nyöszörögve megszólalt:
               </p>
				<p>
                  - Vigyenek magamat egy szobába.
               </p>
				<p>
                  Átvitték különszobába. Ott azt kérte, hogy csak Bárdyné jöjjön be
                     hozzá. De a két fiú is besompolygott, ami ellen a huszárnak nem volt
                     kifogása.
               </p>
				<p>
                  - Nagyságos asszonyom, - szólt a fiatal huszár, - mielőtt a
                     sebemet bekötözné, egy titkot akarok elárulni, amit katonatársaim közül senkise
                     tud. Nem vagyok én legény, hanem leány.
               </p>
				<p>
                  Bárdyné összecsapta a kezét, a két fiú majd a falnak dőlt
                     bámulatában. Egy huszár, aki leány! Ki hallott ilyet?
               </p>
				<p>
                  A huszár gyenge hangon folytatta.
               </p>
				<p>
                  - A nevem Lebstück Mária. Nem állhattam ellent a vágynak, hogy
                     édes hazámat fegyverrel szolgáljam, először fölcsaptam a vadászokhoz, aztán
                     átjöttem a Bocskay-huszárokhoz, mindenütt csak úgy verekedtem, mint a férfiak,
                     és bajtársaim nem is sejtették, hogy leány vagyok... de most megsebesültem és
                     erőt vesz rajtam az asszonyi gyengeség... Kérem, kezét csókolom, bontsa föl a
                     ruhámat...
               </p>
				<p>
                  ...Gyurka és Pali lábújjhegyen mentek ki a szobából. Ime, a gyönge
                     nők is elmentek már katonának és ők még mindig késnek! Mérgükben és
                     szégyenletükben sírni szerettek volna...
               </p>
				<p>
                  Hátha még tudták volna, hogy nemcsak Lebstück Mária volt az
                     egyetlen nőhonvéd. Ez időben Magyarország különböző csataterein fegyverrel
                     kezükben védték a hazát Pfiffner Paula, Bányai Julia, Szentpály Janka és
                     Jagello Apollónia. És még többen is, akiknek nevét föl se jegyezte a
                     történelem. Ezenkívül hány ezren ápolták a kórházakban a sebesülteket, hány
                     ezren kisérték a hadsereget, mint markotányosnők, akik itallal, étellel látták
                     el a kifáradt harcosokat. A magyar nők épp úgy megtették kötelességüket a
                     szabadságharcban, mint a férfiak... Ők buzdították a férfiakat vitézségre,
                     kitartásra, az anyák elküldték gyermekeiket, az asszonyok a férjüket, s erősek
                     voltak a fájdalom elviselésében, miközben szeretteik a távolban ezer veszedelem
                     közt küzdöttek a hazáért.
               </p>
				<p>
                  Beállt az est, katonáink visszatértek Felső-Macskásra a tolmácsi
                     szorosból. Valami száz cseh-morva betörőt hajtottak maguk előtt. Ennyi volt a
                     fogoly, ezenkívül a katonáink egy csomónak laposra verték a koponyáját, a többi
                     meg elfutott.
               </p>
				<p>
                  Ez se fog többet Magyarországba jönni rabolni. A magyarok közül
                     három tüzér esett el. Beniczky és Querlonde azonnal azokba a szobákba jöttek,
                     ahol Bárdyné a sebesülteket ápolta.
               </p>
				<p>
                  - Vannak súlyos sebesültjeink is? - kérdé Beniczky.
               </p>
				<p>
                  - Csak egy szegény honvéd, aki keresztül van lőve, a többi reggel
                     mehet tovább.
               </p>
				<p>
                  - A haza nevében köszönöm, asszonyom, buzgó önfeláldozását.
               </p>
				<p>
                  - Nincs mit köszönni, ezredes úr, - felelt Bárdyné, - amit tettem,
                     azt minden magyar asszonynak kötelessége megtenni.
               </p>
				<p>
                  - Kérem, jöjjön velünk vacsorálni.
               </p>
				<p>
                  - Nem tehetem, ezredes úr, én a sebesültjeim közt maradok.
               </p>
				<p>
                  ...A tisztek elvonultak és vacsorához ültek. Egyszerre csak nyílik
                     az ajtó és belép rajta Gyurka, Pali és a Stramm Szepi. Katonásan megálltak a
                     tisztek előtt és Pali bátor hangon megszólalt:
               </p>
				<p>
                  - Ezredes úr, mi hárman azért jöttünk, hogy a három elesett tüzér
                     helyett beálljunk katonának. Talán ösmer bennünket, hisz egész nap a sereggel
                     utaztunk.
               </p>
				<p>
                  Beniczky nyájas mosollyal nézett a három fiúra.
               </p>
				<p>
                  - Nem lehet, gyerekek. Ha az ellenség megver, az más ám, mint
                     mikor a mama rátok paskol.
               </p>
				<p>
                  A fiúk elvörösödtek. Gyurka megszólalt:
               </p>
				<p>
                  - Ne tessék minket megszégyeníteni, ezredes úr, nem vagyunk mi
                     olyan anyámasszony katonái.
               </p>
				<p>
                  Pali is közbeszólt:
               </p>
				<p>
                  - Ha egy fiatal leány beválik huszárnak, mi is tán csak beválunk
                     tüzérnek.
               </p>
				<p>
                  - Hát hol láttál leányhuszárt, te Babszem Jancsi? - kérdé nevetve
                     Querlonde.
               </p>
				<p>
                  - Éppen most láttam az ezredes úr csapatjában.
               </p>
				<p>
                  - Az nem lehet!
               </p>
				<p>
                  - Nem? - kiáltott Gyurka, - hát kérdezze meg édesanyámat, aki
                     ápolja. A megsebesült huszárt Lebstück Máriának hívják és leány.
               </p>
				<p>
                  - Terringettét! Ki tud erről valamit? - kiáltott Beniczky.
               </p>
				<p>
                  - Ezt a hosszu legényt szívesen bevesszük, - szólt egy főhadnagy,
                     Szepire mutatva, - de ti csak nőjjetek még egy kicsit.
               </p>
				<p>
                  Gyurka haragosan odafordult:
               </p>
				<p>
                  - Dávidnak bezzeg nem mondták, hogy nőjjön, hanem összeeresztették
                     Góliáttal, le is győzte.
               </p>
				<p>
                  Beniczky jóízűt nevetett.
               </p>
				<p>
                  - Okosan feleltél, fiú, de rossz katona lesz belőled, mert
                     katonának nem szabad a tisztjével feleselni.
               </p>
				<p>
                  - Még nem vagyok katona, - felelt Gyurka, - majd ha az leszek,
                     tudni fogok hallgatni.
               </p>
				<p>
                  Ekkor Pali megszólalt:
               </p>
				<p>
                  - Én meg csak annyit teszek hozzá, ezredes úr, hogy a mai csatában
                     már résztvettünk, az ágyúkezelést jól értjük, s azt az embert szeretném én
                     látni, aki félni látott bennünket.
               </p>
				<p>
                  A tisztek halkan tanácskoztak. A fiúk csak azt hallották, amikor
                     Querlonde ezt mondta:
               </p>
				<p>
                  - De csak nem vihetünk mészárszékre ilyen apró gyerekeket.
               </p>
				<p>
                  Amire Gyuri rögtön készen volt a felelettel:
               </p>
				<p>
                  - Ha nem vesznek föl itt, mi úgyis elszökünk hazulról, s addig
                     kószálunk széles Magyarországon, amíg egy csapat nem akad, amely bevesz
                     katonának.
               </p>
				<p>
                  A fiatal tiszt ekkor tért vissza, s megerősítette, hogy a
                     megsebesült huszár csakugyan leány.
               </p>
				<p>
                  Beniczky átment hozzá s azonnal visszatért Bárdynéval.
               </p>
				<p>
                  Gyurka meghökkent.
               </p>
				<p>
                  - Anyám, édes jó anyám, ugy-e megengedi, hogy Magyarország
                     katonája legyek?
               </p>
				<p>
                  Ezzel odaborult édesanyja elé és átölelte a térdét.
               </p>
				<p>
                  Bárdyné lehajolt, fölemelte, megcsókolta, de nem sírt. Csak annyit
                     mondott:
               </p>
				<p>
                  - Legyen meg az Isten akarata.
               </p>
				<p>
                  ...De amikor senki sem látta, hej, hogy folytak a szegény anyának
                     könnyei... egész éjjel sírt... s keserü könnyekkel öntözte a kis honvédruhát,
                     amelyet fiának átalakított egy felnőtt honvédnek való gúnyából.
               </p>
				<p>
                  Így lett honvéd Gyurkából és Paliból.
               </p>
				<p>
                  Stramm bácsi is nagyot bámult, mikor Szepi eléje került a
                     vöröszsinóros atillában, de aztán vállat vont, s csak ennyit mondott:
               </p>
				<p>
                  - Hamarább is megtehetted volna.
               </p>
				<p>
                  A három fiút az elesett tüzérek helyébe tették.
               </p>
				<p>
                  Gyurka katonásan búcsúzott el a mamától s a testvéreitől: nem
                     sírt. Pedig, hogy vérzett, sajgott a szíve. De tudta, hogy a honvédcsákóhoz nem
                     való a pityergős arc.
               </p>
				<p>
                  Beniczky húsz Bocskay-huszárt adott Bárdynénak kiséretűl, akik
                     Stramm kocsiját Lőcséig kisérték, ahová szerencsésen el is érkezett.
               </p>
				<p>
                  A magyar sereg pedig dalolva, vidáman elvágtatott Branyiszkó felé,
                     a rázós ágyúkon ülő és jól megkapaszkodó két fiúval, akik azonban oly büszkék
                     voltak, hogy a kínai császárral se cseréltek volna.
               </p>
			</div>
			<div type="chapter">
				<head>
                  Gyurka érdemrendet kap.
               </head>
				<p>
                  Fagyos, csikorgó téli hideg, üvöltő szél, gyakori hófergeteg:
                     ilyen időben törtetett előre Görgey hadserege, amelyhez Beniczky és Querlonde
                     portyázó csapatjának tüzérségét is beosztották. Előttük a Kárpátok meredek
                     bércei, mögöttük az üldöző osztrák. A honvéd a hóna alá fogta a puskáját, a
                     kezét meg eldugta, hogy le ne fagyjon. A huszárok le-leszálltak a lóról,
                     egyrészt, hogy a derék állatok könnyebben tudjanak fölfelé kapaszkodni,
                     másrészt pedig, hogy a gyaloglásban fölmelegedjenek egy kicsit. Aki fáradtnak
                     vagy gyöngének érezte magát, azt kocsira tették és betakargatták, mert aki az
                     út szélén eldőlt, az megfagyott, vagy megették a farkasok. Szerencsére az
                     ellenség ugyanilyen bajokkal és akadályokkal küzdött, azért csak lassan
                     nyomulhatott a magyarok után. De azért mindig készen kellett lenni arra, hogy
                     mikor legkevésbbé várják, rájok csap. Sokszor pihenés közben, mikor nagy
                     tűzrakások mellett melegedtek, egyszer csak ellenséges ágyúgolyó csapott a
                     magyarok közé. Megharsant a riadó, s újra tovább kellett sietni. Megtörtént,
                     hogy az osztrák főzte meg ebédjét annál a tűznél, amelyet a mi honvédeink
                     raktak. Sokszor elkeseredve mondogatták a mi katonáink, hogy mit futunk,
                     álljunk szembe az ellenséggel, verjük meg, vagy essünk el egy szálig. A halál
                     is jobb, mint ez a sok szenvedés. De a fővezér nem engedte, hogy akkor még
                     gyönge, fiatal hadseregünk szétmorzsolódjék az egyenetlen harcban. Csak szokják
                     meg a fáradságot, a nélkülözést, a szenvedéseket, így edződnek majd igazi
                     katonákká... S ha azzá lettek, akkor aztán következik a leszámolás. S a katonák
                     fogcsikorgatva meghajoltak a parancs előtt. Azokat irigyelték, akik mint
                     utócsapat a visszavonulást fedezték. Azok legalább szembeszállhattak az üldöző
                     ellenséggel, s kedvükre kiverekedhették magukat... és ebben melegszik ki csak
                     istenigazában az igazi magyar gyerek. Az volt nekik fűtésük a csikorgó
                     hidegben.
               </p>
				<p>
                  ...A három vitéz fiúval, Gyurival, Palival és Stramm Szepivel úgy
                     bántak a honvédek, mintha csak a testvéreik lettek volna. Amint valahol tüzet
                     raktak, a három gyerek volt az első, akit melegedni engedtek. Akinek egy falat
                     kenyere vagy szalonnája volt, az megosztotta a gyerekekkel. Mikor a meredek,
                     hóval borított hegyekre fölkapaszkodtak, tőlük sohse kivánták, hogy segítsenek
                     vontatni az ágyút... Sőt fölültették őket az ágyúkra, s rongygyal betakarták a
                     lábukat, hogy le ne fagyjon.
               </p>
				<p>
                  És meg is érdemelték ezt a kényeztetést, mert mikor csatára került
                     a sor, a három fiú oly ügyesen szolgálta az ágyúját, mint akármelyik vén tüzér.
                     S még csak nem is hunyorítottak, mikor fejük fölött fütyültek el az ellenséges
                     puskagolyók.
               </p>
				<p>
                  Mikor az ágyúüteg Guyon hadosztályához csatlakozott, az angol
                     eredetű vitéz katona (aki, bár alig tudott tíz szót magyarul, ügyünket híven
                     szolgálta egész végig), nagy szemeket meresztett a gyerekekre. Mikor a tisztek
                     megmondták neki, hogy milyen körülmények közt álltak be a fiúk és mily pompásan
                     viselik magukat, megveregette a vállukat és szólt:
               </p>
				<p>
                  - Jól megfan, matyar. Derék tyerek mint a három.
               </p>
				<p>
                  S a fiúkat ezzel a dicsérettel boldogabbá tette, mintha a napot
                     lehozta volna nekik az égről. Kidüllesztett mellel, örömtől sugárzó arccal,
                     katonásan szalutáltak Guyonnak.
               </p>
				<p>
                  Büszkék is lehettek erre a dicséretre, mert Guyon a magyar
                     hadsereg egyik legvitézebb tisztje volt. Mannswörtnél a zászlót a kezébe vette,
                     a honvédek élére állt, s golyózáporban úgy ostromolta meg a falut.
                     Nagy-Szombatnál tízszer erősebb ellenséges csapaton keresztülvágta magát. Ha
                     Guyont látta maga előtt a honvéd, ment, mint a förgeteg. Guyon maga is ott járt
                     mindig, ahol a halált osztogatták, azt evett, amit a közkatona, ott hevert
                     köztük a tűz mellett, a fagyos földön, s minden honvédjét a fiának tekintette.
                     Minden rosszat megosztott velük.
               </p>
				<p>
                  ...Görgey főhadvezér táborkarával Lőcsére érkezett. Ott
                     jelentették neki, hogy Iglónál Guyont és seregét éjjel, álmában meglepte az
                     ellenség, s a magyarok csak heves harc után tudták kiverni a városból a
                     németet. A láztól gyötört, sápadtképű, szúrósszemű hadvezér dühösen kisietett a
                     város végére, ahová éppen akkor érkezett Guyon előcsapata. Dühös volt, hogy
                     Guyon miért engedte magát meglepni. A híd mellé állt tisztjeivel lóháton és
                     nézte, amint a fáradt honvédek katonás tisztelgéssel elvonulnak előtte. Amikor
                     Guyon jött, intett neki, hogy álljon melléje. Guyon szótlanul odalovagolt.
               </p>
				<p>
                  A gyalogság után jött a tüzérség. A legelső ágyú a fiúké volt.
                     Ezek, amint Görgeyt messziről meglátták, leugrottak az ágyúról, s feszes
                     tartásban mellette lépkedtek.
               </p>
				<p>
                  - Állj! - kiáltott Görgey, amint a fiúkat meglátta.
               </p>
				<p>
                  Az ágyúk sora megállt.
               </p>
				<p>
                  - Miféle iskolásgyerekek ezek? - kérdé Gyurkára és Palira
                     mutatva.
               </p>
				<p>
                  - Ezek az én tüzéreim, - felelt Guyon.
               </p>
				<p>
                  - Ugyan, kérem, hogy lehet ilyen gyerekeket az anyjuktól
                     elszakítani. Nekünk férfiakra van szükségünk.
               </p>
				<p>
                  - De tábornok úr...
               </p>
				<p>
                  - Semmi de. Azonnal haza fogja őket bocsátani.
               </p>
				<p>
                  Ekkor Gyurka vakmerően előlépett, szétnyitotta mellén a köpönyeget
                     és - megmutatta a piros szalagon lógó ezüst vitézségi érmet, amely a mellén
                     csillogott.
               </p>
				<p>
                  Görgey hideg arcán meglepetés látszott.
               </p>
				<p>
                  - Hogy jutottál hozzá? - kérdé Görgey szigorúan.
               </p>
				<p>
                  - Guyon ezredes úr az iglói csata után levette saját melléről és
                     az én mellemre tűzte.
               </p>
				<p>
                  Guyon megszólalt:
               </p>
				<p>
                  - Tábornok úr, amikor Iglónál éjjel az osztrák ránk rontott, az
                     első pillanatban az összes tüzéreim ott hagyták az ágyúikat. Csak ez a három
                     gyerek maradt ott. Ennek a fiúnak indítványára az ágyújokat megragadták,
                     betaszították egy sötét kapu alá, s mikor az osztrák a piacon legsűrűbben
                     csoportosult, kétszer kartáccsal közéjük lőttek. E pillanatban vágtam én
                     közéjük huszáraimmal, de megvallom, ha ez a két lövés az ellenséget meg nem
                     ingatta volna, sokkal nehezebben boldogultunk volna velük.
               </p>
				<p>
                  Görgey arcán a szigorú vonások szemlátomást elsimultak ez
                     elbeszélés alatt.
               </p>
				<p>
                  - Jól van, fiam, katona vagy. Ha olyan fiatal nem volnál, tisztté
                     neveznélek ki, - szólt.
               </p>
				<p>
                  - Hagyjon meg, kérem, tábornok úr, az ágyúm mellett, - könyörgött
                     Gyurka.
               </p>
				<p>
                  - Jól van, ennek az ágyúnak te leszel a parancsnoka. Hogy
                     hívnak?
               </p>
				<p>
                  - Bárdy György.
               </p>
				<p>
                  - Isten éltessen! Kivánsz még valamit?
               </p>
				<p>
                  - Kettőt!
               </p>
				<p>
                  - No, kivele.
               </p>
				<p>
                  - Két társamnak, Vidor Pálnak és Stramm Szepinek is érdemrendet,
                     mert épp úgy megérdemlik, mint én. A másik pedig... hadd látogassam meg az
                     édesanyámat, aki itt lakik a városban.
               </p>
				<p>
                  - Az első meglesz. A másodikat kérd Guyontól. Ezredes úr, ajánlom
                     gondjaiba ezeket a derék ifjúkat.
               </p>
				<p>
                  Köszönt és ellovagolt. Minden haragját elfelejtette. Guyon persze
                     megadta a kért szabadságot, s Gyurka öt perc mulva az édesanyja ölelő karjai
                     közt volt.
               </p>
			</div>
			<div type="chapter">
				<head>
                  A branyiszkói diadal.
               </head>
				<p>
                  Ugyan mit csináltak a fáradt magyar vitézek, mikor egy napra
                     megálltak pihenni Lőcse város vendégszerető falai között?
               </p>
				<p>
                  Azt hiszitek, ugy-e, fiaim, hogy az egyik fülökre lefeküdtek, a
                     másikkal pedig betakaróztak, s úgy aludtak, mint a bunda?
               </p>
				<p>
                  Oh nem, nagyon csalódtok, édes fiaim. Nagy bált rendeztek és
                     kivilágos kivirradtig táncoltak.
               </p>
				<p>
                  Odakint, a hó alatt megdermedve, téli álmát aludta az egész
                     természet. A hegyeken, a völgyekben, az útszorosokban az ellenség leselkedett.
                     A magyar sereg jóformán egészen körül volt kerítve, de azért Lőcsén vígan
                     voltak. A németajkú, de hazafias s mindig hű magyar polgárság minden háznál
                     lakomát rendezett az éhes honvédek tiszteletére.
               </p>
				<p>
                  A városháza összes ablakai fényben ragyogtak és messze
                     bevilágították a piacot. Ott tartották a tisztikar bálját, amelyen a
                     polgármester, tanácsosok s előkelő polgárok családostól megjelentek.
               </p>
				<p>
                  Görgey tábornok kívánságára elment Bárdyné is, hogy bemutassa
                     Gyurkát, a hős kis honvédet és barátját, Palit, a tiszteknek. Persze, hogy
                     kézről-kézre adták, ölelgették, csókolgatták a gyerekeket. Bárdyné büszkén
                     nézte a fia diadalát.
               </p>
				<p>
                  Tíz órakor azonban Gyurka és Pali odaléptek a tábornok elé és
                     jelentették, hogy nekik el kell vonulniok a Guyon-hadosztálylyal.
               </p>
				<p>
                  - Elengedem, fiúk, itt maradhattok.
               </p>
				<p>
                  - Nem fogadhatjuk el tábornok úr, mert nincs, aki kezelje a
                     legjobb ágyúnkat.
               </p>
				<p>
                  - De ha én mondom! Állítok más tüzéreket az ágyú mellé.
               </p>
				<p>
                  - Tábornok úr, - szólt Gyurka, - ezt a kitüntetést a mellemen még
                     csak ezután akarom kiérdemelni.
               </p>
				<p>
                  - Tábornok úr, - esdekelt Pali, - a bajtársaink azt hiszik, hogy
                     csupa félelemből mi könyörögtük ki magunkat. Engedjen el, kérem.
               </p>
				<p>
                  - Jól van, fiúk, menjetek. De íme, itt van mindegyiknek húsz darab
                     körmöci arany. Ezt tegyétek a zsebetekbe. Még szükségetek lehet rá.
               </p>
				<p>
                  A fiúk köszönettel elfogadták s a báli közönség éljenzése közt
                     Bárdynéval hazamentek.
               </p>
				<p>
                  Bárdyné még jó meleg teát itatott velük, mindegyiknek adott egy
                     pár jó meleg téli csizmát; jó keztyüket, újdonatúj harisnyákat, ingeket pakkolt
                     a hátukon viselt bornyújukba, jó meleg kendőt csavart a köpönyeg alatt a
                     derekuk körül, a tarisznyájukba friss cipót és hideg libát rakott, s forró
                     csókok és könnyhullatások közt elbúcsúzott tőlük.
               </p>
				<p>
                  - Ne féljen, édes mama, - szólt vigasztalólag Gyurka, - minket
                     tüzéreket fenyeget legkevesebb veszedelem. Először meg nem fagyhatunk, mert az
                     ágyú olyan meleg, mint egy kályha. Másodszor, mi olyan messziről lövöldözünk,
                     hogy mihozzánk az ellenség golyója sohse jut el...
               </p>
				<p>
                  Tizenegy órakor a két kis vitéz már ott ült az ágyúján s várta a
                     jelt az indulásra. Guyon egész hadosztálya csendben sorakozott. A fehér havon
                     sötéten húzódott végig a sereg. Egyszerre csak megismerték Guyon tábornokot,
                     aki a városház kapuján jött ki tisztjeivel. A halk beszélgetés megszűnt a
                     sorokban, mindenki mozdulatlanul várt. Guyon és tisztjei lóra vetették magukat,
                     Guyon kivonta kardját, kiáltott:
               </p>
				<p>
                  - Nem dobol, nem trombitál, fiúk! Előre! Csendesen!
               </p>
				<p>
                  S amíg a városházából kihallatszott a zene s vígan keringőztek a
                     párok, a hadosztály lassan megindult a hideg éjszakában. Elől ment két század
                     huszár, azután a 13-ik és 33-ik honvédzászlóalj, majd huszonnégy ágyú s újra
                     honvédek, köztük két zászlóalj honvédkatona, akik még nem szagoltak puskaport,
                     s egy zászlóalj nógrádi önkéntes.
               </p>
				<p>
                  A fegyverzörej, az ágyúdübörgés, a lópatkók csattogása egyre
                     halkabban hallatszott s a sereg csakhamar eltűnt az éjszakában.
               </p>
				<p>
                  Guyont és főbb tisztjeit kivéve, az egész seregben senki se tudta,
                     hogy a kis csapat milyen vakmerő vállalatra indul. Arról volt szó, hogy az
                     ellenségtől körülvett magyar seregnek a Branyiszkón keresztül utat törjenek,
                     hogy így a magyarok a Szepességről Eperjesre vonulhassanak, s az ellenség
                     körmei közül kiszabaduljanak.
               </p>
				<p>
                  És mi volt ez a Branyiszkó, amelyen keresztül a szabadulás útja
                     vezetett?
               </p>
				<p>
                  Képzeljetek egy magas hegyet, amely oly meredek, hogy az út nem
                     mehet föl egyenesen a tetejére, hanem csigavonalakban kanyarogva, s ugyanúgy a
                     túlsó oldalon le.
               </p>
				<p>
                  február 5-ike, ragyogó szép téli reggel volt, mikor Guyon
                     hadosztálya Korotnokra, a Branyiszkó alá érkezett.
               </p>
				<p>
                  Előttük állott fehéren a branyiszkói hegy, mely, amint a nap
                     sugarai a megfagyott hóra tűztek, csak úgy szikrázott. Szinte vakította a
                     honvédek szemét, amint ránéztek.
               </p>
				<p>
                  Ezt a meredek, csúszós, síkos, jeges hegyet kellett, fegyverrel a
                     kézben, megostromolni, az ellenséget onnan kiverni és elkergetni. Vakmerő
                     gondolat, hősök kellenek a végrehajtásához.
               </p>
				<p>
                  Guyon serege ilyen hősökből állott.
               </p>
				<p>
                  A hegy, egész a csúcsig föl, tele volt osztrák katonákkal. Az
                     egymás fölött lévő útkanyarulatokon villogtak az ellenséges vitézek
                     puskacsövei. Ágyúk torka ásítozott le a magyarokra.
               </p>
				<p>
                  Mikor lent a völgyben kibontották a nemzeti zászlókat, s
                     éljenriadal vonult végig a magyar seregen, odafönt nagy mozgás támadt. Az
                     osztrák tisztek szaladgáltak, árkokba, sziklák és kemény hóból hányt sáncok
                     mögé gondosan elhelyezték embereiket. Azután meglóbálták a levegőben sipkáikat
                     és szokásuk szerint háromszor elkiáltották: „Hurrá!”
               </p>
				<p>
                  Ami azt jelentette:
               </p>
				<p>
                  - Gyere magyar, készen állunk a fogadásodra.
               </p>
				<p>
                  A magyar nem is sokáig váratott magára. Korotnoknál, a hegyen
                     fölvonultak az ágyúk, s alulról elkezdtek a németre lövöldözni. Jól látták
                     Gyurkáék, amint a magyar golyók be-becsaptak fönt a hegyoldalba, de nem sok
                     kárt tettek a németben.
               </p>
				<p>
                  Guyon villámsebesen ide-oda lovagolt és rendezte a csapatokat.
                     Megállt az ágyúk mögött s a hatást nézte.
               </p>
				<p>
                  - Ez semmi, - mondá, - rohamra kell menni.
               </p>
				<p>
                  - Ez annyi volna, tábornok úr, mint fejjel nekimenni a falnak, -
                     szólt egy őrnagy.
               </p>
				<p>
                  - Hát nekimegyünk fejjel a falnak! - kiáltott Guyon mérgesen, - de
                     Branyiszkónak a miénknek kell lennie, ha mind itt veszünk is!
               </p>
				<p>
                  Azzal tovább vágtatott, a két újonczászlóaljat rohamra
                     sorakoztatta, s nekizúdította a hegynek.
               </p>
				<p>
                  Mint a macskák, négykézláb másztak föl az apró felvidéki gyerekek
                     a hegyre... az első útkanyarulatnál kizavarták a németeket... de a második
                     sáncból egyszerre közéjük lőtt vagy ezer ember, s erre honvédeink
                     hanyatt-homlok futottak, csúsztak, hemperegtek le a hegyről. A hó egyszerre
                     piros vérfoltokkal lett tele.
               </p>
				<p>
                  Guyon az ágyúkhoz vágtatott, s ordítva szólt a tüzérekhez:
               </p>
				<p>
                  - Kartácsra tölts! Lőjjetek közéjük, ha idáig futnak. Ha gyáva a
                     magyar, ne éljen tovább! Mi magunk öljük le!
               </p>
				<p>
                  Gyurka és Pali rémülten néztek egymásra. Hogy ők magyarokra
                     lőjjenek? Soha!
               </p>
				<p>
                  Ekkor előlépett egy fiatal katolikus pap, Erdősy Rafael,
                     honvédlelkész. Reverenda volt rajta, kezében feszületet tartott, fejét
                     honvédsipka borította.
               </p>
				<p>
                  - Tábornok úr, - szólt Guyonhoz, - ne lövessen a saját katonáink
                     közé. Nem gyávák ezek, de új katonák, akik még sohase voltak csatában. Szedesse
                     rendbe őket és én feszülettel a kezemben fölviszem őket a Branyiszkó
                     tetejére.
               </p>
				<p>
                  - Jöjjön, tisztelendő úr! - intett Guyon az ifjú papnak és a 33-ik
                     zászlóaljjal lesiettek az előttük fekvő völgybe, újra sorakoztatni a szétzilált
                     csapatokat.
               </p>
				<p>
                  A tüzérség vezetője pedig végiglovagolt az ágyúk előtt.
               </p>
				<p>
                  - Ti pedig lőjjetek, fiúk, oly gyorsan és jól, ahogy még sohase
                     lőttetek! - kiáltott, aztán maga is leugrott lováról, a legelső ágyú mellé állt
                     és úgy dolgozott, mint egy közlegény.
               </p>
				<p>
                  A tüzéreknek se kellett több. A huszonnégy ágyú elkezdett dörögni,
                     s a magyar golyók csapkodták keményen az osztrákok hadállását. Az ágyúk
                     csakhamar füstfelhőbe voltak borítva, a tüzérek alig láttak tovább az orruk
                     hegyénél. A siketítő bömbölésből élesen hallatszott ki a tisztek rikácsolása:
                     „Tölts! Tüzelj!” Egy órahosszat tartott az ágyúzás, s Pali meg Gyurka oly
                     kormosak voltak, mint a kéményseprők. Az ágyújok egészen átmelegedett, s ők úgy
                     dolgoztak, hogy szinte csurgott róluk a verejték. Le is dobáltak magukról
                     kabátot, kendőt, minden felsőruhát, az egyik tüzér ingújjra vetkőzött.
               </p>
				<p>
                  Ezalatt Guyon lent rendbeszedte a honvédeket, közelebb vitte az
                     ellenséghez, s puskából tüzeltetett rájok.
               </p>
				<p>
                  Fölfelé csöndesedett egy kicsit a tüzelés. Guyon hallgatózott,
                     hogy azok a honvédek, akiket az ellenség megkerülésére küldött, nem
                     lövöldöznek-e még a hegy túlsó felén. De arrafelé semmi nesz se hallatszott...
                     Az ellenség mindeddig egy tapodtat se mozdult.
               </p>
				<p>
                  Guyon tisztet küldött az ágyúkhoz, azzal az izenettel, hogy
                     folytassák a tüzelést. A gyerekek éppen hogy letörölték egy kicsit az
                     izzadtságot magukról. Arra már nem jutott idő, hogy valamit falatozzanak. Újra
                     nekivetkeztek, s megint lövöldözni kezdték az ellenséget.
               </p>
				<p>
                  Ezalatt Guyon rohamra sorakoztatta a honvédzászlóaljakat. A
                     honvédek csoportosultak. A puska hegyére tűzött szuronyok villogtak a nap
                     sugaraiban. A tisztek kivonták a kardjukat és Guyonra néztek.
               </p>
				<p>
                  Egyszerre csak Guyon kivonta a kardját, s olyan hangon, mint mikor
                     az oroszlán ordít, a hegytető felé mutatva szablyájával, elkiáltotta:
               </p>
				<p>
                  - Rajta, magyar!
               </p>
				<p>
                  - Rajta, rajta, rajta! - ordította egyszerre kétezer ember.
               </p>
				<p>
                  Erdősy Rafael, a hős pap, megcsókolta a feszületet, magasra emelte
                     és messze hallatszó hangon kiáltotta:
               </p>
				<p>
                  - Utánam, vitézek, az Isten nevében!
               </p>
				<p>
                  És megindult a honvédek előtt.
               </p>
				<p>
                  És mint a gátját elszakított áradat, megindult a honvédsereg, neki
                     a síkos, meredek hegynek.
               </p>
				<p>
                  Az ellenség itt nem volt annyi, mint a magyar, de fedett állásban
                     küzdött ellenünk. A mieink alig láttak belőle valamit, elbújva lövöldöztek
                     katonáink közé. De nem sok idejük volt lőni, a honvéd ott termett a német
                     nyakán. Az első útkanyarulatból csakhamar kiverték a németet. Akkor feljebb
                     vonult a másodikba és azt védelmezte makacsul, de a honvédeket többé nem
                     lehetett megállítani. Hason csúszva, egymásba, vagy fagyökerekbe kapaszkodva
                     nyomultak egyre följebb és följebb... Már a második útkanyarulatba ugráltak,
                     döfésre tartott szuronnyal.
               </p>
				<p>
                  - Tüzet szüntess! - kiáltottak a tüzértisztek.
               </p>
				<p>
                  A mi ágyúink azért hagyták abba a lövöldözést, mert már a
                     hegyoldal tele volt magyar katonákkal, s ezekben tettek volna kárt.
               </p>
				<p>
                  Pali és Gyurka tehát most ráértek nézni, hogyan folyik a csata.
                     Csak puskaropogás, a dobok dübörgése és ádáz ordítozás hallatszott. Valami
                     negyven dobos verte a rohamindulót. Guyon maga is leszállt a lováról s a
                     tartalékcsapat élén megindult a hegyen fölfelé. Tüzéreink elkezdtek éljenezni
                     és sapkáikat dobálták a levegőbe. Ami német még maradt ott fent, azt Guyon
                     elsöpri. De már rája nem is volt szükség. Egyszerre csak éles trombitaszó
                     hallatszott a hegytetőről.
               </p>
				<p>
                  - Éljen a haza! - kiáltott egy vén tüzér, aki azelőtt az
                     osztrákoknál szolgált, - ösmerem ezt a trombitajelet, a németek visszavonulót
                     fújnak. Győztünk.
               </p>
				<p>
                  Az ellenséges katonák sietve futottak fel a hegytetőre, s eltüntek
                     szem elől. Csakhamar a hegyormon megjelent a 33-ik honvédzászlóalj, s
                     megzendült a katonák kardala:
               </p>
				<p>
                  Mely ápol s eltakar.
               </p>
				<p>
                  - Győztünk, győztünk! - kiabáltak katonáink és ujjongva borultak
                     egymás nyakába. A nyugvó nap veres fénye bíborszínbe borította Branyiszkó
                     diadalmas csúcsát.
               </p>
				<p>
                  ...Jött a parancsolat. A lovakat befogták az ágyúkba, s a tüzérség
                     a kanyargós utakon, ahol még az imént folyt a harc, megindult a csúcs felé.
                     Fent a tetőn egy órát pihentek s itt a fiúk elővéve, amit a mama Lőcsén nekik
                     elpakkolt, vígan és boldogan lakomáztak. Az éjszakát Sirokon töltötték és
                     február 6-án Guyon serege bevonult Eperjesre.
               </p>
				<p>
                  Erdősy Rafaelnek semmi baja sem történt. Az Isten elhárította róla
                     a golyókat.
               </p>
				<p>
                  Ez volt a branyiszkói nagyszerű diadal, amellyel a felsővidéki
                     magyar sereg áttörte az ellenség vasgyűrűjét s utat nyitott magának a Tiszához,
                     amely mögött aztán a magyar főhadsereggel egyesült.
               </p>
				<p>
                  Február 5-ike a magyar vitézség történetének egyik legfényesebb
                     lapja.
               </p>
			</div>
			<div type="chapter">
				<head>
                  Bem apó.
               </head>
				<milestone n="1" unit="startSubChapter"/>
				<p rend="head">
                     I.
                  </p>
				<p>
                     Nemcsak Magyarország hegyein, völgyeiben és síkságain folyt a
                        harc nemzetünk kiirtására, hanem Erdélyben, a mi testvérhazánkban is
                        föltámadtak ellenségeink, hogy ottlakó magyar és székely véreinket
                        leigázzák, megsemmisítsék.
                  </p>
				<p>
                     Az oláhok, akik a régi véres török háborúk alatt
                        hozzáférhetetlen hegyek közt húzták meg magukat, s amikor a törökök
                        kipusztították, elgyöngítették a magyart, leszálltak a hegyekről s
                        elfoglalták az üresen maradt földeket, ezek az oláhok fellázadtak s maguknak
                        követelték Erdélyt.
                  </p>
				<p>
                     A szászok (németek), akik hatszáz év előtt a magyar királyok
                        hívására jöttek be Erdélybe, amelynek legtermékenyebb részét akkor ajándékba
                        kapták, szintén hálátlanul ellenünk támadtak és el akartak szakadni
                        Magyarországtól.
                  </p>
				<p>
                     Ezt a két népfajt támogatta az Erdélyben állomásozó osztrák
                        katonaság, amelyet Bécsből igazgattak.
                  </p>
				<p>
                     És e katonaság szuronyainak oltalma alatt megindult a
                        felbujtogatott oláh nép a magyarság kiirtására.
                  </p>
				<p>
                     A védtelen falvakat, úri kastélyokat megtámadták, kirabolták,
                        felgyújtották, csak azért, mert magyarok laktak benne.
                  </p>
				<p>
                     Öreg, fegyvertelen embereket, nőket, gyerekeket rakásra
                        gyilkoltak, csak azért, mert magyarok voltak.
                  </p>
				<p>
                     Nem mesélem el nektek, édes gyermekeim, mindazokat a
                        rémtetteket, amelyeket a félrevezetett nép elkövetett. És én nem is a
                        tudatlan, hiszékeny népet okolom, hanem azokat, akik ellenünk lázították
                        azt. Ezek a feketelelkű és véreskezű gazok azóta már az igazságos Isten
                        itélőszéke elé kerültek s ott elvették büntetésüket rettentő bűneikért: ezer
                        meg ezer ártatlan ember vérének kiontásáért.
                  </p>
				<p>
                     És nekünk nagyon csekély rendes honvédségünk volt Erdélyben,
                        nem tudott szembeszállani ellenségeink sokaságával.
                  </p>
				<p>
                     Mikor Windischgrätz Bécs felől Magyarországra tört, egyúttal
                        Erdélyben is megmozdult az osztrák katonaság, hogy csekélyszámú csapatainkat
                        összemorzsolja. Minden magyar puskára húsz ellenséges puska esett, nem
                        csuda, ha katonáink lépésről lépésre hátráltak kifelé Erdélyből.
                  </p>
				<p>
                     És a testvérhaza majdnem ellenség kezére kerül, ha nincs
                        Háromszék az ő hős székelyeivel és Gábor Áron, az ágyúöntő egyszerű székely
                        ember.
                  </p>
				<p>
                     Fiúk, tisztelettel gondoljatok a háromszéki székelyekre és le a
                        kalappal Gábor Áron előtt.
                  </p>
				<p>
                     A háromszéki nép el volt zárva a világtól, Magyarországból
                        semmi hírt se kapott s az osztrákoktól kiküldött rosszlelkű emberek
                        elhitették vele, hogy Kossuth már megszökött s a magyarországi honvédseregek
                        letették a fegyvert.
                  </p>
				<p>
                     De a vitéz háromszéki székely nép nem hiába vallja magát
                        büszkén Attila, a hun király ivadékának, nem csüggedt el. Nem adott hitelt a
                        besúgóknak, nem akarta fegyvereit beszolgáltatni a németnek.
                  </p>
				<p>
                     Összegyűltek Háromszék fővárosában, Kézdi-Vásárhelyen,
                        megbeszélni, hogy mit tegyenek. Mindenki mondja el a nézetét, hogy mit tart
                        helyesnek. Lerakják-e a fegyvert, vagy folytassák a harcot a magyar
                        szabadságért?
                  </p>
				<p>
                     A bátor férfiak kifejtették a nép előtt, hogy nem szabad gyáván
                        megadni magukat. Védelmezzük hegyeinket, a földet, melyben apáink nyugosznak
                        s ahol a bölcsőnk ringott.
                  </p>
				<p>
                     Voltak, akik közbekiáltottak: „A puszta körmünkkel nem
                        háborúskodhatunk. Legalább ágyúnk volna!”
                  </p>
				<p>
                     És ekkor előlépett egy fehér posztónadrágba, szürke zekébe
                        öltözködött egyszerű székely ember és így szólt:
                  </p>
				<p>
                     - Ha csak ágyú kell, adok én!
                  </p>
				<p>
                     Ez volt Gábor Áron. Azelőtt tüzér volt az osztrákoknál, ott
                        tanulta meg az ágyús mesterséget. Különben is ezermester volt a
                        fúrás-faragásban.
                  </p>
				<p>
                     A zöld asztalnál ülő tisztek meglepetve néztek a füstösképű
                        atyafira.
                  </p>
				<p>
                     - Ki az a kormos, jöjjön előbbre! - kiáltott egy tiszt.
                  </p>
				<p>
                     A füstös alak odament.
                  </p>
				<p>
                     - Gábor Áron vagyok. Most is a kovácsműhelyből jövök, azért
                        vagyok olyan kormos.
                  </p>
				<p>
                     - Kendnek vannak ágyúi? - kérdezték a tisztek kételkedve.
                  </p>
				<p>
                     - Van ágyú, van puskapor, még csak egy koppintás hiányzik az
                        ágyú mozdonyán. Pénz nem kell, mindenki lássa el magát eleséggel.
                  </p>
				<p>
                     A székelyek egymásra néztek. Egy pillanatig csönd volt, aztán
                        egyszerre kitört a kiáltás: „Éljen Gábor Áron!”
                  </p>
				<p>
                     Amit az egyszerű, tanulatlan székely góbé beszélt, igaz volt.
                        Gábor Áron titokban, gyakorlatlan munkásokkal, már régen csinálta az
                        ágyúkat, puskaport, gyutacsot, s csak a kedvező alkalomra várt, hogy
                        fölfedezhesse munkáját. Új lelket öntött a székelyekbe, a csüggedtek
                        elnémultak, a nép örege-ifja sietett fegyvert fogni, most már senki se félt
                        szembeszállani az ellenséggel.
                  </p>
				<p>
                     Gábor Áron pedig rögtön megnagyobbította műhelyét,
                        megszaporította munkásai számát, s hozzáfogott keményen, hogy minél rövidebb
                        idő alatt minél több ágyút öntsön.
                  </p>
				<p>
                     Az ágyút miből öntötte? A templomok harangjaiból. Az erdők
                        közt, völgyekben, hegyek tetején szétszórt kis falvakban elnémult a
                        harangkongás, mely Isten dicsőségét hirdette... mely a békét hirdette és
                        imára szólította a hivőket. Lett belőlük ágyú, melynek dörgése a háborút
                        hirdette és harcra szólította a hazafiakat... A legszegényebb falu rongyos
                        fatemploma is elküldte csengetyűjét Gábor Áronnak... mások pénzt gyűjtöttek,
                        ruhát varrtak, fegyvereket kovácsoltak a kivonulandó harcosok számára.
                  </p>
				<p>
                     A kis Svájc így védelmezte meg egykor szabadságát nálánál
                        sokkal nagyobb hatalom ellen. Tirol népe szembeszállt a világverő
                        Napoleonnal s hozzáférhetetlen hegyei közt dicsőségesen megállította híres
                        győzelemhez szokott seregeit.
                  </p>
				<p>
                     Míg magyar lesz ezen a földön, amelyet apáink ezer év előtt ősi
                        jusson elfoglaltak, addig mindig élni fog közöttünk a háromszéki hős
                        székelyek és Gábor Áron emléke.
                  </p>
				<p>
                     Képzelhetitek, hogy elbámult a német, amikor Háromszékbe akart
                        nyomulni és magával szemben találta a fegyveres székelyeket. S még jobban
                        elbámult, amikor a csata kezdetén elkezdenek dörögni a Gábor Áron
                        ágyúi.
                  </p>
				<p>
                     Az ágyúk ugyancsak nagy károkat okoztak a németeknek. A
                        székelyek pedig hallva az ágyú szavát, nagy örömriadalra fakadtak s
                        kiabálták:
                  </p>
				<p>
                     - A mienk nagyobbat szól, mint a németé!
                  </p>
				<p>
                     Egy darabig csak nézték, hogy csapkodnak le a székely
                        ágyúgolyók az osztrák csapatok közé, de nem állták sokáig.
                  </p>
				<p>
                     - Előre, előre, atyafiak, a német most meg van ijedve, hegyibe
                        - ezt kezdték kiabálni.
                  </p>
				<p>
                     Azzal kaszával, kapával, fejszével, puskával, kinek milyen
                        fegyvere volt, rávetették magukat az ellenségre s úgy szétkergették, mint a
                        pinty. Oláh, szász, osztrák, ahány volt, annyifelé futott.
                  </p>
				<p>
                     A székely sereg pedig büszkén tért vissza Kézdi-Vásárhelyre,
                        őrséget hagyva Háromszék határán.
                  </p>
				<p>
                     Ettől kezdve a háromszékiek élete csupa harc volt. Aki férfi
                        csak a kisújját tudta mozdítani, elment katonának. Sőt asszonyok és gyerekek
                        is résztvettek a hadjáratban, a gyerekek az ágyúk mellett, az asszonyok
                        pedig mint a sebesültek ápolói. Azalatt Gábor Áron folyton csinálta az
                        ágyúkat, készítette a puskaport. Nem törődtek ők azzal, hogy mi hír
                        Magyarországon. Ha megsemmisítették is a magyar hadsereget, ők nem hagyják
                        abba a harcot, védik magukat utolsó csepp vérükig.
                  </p>
				<p>
                     Nagy segítségükre volt a küzdelemben a 12-ik honvédzászlóalj és
                        egy csapat Kossuth-huszár, akik a magyar sereg visszavonulásakor ott
                        rekedtek.
                  </p>
				<p>
                     Erről a zászlóaljról akarok nektek valamit mesélni, amit talán
                        a világ semmiféle katonája sem tett meg soha.
                  </p>
				<p>
                     A szentpéteri ütközetben a mieink a sokkal nagyobb ellenséggel
                        szemben nem állták meg a helyüket, hanem meghátráltak. Az osztrák vezér két
                        század dragonyost küldött ki a hátrálók üldözésére. A visszavonulókat a
                        12-ik honvédzászlóalj fedezte. Mikor az első század honvéd, mely leghátul
                        ballagott, látta a dragonyosok rohamát, tisztje parancsára hirtelen lefeküdt
                        a földre. Az osztrák lovasok átrobogtak rajtuk, amitől semmi bajuk se lett,
                        mert a kitanult katonaló nem lép rá a földönfekvő emberre. Ekkor az egész
                        honvédcsapat fölugrál s a lovasok közé lő, amire a másik honvédszázad
                        visszafordul, szintén pusztító sortüzet bocsát a dragonyosok közé. Hetvenöt
                        lovas elesett, a többi elszaladt s a magyar sereg nyugodtan folytatta a
                        visszavonulást.
                  </p>
				<p>
                     Ilyen hőstettet is keveset jegyez föl a haditörténet.
                  </p>
				<p>
                     Így verekedett az ország keleti szélén az a kis maroknyi
                        magyar, - egy sziget, amelyet a haragos tenger köröskörül csapkodott. De már
                        végük felé közeledtek a megpróbáltatás órái. S mialatt a székely férfiak a
                        csikorgó hidegben őrizték a hegyi utakat, a székely asszonyok pedig
                        imádkoztak a harangtalan templomokban, hogy az Isten segítse meg a vitéz
                        nemzetet, azalatt Erdély nyugati határszélén, az odaszorított kis magyar
                        sereg közé toppant egy alacsony kis ragyás ember. Az összegyűlt tisztek
                        előtt száraz hangján kijelentette, hogy ő az erdélyi hadsereg fővezére,
                        föltétlen engedelmességet kíván, és aki nem engedelmeskedik azt
                        főbelöveti.
                  </p>
				<p>
                     Ez volt Bem, a híres generális, akit Kossuth küldött oda.
                  </p>
				<p>
                     A magyar tisztek bámultak, fejüket csóválták, morogtak, de
                        engedelmeskedtek. A kardok kirepültek a hüvelyekből, a dobok megperdültek s
                        fölharsant a kiáltás:
                  </p>
				<p>
                     - Előre, Kolozsvár felé!
                  </p>
				<p>
                     És a zivatar megindult Erdély felé, hogy megtisztítsa azt az
                        ellenségtől.
                  </p>
				<milestone n="1" unit="endSubChapter"/>
				<milestone n="2" unit="startSubChapter"/>
				<p rend="head">
                     II.
                  </p>
				<p>
                     Verzár Jakab, kolozsvári becsületes örmény fűszerkereskedő
                        házánál a karácsonyi ünnepekre készültek. De nem olyan vidáman, mint máskor
                        szoktak. 1848 karácsonya felé közeledtek. A magyar sereg elvonult
                        Kolozsvárról, Erdély fővárosából, s osztrák katonaság tartotta megszállva.
                        Kolozsvár, melynek lakossága oly lelkesen csatlakozott Magyarország
                        mozgalmaihoz, súlyosan szenvedett az ellenség igája alatt. A házakhoz
                        osztrák katonák voltak szállásolva, sok magyar embert elfogtak. Mindenkinek
                        lakatot kellett tenni a szájára, ha azt nem akarta, hogy gyanuba keveredjék.
                        Csöndes is volt a város, mint egy temető. Még mákot, diót se hallott törni
                        az ember. Kinek kellett volna édes sütemény ilyen keserű világban?
                  </p>
				<p>
                     Verzár Jakab házához, a Kül-magyar-utcába is négy katonát
                        szállásoltak egy káplárral. Nagyon fázósak és rongyosak voltak szegények,
                        mikor megérkeztek, hisz Nagy-Szebenből Kolozsvárig gyalog tették meg az utat
                        s azon a télen iszonyú hidegek jártak Erdélyben. De pár nap alatt a
                        konyhában szépen nekimelegedtek, jóllaktak, s akkor hencegni kezdtek és
                        követelők lettek. Verzárék féltek tőlük s azért megtették minden
                        kívánságukat. A káplárnak naponként egypár forintot is csusztattak a
                        markába. Így a katonák csak terhükre voltak, de nem bántották őket.
                  </p>
				<p>
                     Karácsony előtt pár nappal nagy nyugtalanság látszott a
                        kolozsvári osztrák katonaságon. Éjjelenként többször riadót vertek, s az
                        egész katonaság kivonult a város végére. A gyalogság egy része sietve
                        elhagyta a várost, majd meg valami tízezer oláh fölkelő vonult keresztül
                        Kolozsváron, Csucsa felé.
                  </p>
				<p>
                     Verzár gazda a kezét dörzsölte és többször suttogva említette a
                        feleségének, hogy úgy látszik, bajban van a német, újra közeledik a magyar
                        sereg.
                  </p>
				<p>
                     Egyszerre csak egészen váratlanul betoppan Gergely, Verzár első
                        segédje, akit pár nap előtt Deésre küldött valami dologban. Titkos
                        mozdulatokkal félrehívta a gazdáját s jelentette neki, hogy a magyar sereg
                        élén közeledik Bem, a híres tábornok és Deésnél már szét is verte a
                        németet.
                  </p>
				<p>
                     Verzár otthon nem árulta el a titkot, de rögtön a fejébe nyomta
                        a báránybőr süvegét és Gergellyel együtt szaladt a kávéházba, ahol suttogva
                        elmondta a jó hírt. A kereskedők boldogan szaladtak szét, megvinni az
                        újságot. Egy óra alatt szétsugdosták az egész városban. Nosza, egyszerre
                        megkezdődött a sütés-főzés az egész városban, mindenki a honvédeknek
                        készítette a legkedvesebb falatokat.
                  </p>
				<p>
                     Ez december 24-én volt. Verzár is a rendesnél büszkébben
                        lépdelt s a szokottnál hangosabban nyitott be otthon. Már nem tekintett oly
                        alázattal az osztrák káplárra és négy emberére.
                  </p>
				<p>
                     - Asszony, hol vagy? - kiabált a konyhába, - vegyétek elő a
                        cukrot, mézet, mákot, diót! Kedves vendégeink érkeznek, a legédesebb
                        eledelekkel fogadjuk őket!
                  </p>
				<p>
                     Verzárné kidugta hófehér főkötős fejét.
                  </p>
				<p>
                     - No, mi az, mi lesz? - kérdé.
                  </p>
				<p>
                     - Csak te ne kérdezz semmit, hanem süss-főzz. Hiába nem
                        beszélek, egy-kettő, lányok, legények, szaladjatok...
                  </p>
				<p>
                     Nosza, nagy sürgés-forgás támadt a háznál. Szárnyast
                        tisztítottak, bárányt aprítottak, káposztát töltöttek. Verzárné két német
                        katonát is nekiállított mákot meg diót törni.
                  </p>
				<p>
                     A káplár megelégedetten nézte a munkát, s amikor Verzár
                        elmondta neki, hogy itt micsoda ízletes históriák készülnek, nagyokat
                        cuppantott a szájával.
                  </p>
				<p>
                     - Aj, be jó lesz, már alig várom, hogy készen legyen, - mondá
                        nagy sóhajtással.
                  </p>
				<p>
                     Verzár jóízűeket nevetett úgy magába, befelé. Ez a bolond azt
                        hiszi, hogy neki készül az a sokféle jó.
                  </p>
				<p>
                     - Még a generálisodnak sem adnék belőle, inkább a kutyámnak
                        adnám, - mormogá.
                  </p>
				<p>
                     Délután riadót vertek, s az egész ellenséges helyőrség elvonult
                        Szamosujvár felé, csak az oláh lázadók maradtak a városban. A tábornok
                        egyúttal kiadta a parancsot a kolozsváriaknak, hogy még az orrukat se merjék
                        az ablakon kidugni.
                  </p>
				<p>
                     Mély csend volt a városban, csak pár ezer főnyi oláh csapat
                        zúgása hallatszott a közeli nagy térségről.
                  </p>
				<p>
                     Sötétedni kezdett, s a kolozsváriak egyre nyugtalanabbak
                        lettek. Verzár kiment a kertjébe, egyre le-lehasalt a földre, s a fülét
                        odaszorította, hogy nem hall-e távoli ágyúdörgést.
                  </p>
				<p>
                     A kert végén mély patak volt. Egyszerre csak a homályban sötét
                        alakokat lát kimászni a mederből.
                  </p>
				<p>
                     - Hé, ki az ott? - kérdé egy hang magyarul.
                  </p>
				<p>
                     Verzár közeledett. Látta, hogy katonák. Megállt.
                  </p>
				<p>
                     - Verzár fűszerkereskedő vagyok...
                  </p>
				<p>
                     Ekkor hallja, mikor a legelől álló alak visszaszól:
                  </p>
				<p>
                     - Vigyázz, honvéd, ne pisszenjen senki!...
                  </p>
				<p>
                     Szent Isten! Magyar katonák! Itt vannak a honvédek! Verzár
                        odarohant hozzájuk... Az, Isten bizony, nem csalódott... A veressapkások! A
                        11-ik zászlóalj! Verzár ugrálni kezdett, mint a bolond.
                  </p>
				<p>
                     - Itt vagytok végre, fiaim, - kiabált hangosan, - hála légyen
                        az egek urának! Tyúkkal, kaláccsal várunk benneteket... Jaj, hogy
                        szeretnélek összecsókolni mindannyitokat... Ezredes úr, tábornok úr,
                        hazámfia, a kezét!...
                  </p>
				<p>
                     A legelől álló tiszt, aki köré lassanként nagy csomó honvéd
                        gyülekezett, elmosolyodott:
                  </p>
				<p>
                     - Csendesüljön, polgártárs... Én csak Bárdy Gazsi főhadnagy
                        vagyok... Megkerültük az ellenséget, s a patak medrébe bújva, belopóztunk...
                        Micsoda erők vannak a városban?
                  </p>
				<p>
                     - Semmi, csak pár ezer oláh... Főhadnagy úr, ezennel meghívom
                        az ünnepekre vendégül.
                  </p>
				<p>
                     - Nincs most időnk, édes uram, ilyesmivel foglalkozni. Nekem a
                        várost ki kell kémlelnem... Van-e nagy csűrje?
                  </p>
				<p>
                     - Van.
                  </p>
				<p>
                     - Sorakozz! Indulj!- vezérelt az ifju tiszt s a legénység a
                        kerten áthaladva, csakhamar eltűnt egy nagy sötét csűrben.
                  </p>
				<p>
                     Pár perc mulva Gazsi barátunk, a mi régi jó ismerősünk,
                        fölvette az osztrák káplárnak otthonhagyott köpönyegét és csákóját, hogy
                        majd abban sétát tesz a városban. Ezalatt Verzár gazda, Gazsi tudtán kívül,
                        egy hordó bort guríttatott ki a honvédeknek, hadd igyanak, szegények...
                        Ekkor messziről zürzavaros lárma hallatszott, majd pedig a félrevert
                        harangok kongása.
                  </p>
				<p>
                     - Mit jelent ez? - kérdezte Gazsi, a kapu alatt megállva.
                  </p>
				<p>
                     - Ez nem jelenthet mást, - felelt Verzár gazda, - mint hogy a
                        városban maradt oláh fölkelők rabolni kezdenek.
                  </p>
				<p>
                     - Úgy, - mondá Gazsi fellángoló arccal, - majd mindjárt véget
                        vetünk ennek!
                  </p>
				<p>
                     S ezzel ledobta magáról az osztrák köpönyeget.
                  </p>
				<p>
                     - Mit akar csinálni a főhadnagy úr? - kérdezte aggódva
                        Verzár.
                  </p>
				<p>
                     - Kihajtani az oláhokat a városból.
                  </p>
				<p>
                     - De az osztrák sereg minden pillanatban a városban teremhet,
                        ha, mint hiszem, megkezdte Bem elől a visszavonulást.
                  </p>
				<p>
                     - De csak nem nézhetem ölberakott kézzel a város pusztítását?
                        Miféle katonának tart engem?
                  </p>
				<p>
                     S ezzel Gazsi, kirántva kardját, a csűr fele sietett, Verzár
                        utána. Egy halk parancsszóra a veressapkások azonnal kitódultak a
                        csűrből.
                  </p>
				<p>
                     - De egy okos tervet csak elfogad a főhadnagy úr? - szólt
                        Verzár.
                  </p>
				<p>
                     - No, halljuk!
                  </p>
				<p>
                     - Én a patak árkában elvezetem a honvéd urakat a piacig s ott
                        aztán rajtaüthetnek az oláhokon, anélkül, hogy az utcán mutatnák meg
                        magukat.
                  </p>
				<p>
                     - Helyes, előre, kedves barátom! Fiúk, ne pisszenjen senki a
                        csapatban.
                  </p>
				<p>
                     Eközben már egészen beesteledett. A honvédeket egészen elnyelte
                        az árok, senki se sejtette, hogy egy század rettenthetetlen magyar közeledik
                        benne a rablók felé... A nagy piacon valami három-négyezer lándzsás, kaszás
                        oláh volt. Egy az asztal tetejéről lelkesítette őket. Akiket föl tudott
                        lelkesíteni, azok már megkezdték a rablást a piacon levő boltokban...
                        Fejszével törték, zúzták az ajtókat, az emberek rekedten üvöltöztek... Sokan
                        fáklyát gyujtottak s a vörös fényben baljóslatuan csillogtak az élesre fent
                        kaszák ezrei. Az ordítozó sereg fölött pedig repültek, messze szálltak a
                        félrevert harangok szakgatott, darabos jajkiáltásai, amelyekkel mintha a
                        megijedt város sikongatott volna segítségért.
                  </p>
				<p>
                     A patak medréből némán lépett ki a veressapkás kis csapat,
                        kettős sorba állt, az első sor letérdelt s egyszerre mind öldöklő tüzet
                        bocsátottak a mit sem sejtő oláhok közé.
                  </p>
				<p>
                     - Szuronyt szegezz! Utánam! - kiáltott Gazsi és megrohanták a
                        megrettent, összezavarodott tömeget.
                  </p>
				<p>
                     Az oláhok kaszát-kapát elhajigálva futottak ki a városból.
                        Gazsi a piac szélén nagy nehezen megállította az üldözésben nekimelegedett
                        embereit és visszavezette az árokba.
                  </p>
				<p>
                     Ekkor Verzár gazda is előbujt a híd alól, ahová a csata alatt
                        bujt, s hálálkodott Gazsinak.
                  </p>
				<p>
                     - Látja, főhadnagy úr, milyen pompásan sikerült. Az ellenség
                        azt hiszi, a veressipkások az égből pottyantak alá és most szépen
                        visszapottyanunk az égbe, vagyis az én házamba. Ott aztán pipára gyujtva
                        nézhetjük, mikor a német keresztülretirál a városon.
                  </p>
				<p>
                     Még az árokban voltak, mikor a távolból egy lovascsapat
                        trombitálása és dübörgése hallatszott. Egyúttal a városban mindenfelé
                        gyülekezőt vertek a németek.
                  </p>
				<p>
                     - Megkezdődött a visszavonulás! - ujjongott Verzár, - gyorsan,
                        fiaim, a pajtába!
                  </p>
				<p>
                     A honvédek futásnak eredtek s pár perc mulva az egész század a
                        csűrben tanyázott ismét. Az osztrák sereg nagyrésze már a városban volt és
                        sebbel-lobbal vonult vissza. Minden utca tele volt cihelődő német
                        katonákkal.
                  </p>
				<p>
                     Verzár ezalatt cipót, fügét, Szent János-kenyeret s mindenféle
                        megehető dolgot összeszedett s kivitte a honvédeknek a csűrbe, hogy addig
                        is, amíg a nagy karácsonyesti vacsora fölkészül, ne éhezzenek. A fiúk
                        szívesen nekiálltak, hisz öt napja kergették már az ellenséget és bizony
                        édeskeveset haraptak ezalatt az idő alatt.
                  </p>
				<p>
                     A kapu nagy robajjal fölnyílt és berohantak a német katonák.
                        Roppant sopánkodtak, dühösködtek, hogy karácsony este itt kell nekik hagyni
                        a jó meleg kuckót, a pompás vacsorát s kimenni a csikorgó hidegbe, a jéggé
                        dermedt erdők közé.
                  </p>
				<p>
                     A káplár még a konyhába is benézett és csodálkozott, hogy
                        mennyi pecsenye sül ott.
                  </p>
				<p>
                     - Nagy vendégség lesz itt ma este, - sóhajtott szomorúan.
                  </p>
				<p>
                     - Nagy bizony, - felelt Verzár vidáman.
                  </p>
				<p>
                     - És ezt mind a magyarok eszik meg, - sóhajtott még búsabban a
                        káplár.
                  </p>
				<p>
                     - Bizony a magyarok. De hát miért nem marad itt, káplár
                        úr?
                  </p>
				<p>
                     - Nem lehet. El kell menni. Ez a parancs.
                  </p>
				<p>
                     Verzár Gergelynek a fülébe súgott valamit. Gergely a csűr felé
                        elsietett. Ezalatt a szegény német katonák mind a konyhaajtóba gyülekeztek,
                        hallgatni a sülő pecsenye sistergését és beszívni a pecsenye kellemes
                        illatát.
                  </p>
				<p>
                     - No, katonák, ezennel meghívlak benneteket vacsorára, - szólt
                        nekik Verzár.
                  </p>
				<p>
                     - Inkább a borjunkat rakja tele pecsenyével, - feleltek neki a
                        cserepárok.
                  </p>
				<p>
                     - Azt nem teszem.
                  </p>
				<p>
                     - Nem? Hát akkor, legények, pakoljatok hamar össze mindent, ami
                        itt a konyhában van! - kiáltott a káplár.
                  </p>
				<p>
                     - Kár lesz, káplár úr, - szólt ravasz alázatossággal Verzár, -
                        úgy se vihetik már messze.
                  </p>
				<p>
                     - Miért?
                  </p>
				<p>
                     - Itt vannak már a magyarok.
                  </p>
				<p>
                     Az osztrákok megrettenve fordultak hátra s húsz veressapkást
                        láttak, akik szuronyszegezve körülvették őket.
                  </p>
				<p>
                     A német káplár előlépett.
                  </p>
				<p>
                     - Bajtársak, többen vagytok, mi megadjuk magunkat.
                  </p>
				<p>
                     Valamennyien oly örömmel rakták le a fegyvert, látszott,
                        mennyire örültek, hogy nem kell kimenniök a zord téli éjszakába.
                  </p>
				<p>
                     Bárdy Gazsi főhadnagy úr fegyvertelenül a pincébe záratta őket,
                        de megigérte nekik, hogy a vacsorából kapnak bőven.
                  </p>
				<p>
                     Azután Verzár kiséretében felment a háztetőre hallgatózni. A
                        város vége felől élénk puskaropogás hallatszott. Az osztrákok utóhada
                        védelmezte a visszavonulást.
                  </p>
				<p>
                     - Ebbe bele kell avatkoznunk, - mondá Gazsi; - honnan lehetne
                        legjobban megtámadni az osztrákokat?
                  </p>
				<p>
                     - A piacon van egy magtár, ha abban idejekorán elhelyezkedik a
                        század, onnan sok zavart csinálhat a németek közt.
                  </p>
				<p>
                     - Nohát, vezessen oda.
                  </p>
				<p>
                     Lejöttek. A honvédszázad egy pillanat alatt sorakozott, aztán
                        kitárták a kaput és kirohantak. Verzár bácsi levetette a télikabátját, hogy
                        ne zavarja a mozgásban és legelől ügetett, ahogy csak bírta. A honvédek
                        óriási lármát csaptak s az itt-ott maradt németek roppant ijedtséggel
                        menekültek a kapu alá. Verzár bácsi is tűzbe jött s torkaszakadtából
                        ordítozott:
                  </p>
				<p>
                     - Magyarok, emberek, kolozsváriak, jön Bem, itt vannak a
                        veressapkások! Talpra magyar, előre fiúk!
                  </p>
				<p>
                     Egy utcafordulónál hirtelen szembetalálták magukat egy csapat
                        osztrák katonával, akik a társzekereket kísérték.
                  </p>
				<p>
                     - Állj! - kiáltott Gazsi, - adjátok meg magatokat!
                  </p>
				<p>
                     Valami tíz szekér állt ott, megrakva élelmiszerrel, ruhával,
                        fegyverrel. Négy honvéd feltűzött szuronynyal az első elé állt. A többi
                        honvéd körülfogta a kocsikat. Verzár bácsi megfogta a legelső kocsi lovait
                        és csöndes nyugalommal vezetni kezdte. Valamennyien utána mentek. Bevezették
                        a magtár udvarába az egész csapatot (tiszt nem volt velük), ott a németeket,
                        lefegyverezve, a pincébe zárták, s maguk elhelyezkedtek az utcára szolgáló
                        apró ablakokban.
                  </p>
				<p>
                     Nemsokára a németek utolsó csapata futólépésben a piacra
                        érkezett, s ott védelmi állást foglalt el. Minden utcatorok felé két ágyút
                        állítottak, mellettük voltak a tüzérek égő kanóccal. Gazsi végigjárta
                        honvédeit, hogy előkészítse őket a küzdelemre. Gazsi, aki már hónapok óta
                        háborúban volt, kész katona lett. A legnagyobb veszedelemben oly higgadtan
                        és bölcsen tudott intézkedni, mint egy vén, tapasztalt hadvezér. Rövid idő
                        óta szolgált az erdélyi hadseregben, de Bemmel érkezett, s ez már tekintélyt
                        adott neki, melyet fokozott az, hogy a veszedelmekből épp úgy kivette a maga
                        részét, mint a legutolsó közkatona. Bemhez is legelső kérése az volt, hogy
                        tegye őt ki a vezérkarból a zászlóaljhoz. Mert ő nem az irodában parancsokat
                        firkálni, hanem a csatasíkon verekedni akar. Bem tábornok erre kinevezte
                        főhadnagynak a 11-ik kolozsvári zászlóaljhoz, mely vitézségéért szintén
                        veressapkát kapott és viselt.
                  </p>
				<p>
                     - Fiaim, - szólt Gazsi honvédeihez, - meg ne pisszenjen senki.
                        Minden ablakból három ember a tüzérek közé lőjjön, egy a tiszteket vegye
                        célba, a többi odaröpítse a golyót, ahol legsűrűbben áll a német.
                        Kiosztottátok magatok közt az ellenséget?
                  </p>
				<p>
                     - Ki, főhadnagy úr! - felelt egy nagybajuszu vén káplár.
                  </p>
				<p>
                     - Akkor hát vigyázz! Cél-tűz! - kiáltott Gazsi.
                  </p>
				<p>
                     A nagy magtár ablakaiból tűzláng csapott ki, amint ott
                        megdördültek a honvédek fegyverei. A németek közt zavar, kiabálás
                        támadt.
                  </p>
				<p>
                     - Be vagyunk kerítve! El vagyunk árulva! - ezt lehetett
                        legsűrűbben hallani, azzal nagy sebesen, futólépésben megindultak a város
                        vége felé, még két ágyujokat is otthagyták. A honvédek még egyszer utánuk
                        lőttek, aztán kisiettek a házból és a piacon sorakoztak.
                  </p>
				<p>
                     - És most fel, Bem elé! - kiáltott Gazsi főhadnagy, kardját
                        megcsóválva feje fölött, - jelentsük a tábornoknak, hogy az utolsó német is
                        kitakarodott Kolozsvárról.
                  </p>
				<p>
                     Miközben a honvédek sorakoztak, Verzár bácsi már sorba futotta
                        a piacra nyíló házakat, minden ablakot megkopogtatott és bekiáltott:
                  </p>
				<p>
                     - Elő, elő, emberek, asszonyok, gyerekek, nincs már ellenség a
                        városban, itt vannak a mi édes testvéreink, a honvédek... Bem tábornok vár a
                        város végén.
                  </p>
				<p>
                     Egyszerre megnyíltak a kapuk s az örömittas kolozsváriak (akik
                        gondolhatjátok, hogy mily feszült kiváncsisággal lesték a történendőket)
                        egyszerre kitódultak. Gazsi honvédjeit azonnal ölelni, csókolni kezdték.
                        Verzár bácsi azonban fölmászott egy osztrák ágyura és harsány hangon így
                        szólt:
                  </p>
				<p>
                     - Polgártársak! Azonnal oszoljatok szét és lármázzátok föl a
                        várost. Az asszonyok maradjanak otthon és tegyenek égő gyertyát az
                        ablakokba, tűzzenek ki zászlót, mi férfiak pedig menjünk a város végére a
                        vitéz Bem tábornokot fogadni...
                  </p>
				<p>
                     Gazsi csapatja is megindult Bem elé. Amerre elhaladtak, már
                        minden ember kint állt a házak előtt, és éltette a honvédeket, akiket itt
                        is, ott is be akartak húzni vacsorára... De Gazsi szigorú tilalmat bocsátott
                        ki s egyetlen katonája se maradt el.
                  </p>
				<p>
                     A várostól egy negyedórányira találta a magyar előhadat.
                        Mögötte egy dombon Bem éppen az ágyúit igazgatta, készen arra, hogy
                        megtámadják. Gazsi az ősz vezér elé lépett, katonásan tisztelgett és
                        szólt:
                  </p>
				<p>
                     - Tábornok úrnak alássan jelentem, hogy a századommal a várost
                        átfürkésztem, a német utócsapatot kikergettem és e pillanatban Kolozsvárott
                        már nincs ellenség.
                  </p>
				<p>
                     Bem, aki lóháton ült, kémlő szemekkel lenézett a völgybe.
                  </p>
				<p>
                     - Főhadnagy úr, mintha a város fénybe borulna. Mi az? -
                        kérdé.
                  </p>
				<p>
                     - A lakosság kivilágítással várja a tábornok urat.
                  </p>
				<p>
                     - Jól van, főhadnagy úr. Jutalmul megengedem, hogy maga menjen
                        századával bevonuló seregem élén. Muzsika!
                  </p>
				<p>
                     A zenészek sorakoztak az úton.
                  </p>
				<p>
                     - Rákóczi! - szólt Bem.
                  </p>
				<p>
                     A téli éjszakában fölzendültek a Rákóczi-induló vérforraló
                        hangjai, s messze elszálltak. A következő percben megjött rá a felelet:
                        Bemnek a sötétben álló hadserege egetverő hangon elkiáltotta: „Éljen a haza!
                        Éljen Bem!” Lent a völgyben akkorra már Kolozsvár fényárban úszott. Minden
                        ablakban égő gyertya volt. Az utcákon nagy farakásokat gyújtottak. Megindult
                        a sereg. Elől a banda, aztán a vörössapkás század, élén Bárdy Gazsi
                        főhadnagy, azután Bem szürke lován ülve és táborkara. Utánuk az egész
                        sereg.
                  </p>
				<p>
                     A város végén ezer meg ezer ember tolongott s óriási
                        éljenriadallal fogadta Bemet.
                  </p>
				<p>
                     A polgármester előlépett, hogy üdvözölje a tábornokot.
                  </p>
				<p>
                     - Megálljunk! Várjatok! - kiáltott egy éles hang.
                  </p>
				<p>
                     Verzár bácsi volt. Ott állt neki mindjárt egy kis kertjében két
                        kazal szalmája, odasietett.
                  </p>
				<p>
                     - Polgártársak, - kiáltott ki az útra, - csak nem fogjuk a
                        dicső Bemet és vitéz hadseregét sötétben fogadni! Majd én világítok!
                  </p>
				<p>
                     A következő percben a két szalmakazal lángra lobbant és nappali
                        világosságot terjesztett. Verzár Jakab maga gyújtotta föl, csakhogy a
                        kolozsváriak lássák Bemet és Bem lássa a kolozsváriakat.
                  </p>
				<p>
                     A nép egyszerre körülvette a szabadító vezért, s még a lovát is
                        csókolgatta. Bem jóakaratu mosollyal legeltette rajtuk tekintetét. A
                        polgármester pár üdvözlő szót intézett a tábornokhoz, Bem nem felelt rá,
                        csak szalutált és kezet fogott a szónokkal, aztán megindult a menet a
                        városba... Ekkor megszólaltak a város összes harangjai... a Megváltó
                        születésének éjszakáján valóban a megváltó érkezését hirdették, aki a várost
                        az idegen rabságtól megváltotta.
                  </p>
				<p>
                     Soha Kolozsvárnak ilyen boldog karácsonya nem volt. A Jézus a
                        szabadságot hozta nekik ajándékba...
                  </p>
				<p>
                     Micsoda jó dolguk volt a vitéz honvédfiúknak... Verzár bácsi,
                        persze, a mi Gazsi barátunkat vitte haza vendégnek s úgy megtraktálta, hogy
                        Gazsi (pedig jó gyomru gyerek volt) már mozogni se tudott a sok mindenféle
                        jótól... Aztán vetettek neki olyan magas, tornyos nyoszolyát, hogy mikor a
                        kezét kinyújtotta, a bolthajtást elérte... És mily édesen aludt és vele sok
                        ezer fáradt magyar vitéz...
                  </p>
				<p>
                     Lassanként mind lepihentek... Csak egy ablak volt világos, ott
                        virrasztott térképei fölött Bem apó és csinálta a tervet: hogyan foglalja
                        vissza testvérhazánkat, Erdélyt, az ellenségtől. Mert Kolozsvár elfoglalása
                        után még az a feladat várt seregünkre.
                  </p>
				<milestone n="2" unit="endSubChapter"/>
				<milestone n="3" unit="startSubChapter"/>
				<p rend="head">
                     III.
                  </p>
				<p>
                     Siess, jó honvéd, gyorsan egyél, gyorsan aludjál, egy óra alatt
                        kettőt pihenj, mert bizony Bem apó nem hágy téged Kolozsvárott mulatni.
                  </p>
				<p>
                     A honvéd éppen hogy fölkelt a kolozsváriak gazdagon terített
                        asztalától, s megtörölte a száját: már hangzott a nagy piacon a riadó.
                        Verték a dobokat, fujták a trombitákat, kibontották a Szűzmáriás nemzeti
                        zászlókat, s oszlopokba állt a hadsereg. A kis szürke tábornok, akinek arca
                        csupa sebforradás volt, végiglovagolt a sorok előtt, s barátságosan
                        integetett katonáinak, akik lelkesen éljenezték.
                  </p>
				<p>
                     Aztán Bem intett és elindult a sereg Erdély
                        fölszabadítására.
                  </p>
				<p>
                     A muzsika hangjait, a dalolást elnyelte a távolság s a
                        kolozsváriak búsan néztek a gyorsan tovaröppent kedves vendégek után.
                  </p>
				<p>
                     De legszomorubb volt Verzár Jakab, aki nagyon megszerette a mi
                        Gazsi barátunkat. Össze-vissza csókolta a hős gyereket, ellátta útravalóval
                        és papramorgóval, s egy aranyláncon függő aranyszívet akasztott a nyakába.
                        „Ez - úgymond a derék kereskedő - meg fogja óvni az ellenség
                        golyóitól.”
                  </p>
				<p>
                     És itt kezdődik Bem csodálatos hadjárata, amely örökre piros
                        betűkkel lesz följegyezve a magyar nemzet történetében.
                  </p>
				<p>
                     A magyar sereg vakon követte a szürkeköpenyeges, bicegő,
                        alacsony kis embert, aki még a lovon is oly görbén ült; követte, mert tudta,
                        hogy rettenthetetlen bátorság és mély hadi tudomány lakik benne. Zúgolódás
                        nélkül fogadta minden parancsát, s pihenés nélkül rohant éjjel-nappal,
                        télbe-fagyba, neki az ágyú torkának, neki a biztos halálnak, mert az imádott
                        vezér ott állt sorai közt, s lánglelkét átöntötte a legutolsó
                        közkatonába...
                  </p>
				<p>
                     - Előre, előre! - hangzott a sereg ajkán, s bezúdultak a hegyek
                        közé.
                  </p>
				<p>
                     A lengyel oroszlán előbb Urbán seregére vetette magát s a
                        borgó-prundi szoroson keresztül Bukovinába kergette. Aztán megüzente a
                        csüggedő székelyeknek, hogy ne féljenek, közeledik, s azzal Nagy-Szeben felé
                        fordult, hogy a lázadás főfészkét, ahol ellenünk annyi gaz tervet
                        kovácsoltak, elpusztítsa.
                  </p>
				<p>
                     Nézzétek meg, hol van Bukovina és hol esik Nagy-Szeben! Madár
                        is elfáradna, ha egyhúzamban kellene átröpülnie az utat. Hát még akkor a
                        szegény honvéd, akit rongyos bakancsában, vékony ruhájában majd megvett a
                        hideg.
                  </p>
				<p>
                     Lett rémület Szebenben, amikor a száguldó lovasok jelentették,
                        hogy jön a vihar, amely elsöpréssel fenyeget.
                  </p>
				<p>
                     Puchner, az osztrák főhadparancsnok, először Gálfalvánál állta
                        útját Bemnek. A magyar katonának lelkére kötötték, hogy ne nagyon pazarolja
                        a puskaport, hanem szuronyszegezve menjen rá az ellenségre. Még az osztrák
                        el se kezdte a lövöldözést, már a nyakán volt a honvéd és kikergette
                        Gálfalváról. Szőkefalvánál újra megvetette a lábát a német. Innen is elűzték
                        katonáink. Aztán futott Nagy-Szebenig.
                  </p>
				<p>
                     Bem kergette őket és Vizaknánál tábort ütött. 4600 embere és 30
                        ágyúja volt csak a hősnek, 17.000 embere és 74 ágyúja Puchnernek. Azonfölül
                        Puchner a város falai mögött állt, védett helyen - és Bem megtámadta.
                  </p>
				<p>
                     január 21-én volt az ütközet. A magyar sereg kifejlődött a
                        síkon, a császáriak a falak mögött várták. Bem pejlován végiglovagol katonái
                        közt, aztán kedves ágyúihoz megy, s azokat elhelyezi.
                  </p>
				<p>
                     Ekkor megdördültek a császáriak ágyúi. Az első lövésre halva
                        bukik le a lováról Mikes Kelemen, a vitéz dandárparancsnok. A honvédek
                        megzavarodnak, s fölhagynak az előnyomulással. Bem odalovagol, leszáll
                        lováról s kedves katonája véres holttestét homlokon csókolja. Azután hátrább
                        állítja a seregét, ágyúihoz siet, s bosszút áll Mikesért: megkezdi Szeben
                        bombázását.
                  </p>
				<p>
                     Az ágyúdörgés közt a székely zászlóalj és a bécsi légió (csupa
                        fiatal német diák, aki eljött meghalni a magyar szabadságért) több
                        szuronyrohamot intéznek a sáncok ellen, de a császáriak ágyúi elpusztítják
                        őket. Bem kevés ágyúja közül már ötöt összezúzott az ellenség ágyúja, de a
                        vezér egy tapodtat se hátrál. S véle a sereg is áll, mint a szikla. A
                        császáriak pedig nem mertek kijönni biztos falaik közül.
                  </p>
				<p>
                     Ekkor érkezett csak a csatatérre a 11-ik és 31-ik
                        zászlóalj.
                  </p>
				<p>
                     Inczédy Samu őrnagy kezébe veszi a 11-ik zászlóalj zászlaját és
                        odakiáltja Dobay Józsefnek, a 31-ik zászlóalj őrnagyának:
                  </p>
				<p>
                     - No, lássuk, melyik zászló lobog először Nagy-Szeben
                        falain!
                  </p>
				<p>
                     S a két hős zászlóalj rohamra indul. Aki elesik, félrehúzza
                        magát és nem jajgat, hogy társait ne zavarja, a többiek futnak, neki a
                        sáncnak, neki az ágyúnak. A háromszínü zászlókat száz meg száz golyó
                        lyukasztja át, de nem jutott a falra egyik se. Hiába, kevés volt ezen a
                        napon a magyar... sok vér kifolyt, elgyengült a sereg... meghátrált...
                  </p>
				<p>
                     Csak Bem maradt a helyén, ágyúi mögött.
                  </p>
				<p>
                     - A gyalogság hadd fusson, mi a helyünkön maradunk! - kiáltott
                        a tüzéreknek.
                  </p>
				<p>
                     A hős fiúk némán intettek és dolgoztak tovább.
                  </p>
				<p>
                     És két óra hosszat ott állt még pár száz huszár födözete alatt.
                        Délután kezdett csak hátrálni, de mint egy oroszlán, vissza-visszavágott
                        éles körmeivel... meg-megállt és a lassan, óvatosan előrenyomuló osztrákok
                        közé lőtt és aztán nyugodtan haladt tovább.
                  </p>
				<p>
                     De nem messze ment. Szelindeknél újra tábort ütött, s fáradt,
                        kicsi seregével újra csatára készült... Pedig már lövőszere is alig volt. S
                        a honvédek, akikről leszakadt a bakancs, rongyba takart lábbal gyalogoltak a
                        havon, az iszonyu hidegben.
                  </p>
				<p>
                     Január 24-ikén Szelindekről három oldalról támadt Bemre az
                        ellenség.
                  </p>
				<p>
                     - Fiaim! - szólt Inczédy őrnagy a 11-ik zászlóaljhoz, mikor
                        jelentették, hogy az ellenség közeledik, - még egyszer szedjétek össze
                        magatokat, mert itt inkább meghalunk mind, de meg nem hátrálhatunk.
                  </p>
				<p>
                     Gazsi kivonta a kardját és megcsókolta. Ami enni-inni való volt
                        nála, kiosztotta katonái közt s így szólt:
                  </p>
				<p>
                     - Legyetek büszkék, fiúk, mert mindegyikünkre öt ellenség esik.
                        Olyan félelmes hirünk van, hogy csak ötszörös erővel mernek ránk jönni.
                        Győzni fogunk.
                  </p>
				<p>
                     Ekkor megdördültek az ágyúk. A mieink rohantak a csatába.
                        Többet nem beszélgethetett senki, hanem harcolt. Harcolt, mint a kölykeit
                        védő oroszlán. Harcolt, mint a fészkét védő sas. Egyszóval harcolt, mint a
                        hazáját védő magyar.
                  </p>
				<p>
                     Déltől éjfélig tartott a harc. A sebesültek meghaltak némán. A
                        halottakat félrerakták az útból. A verejték és a vér csorgott a honvédekről.
                        A halál kaszája suhogva csapkodott közöttük. De meg nem ijedtek, meg nem
                        mozdultak helyükből, mintha a lábuk csak gyökeret vert volna.
                  </p>
				<p>
                     Éjfélkor aztán az ellenség véres fejjel húzódott vissza, a mi
                        kifáradt vitézeink pedig nyugalomra tértek.
                  </p>
				<p>
                     A csata után való nap Bem szemlét tartott serege fölött s
                        kitüntetéseket, jutalmakat osztogatott ki a hősök közt. Ekkor lett kapitány
                        Bárdy Gáspárból is.
                  </p>
				<p>
                     Ekkor jelent meg először Bem táborában Petőfi Sándor, a nagy
                        költő is. Otthagyta ifjú nejét, akivel csak nemrégen esküdött meg
                        Magyarországon, s eljött Bemhez, mert - így szólt, - „gyalázat nélkül csak
                        Bem alatt lehet szolgálni”.
                  </p>
				<p>
                     Bem nagyon szívesen fogadta Petőfit, megölelte, rövid idő alatt
                        igen meg is szerette, s olyan viszony fejlődött ki köztük, mint az apa és
                        fia közt. A költő pedig csakhamar rajongó tisztelettel vette körül a nagy
                        hadvezért.
                  </p>
				<p>
                     A katonák sorban fölkeresték Petőfit. A legutolsó közhonvéd is
                        tudta, hogy micsoda dicsősége ő a magyar nemzetnek. Este pedig Bárdy Gazsi
                        százados úr összeállította egy csapatba a legjobb hangú legényeket, s a
                        legszebb magyar dalokat eldaloltatta velük Bem és Petőfi ablakai alatt.
                  </p>
				<p>
                     ...Katonai pompával eltemették a halottakat, ellátták a
                        sebesülteket, lemosták magukról a vért és a puskaport s új harcra készültek.
                        Bem nem mozdult ki Szelindekről. Bátran várta a támadást. Puchner uram nyolc
                        napig békén hagyta őket, de ezalatt minden rendelkezésére álló erőt
                        összegyűjtött, hogy szétmorzsolja a „vakmerő lázadót”, ahogy ők Bemet
                        nevezték.
                  </p>
				<p>
                     Január 30-án történt a támadás. Hat órai harc után az osztrák
                        véres fővel futott vissza Szebenbe.
                  </p>
				<p>
                     És Bem, ahelyett, hogy csekély haderejét kiegészíteni
                        visszavonult volna, még utánuk nyomult és Vizaknánál táborba szállt. Jertek,
                        várlak benneteket!
                  </p>
				<p>
                     És itt kezdődnek, Vizaknánál, a magyar szabadságharc hadi
                        történetének legfényesebb lapjai. A magyar hősiesség, kitartás, önfeláldozás
                        örök példája az a négynapos harc, amely február 4-ikén kezdődött s 8-ikán
                        végződött, hogy aztán a piski hídnál újra kezdődjék.
                  </p>
				<p>
                     Az osztrák az oláhokkal és a szászokkal egyesülve rohanta meg
                        Bemet, akinek serege ezen a napon már csak kétezer főből állott.
                  </p>
				<p>
                     Öt órai harc után még egy lépést se tudott előre tenni. Sőt
                        honvédeink szuronyrohama úgy megingatja, hogy hátrálni kezd.
                  </p>
				<p>
                     És a vakmerő Bem, elhagyva erős állását, még üldözésére indul.
                        És ekkor az osztrák bámulva látja, hogy micsoda maroknyi sereggel van dolga,
                        visszafordul, körülveszi kisded seregünket, s minden oldalról megrohanja. A
                        honvéd, mint az oroszlán küzd, de mit ér ez, mikor egyre hat ellenség
                        esik.
                  </p>
				<p>
                     A vasasnémet lovasok egyenesen Bemre rohannak... Egy tiszt már
                        a vállára teszi a kezét, mikor a huszárok, mint a villám, rájuk csapnak,
                        lekaszabolják a németeket és Bemet kiszabadítják...
                  </p>
				<p>
                     A magyar sereg meghátrált... De előbb ötszáz ifjú hős honvéd
                        elesett a harcban. Csak akkor kezdett hátrálni... Leghátul ment Bem,
                        megmaradt nyolc ágyújával. Lassan ment, búsan ment... Gyakran megállt, s ha
                        az ellenség közel jött, közibe bömbölt ágyúival. Így védte a visszavonuló
                        sereget...
                  </p>
				<p>
                     Szerdahely felé ment a kifáradt, éhes, tépett ruhájú, véres,
                        puskaporos sereg. A körüllevő erdőben hemzsegtek az oláhok, akik a sötétben
                        ordítozva, lövöldözve követték őket. Aki elmaradt a seregtől, aki kilépett a
                        sorból, azt e vad hiénák felkoncolták. Ha faluhoz értek, felhangzott a
                        tisztek parancsa:
                  </p>
				<p>
                     - Szuronyt szegezz!
                  </p>
				<p>
                     A roskadozó magyar dacosan fölvetett fejjel, előreszegzett
                        szuronynyal tört útat magának, kergetve az oláh lázadókat.
                  </p>
				<p>
                     Micsoda út volt ez! Szerdahelyre késő este érkeztek, hol a
                        szász lakosok elzárkóztak házaikba, s egy falat kenyeret, egy pohár vizet
                        nem adtak katonáinknak. És Bem nem engedte, hogy koplaló serege erőszakkal
                        szerezzen magának élelmet és szállást. És a honvédsereg kint fagyoskodott a
                        piacon, a hideg téli éjszakában, de egy ujjal se nyúlt az embertelen
                        lakosokhoz. Így tudott engedelmeskedni ez a sereg, és ezt a sereget nevezték
                        ellenségeink rablócsordának!
                  </p>
				<p>
                     Éjfélkor jön a rettenetes hír, hogy Szászsebesre előreküldött
                        sebesültjeinket a szászok és oláhok, a gyulafehérvári osztrák őrség
                        segítségével felkoncolták!
                  </p>
				<p>
                     Az elszörnyedés moraja zúgott végig a magyar seregen. A
                        védteleneket, a szenvedőket megölni!
                  </p>
				<p>
                     - Előre, előre, bosszú, véres bosszú!
                  </p>
				<p>
                     Megharsantak a kürtök. Nem ismert többé senki fáradságot. Mint
                        Isten bosszúálló angyalainak a serege, repült Bem és csapatja Szászsebes
                        felé.
                  </p>
				<p>
                     Mi történt e városban?
                  </p>
				<p>
                     A szászsebesi nép színleg barátságosan fogadta a sebesült
                        honvédeket és kisérőiket. Adott nekik enni-inni bőven és puha, meleg ágyat
                        az elgyengült harcosoknak.
                  </p>
				<p>
                     Mikor aztán a szegények mit sem sejtve elszenderedtek, a
                        lomkereki oláhság, a gyulafehérvári őrség és a szászsebesi lakosság
                        egyesülten megrohanta katonáinkat és álmukban felkoncolta.
                  </p>
				<p>
                     Csak egy markotányosné és egy székely fuvaros menekült meg. Az,
                        aki hírt hozott Bemnek.
                  </p>
				<p>
                     Hajnalhasadtakor érkeznek Szászsebeshez. Bem beleágyúztat a
                        városba, de a honvédeknek nem volt türelmük: szuronytszegezve, mint a dühödt
                        oroszlánok, berohantak a városba és legázoltak és eltiportak mindent az
                        útjukban. Az ellenség hiába próbált ellentállani: aki megállt, halál fia
                        volt. Vad ordítással menekültek a bosszúálló honvédek elől.
                  </p>
				<p>
                     Tudjátok-e, hogy háborúban mivel büntetik az ilyen rémtettet?
                        Fölgyújtják a várost, és leölik a férfilakosságot. Bem is törvényt ült
                        fölöttük, de irgalmas volt és kegyelmet gyakorolt. Csak a négy főkolompost
                        lövette főbe, a többinek haja szála se görbült meg s a városnak se lett
                        bántódása.
                  </p>
				<p>
                     A harc kimerítette Bem kisded csapatját, azért a vezér az
                        ellenséges városban, mely falakkal volt körülvéve, pihenést rendelt, bár
                        tudta, hogy Puchner nagy erővel nyomul utána. Éppen ebédnél ültek, mikor
                        Puchner előhada megtámadta a várost, Bem csak úgy félkézzel védekezett, mint
                        mikor valaki a legyeket hessegeti el magáról. Nem is mentek az osztrákok
                        semmire. Bem elég vakmerő volt még a rákövetkező éjjelt is Szászsebesen
                        tölteni. Aludt is mélyen és senki se sejtette, hogy micsoda veszedelem vette
                        körül hadainkat ezen az éjszakán.
                  </p>
				<p>
                     Másnap, február hatodikán, arra ébredtek, hogy több mint
                        tízezer osztrák veszi körül őket, negyven ágyúval.
                  </p>
				<p>
                     Puchner már azt hitte, hogy most már megcsípte Bemet. Még
                        követet is küldött hozzá, hogy adja meg magát.
                  </p>
				<p>
                     Míg a tisztek a követtel beszélgetnek, a huszárok jelentik
                        Bemnek, hogy a Szászváros felé vezető utat a németek elfelejtették elállani.
                        Bem rögtön elindítja arra seregét és - kisiklik az osztrákok körmei
                        közül.
                  </p>
				<p>
                     Puchner ezt egy óra múlva tudja meg. A haját tépi mérgében és
                        egész hadseregét utána zúdítja Bemnek.
                  </p>
				<p>
                     Megkezdődik a vadászat. A falvakat, amerre seregünk útja vezet,
                        ezer meg ezer oláh tartja megszállva. Fegyverrel a kezükben törnek újra útat
                        maguknak a vitéz magyar fiúk. Hátul pedig Bem védi a hátrálást, ágyúival
                        meg-megáll, lecsap és visszaűzi az ellenséget.
                  </p>
				<p>
                     Így érnek Szászváros elé. Mi ez? A kapuk zárva, a falakon
                        ellenség. Holott katonáink itt pihenésre számítottak.
                  </p>
				<p>
                     - Előre! Szuronyt szegezz!
                  </p>
				<p>
                     Ez a honvéd mindennapi nótája. Egy pohár vizet, egy falat
                        kenyeret, az éjjeli szállást harccal kell megszerezniök. Most is nekiveti
                        magát seregünk Szászvárosnak, s egy órai harc után kidobja onnan az
                        ellenséget.
                  </p>
				<p>
                     Ismét van egy fél éjszakai pihenőjük. Itt kapja Bem a jó hírt,
                        hogy Magyarország felől jön a segítség, közelednek a friss magyar
                        csapatok.
                  </p>
				<p>
                     Az öreg vezér is reméli végre, hogy nyugodtan alhatik pár órát,
                        hetek óta először.
                  </p>
				<p>
                     Még sötét volt, mikor Czecz ezredes belép Bem apóhoz, némi
                        habozás után fölkelti, s jelenti, hogy már itt van az üldöző sereg és
                        támadásra készül.
                  </p>
				<p>
                     Az öreg vezér felöltözködve feküdt egy kanapén. Azonnal talpon
                        volt, vízes kendővel végigtörölte az arcát, s ment ki a város végére. Az
                        erdőkből, a hegyek közül fegyverzaj hallatszott. Ott vonult fel az
                        ellenség.
                  </p>
				<p>
                     Bem visszamegy a városba. Azonnal megvereti a riadót. Mint
                        mindig, most is a tizenegyedik zászlóalj volt a legelső, amely sorakozott,
                        élén Inczédy Samu őrnagygyal.
                  </p>
				<p>
                     - Őrnagy úr! - szólt Bem messzehallatszó hangon, - önre és
                        vitéz zászlóaljára nehéz föladat vár. Nem az a parancs, hogy előre, hanem
                        hátra. Azonnal törjenek Piskin át Dévára, találják meg a magyarországi
                        segítő csapatot, aztán azzal együtt térjenek vissza és Piskinél várjanak
                        rám.
                  </p>
				<p>
                     A hős Inczédy csüggedten leeresztette a kardját.
                  </p>
				<p>
                     - Nem tetszik? - kérdé Bem.
                  </p>
				<p>
                     - Parancs, tehát végre fogom hajtani, tábornok úr, - felelt
                        Inczédy, - de azt hiszem, itt nagyobb szükség lenne ránk. Mi lesz
                        önnel?
                  </p>
				<p>
                     - Az az én dolgom. Az ön dolga engedelmeskedni - felelt Bem
                        ridegen és szalutálva elfordult.
                  </p>
				<p>
                     Inczédy lóra ült.
                  </p>
				<p>
                     - Zászlóalj jobbra át! Indulj! - vezényelt, s a katonák gyors
                        léptekkel eltüntek a sötétségben. Bem pedig, megmaradt négy ágyújával s
                        maroknyira összeolvadt kis seregével, újra szembe fordult az
                        ellenséggel.
                  </p>
				<p>
                     *
                  </p>
				<p>
                     A magyarországi segítő csapatok átküzdötték magukat a hegyeken
                        és bevonultak Dévára, ahonnan a tizenegyedik zászlóalj éppen eléjük akart
                        vonulni. De mialatt katonáink egymásnak örülnek, Piski felől egy lovas
                        vágtat a város piacára, s Inczédy előtt megáll. A ló összerogy és kiadja
                        páráját, a lovas talpra ugrik, Bethlen Gergely volt, Bem egyik legvitézebb
                        hadsegéde. Azonnal izgatott csoportok vették körül.
                  </p>
				<p>
                     - Előre, őrnagy úr, Piski felé, - szólt rekedten Bethlen, aki a
                        fáradtságtól maga is majdnem összerogyott, - Bem nagy veszedelemben van,
                        talán elfogták, vagy meg is ölték.
                  </p>
				<p>
                     A 11-ik zászlóalj, egy század Kossuth-huszár és a tüzérség
                        rögtön fegyverbe áll, s elindul Bemhez.
                  </p>
				<p>
                     Bárdi Gazsi a város végén lefoglalt tizenöt fuvaros szekeret, s
                        arra rakatta századját. Így mentek sebesen. Mikor a piski hídhoz értek,
                        távoli ágyúdörgést hallottak... Azonnal megszállták a hídat... Először futó
                        huszárok jelentek meg.
                  </p>
				<p>
                     - Vége mindennek, Bemet elfogták, megölték! - kiáltott Gazsinak
                        az egyik huszár.
                  </p>
				<p>
                     - Állj meg, gyáva szökevény! Fogjátok meg! - kiáltott
                        Gazsi.
                  </p>
				<p>
                     A Kossuth-huszárok elfogták a huszárt.
                  </p>
				<p>
                     - Te huszár, - kiáltott Gazsi képéből kikelve, - ha ilyen
                        rémhíreket mersz mesélni, azonnal főbe lövetlek. Század, félkörbe, szuronyt
                        fel! A huszárok a körön kívül álljanak. Fel kell tartóztatni a futókat.
                  </p>
				<p>
                     Újra huszárok jöttek. Majd egy véres, tépett gyalogcsapat jött,
                        fegyverekre fektetett sebesültekkel. Utánuk bekötött fejü, felkötött karu
                        könnyű sebesültek vánszorogtak. Sokan ott estek el és vér tódult ki a
                        szájukból, arcukból. Mások jajgattak a fájdalomtól... többen a fáradságtól
                        elestek és a fagyos hóban fekve maradtak... Vad kiabálással jött egy pár
                        ember, fegyverét forgatva a levegőben. Aztán összetépett, füstös zászlót
                        hoztak, amely körül alig volt tíz-húsz ember, a többi elesett...
                  </p>
				<p>
                     Az ágyúdörgés egyre közelebb hallatszott. Egyszerre csak a
                        dombtetőn megjelent Bem, a sereg magjával... pár száz rongyos, mezitláb járó
                        emberrel... A ruha, a cipő leszakadt róluk, de fegyvere megvolt
                        mindegyiknek... A dombtetőn megálltak, Bem még egyszer az ellenség közé
                        lövetett, azzal leszállt a hídra... serege tódult utána... Ijesztő volt e
                        puskaporos, véres, rongyos csapat, mely golyók ezreitől összelyuggatott
                        zászlói körül verekedett négy nap, négy éjjel... a poklokon törte keresztül
                        magát és itt volt, nem került ellenség kezére... És amint a hídon átjutott,
                        rögtön megállt, szembe fordult a híddal és Bemre nézett... Ha az ősz vezér
                        parancsolta volna, azonnal szivesen rohantak volna át a hídon, az
                        ellenségre.
                  </p>
				<p>
                     A vezérnek magának is fel volt kötve a karja, sápadt, fáradt és
                        szomorú volt. Odalovagolt Inczédyhez.
                  </p>
				<p>
                     - Dévára megyek, de holnap visszatérek. Addig tartsa a hídat.
                        Ha a híd elveszett, Erdély is elveszett.
                  </p>
				<p>
                     Azzal tovább lovagolt. És csapatja ezalatt elmondta a hősies
                        harcot, amelyről Petőfi is azt énekelte: „Négy nap dörgött az ágyú Vízakna s
                        Déva közt. Ott minden talpalatnyi földet vér öntözött.” Elregélték, hogyan
                        rohanták meg az osztrák lovasok Bemet ágyúi közt, s mikor a legelső rátette
                        kezét az ágyúra, Bem végigvágott rajta a lovagló korbácsával s
                        rákiáltott:
                  </p>
				<p>
                     - Takarodjál! Ezek az én ágyúim!
                  </p>
				<p>
                     A meglepett lovas hátrált. Ekkor egy gyalogos rálőtt Bemre, s a
                        jobbkeze középső újját ellőtte.
                  </p>
				<p>
                     - Erre az újjra úgyse volt szükségem, - szólt Bem hidegen és
                        zsebkendővel bekötözte szétroncsolt újját.
                  </p>
				<p>
                     Ekkor Dobay honvédjei megrohanták az osztrákokat és
                        kiszabadították közülök Bemet. De a megsebesült hős tovább is személyesen
                        vezette a visszavonulást. Minden talpalatnyi földet drágán adott el az
                        ellenségnek.
                  </p>
				<p>
                     ...Mikor az osztrák a piski-hídhoz ért, bámulva látja ott a
                        tizenegyedik zászlóalj sziklafalát. Nekitámad elbizakodottságában, de
                        elszánt honvédeinkről, mint falról a gummilapda, visszapattan.
                  </p>
				<p>
                     - No jó, - gondolja magában. - Majd holnap.
                  </p>
				<p>
                     Ez a holnap pedig
                        február tizedike
                      volt, a piski-hídi csata napja. Itt dőlt el Erdély sorsa.
                  </p>
				<p>
                     Hó borította a vidéket. A Sztrigy, amely a híd alatt zúgott,
                        zajlott, tele volt egymást tördelő jégtáblákkal. A szemben álló ellenségek
                        csak a hídon keresztül fértek egymáshoz.
                  </p>
				<p>
                     A magyar sereg újonnan érkezett erősítésekkel együtt hétezer
                        főből állott. Az osztrák sereg kétszer annyiból. De hát a magyar sohase
                        szokta számlálni, mennyi az ellensége. Alig hajnalodott, fegyverbe állt a
                        magyar had és komor csendben foglalt állást. A katonák kezet fogtak, a
                        tisztek megölelték egymást. Mindenki rendbeszedte fegyverét, a tisztek
                        megcsókolták leghűbb társukat, a kardjukat. És suttogva ment szájról-szájra
                        a jelszó: „Inkább mindnyájan itt halunk, de egy tapodtat sem engedünk, mert
                        ha meghátrálunk, az egész magyar seregnek ki kell vonulnia Erdélyből.”
                  </p>
				<p>
                     Az elhatározás, a halálra szántság komor tüze égett katonáink
                        szemében, Bárdy Gazsi, a rettenthetetlen ifjú katona, aki oly vidáman ment
                        száz csatába, szorulni érzi szívét. Nem a haláltól félt - hanem attól: mi
                        lesz, ha elvesztjük a csatát?
                  </p>
				<p>
                     Ágyúdörgés reszkettette meg a levegőt. Kezdődik a tánc. „Éljen
                        a haza!” - kiáltja hétezer torok. „Hurráh, Hurráh!” - kiáltja túlról a sötét
                        katonaság, s miközben két részről hetven ágyú bömbölésétől remeg a föld, a
                        puskapor füstjében egymásra rohannak a hadsorok. Csak két zászló látszik ki:
                        a miénk, a háromszínű, s az ellenségé - a
                        kétszinű
                     .
                  </p>
				<p>
                     A híd közepén csapnak össze. A magyar visszaveri a németet. De
                        ezek segítséget kapnak, s visszaszorítják a mieinket. Ekkor Horváth Miklós
                        kapitány rohamra vezeti a huszárságot. Huszáraink, mint a villám, ráütnek az
                        ellenségre. Horváth, öt golyótól találva, lebukik a lóról, a huszárok
                        hátrálnak. Most jön a sor a vörössapkás 11-ik zászlóaljra. Mint a förgeteg
                        rohannak a fiúk a hídra. Az ellenség megdöbben s fehér zsebkendőt tűz a
                        szuronyára, annak jeléül, hogy megadja magát. A mieink gyanútlanul
                        közelednek. Az osztrákok ekkor árúló módon közéjük lőnek. A zászlóalj
                        elordítja magát, mint a párduc, ráveti magát az osztrákra, s átűzi a hídon,
                        kergeti, hajtja, lövi, vágja őket.
                  </p>
				<p>
                     Az osztrákok egy hegyhátra menekültek. A mieink a hídhoz
                        legközelebb eső dombon foglaltak állást. És ekkor egy rémkiáltás fut végig
                        seregünkön: „Nincs több töltésünk, végünk van!” Nem tudtak többet
                        lövöldözni, ki voltak szolgáltatva az ellenségnek. Soraik megbomlanak,
                        mindenki rohan a hídra, hogy a túlsó partra jusson. Az osztrák észreveszi a
                        zavart s rögtön utánuk rohant. A hídon iszonyú zűrzavar, taszigálózás
                        keletkezett. Ekkor érkezett oda a szintén hátráló 11-ik zászlóalj. Inczédy
                        Samu őrnagy látja, hogyha ő is a hídra vezeti embereit, ott teljesen
                        összetorlódnak s az osztrákok valamennyit lekaszabolják.
                  </p>
				<p>
                     - Utánam, fiúk! - kiáltja mennydörgő hangon s a Sztrigy folyó
                        zajló jégtáblái közé ugrik. A zászlóalj habozás nélkül követi vezérét, s
                        mindnyájan a jégtáblák közt küzködve, a dermesztő hideg vízben átgázolnak a
                        túlsó partra, s ott rendbe állanak.
                  </p>
				<p>
                     ...Rohanva jön át a hídon az osztrák. De seregünk lőszerrel
                        újra ellátva, már készen várja. Bem végiglovagol ágyúi mögött... óriási
                        dördülés... egyszerre huszonnyolc magyar ágyú bömbölt a németek közé... a
                        Rákóczi-induló megszólal... egetverő „Éljen a haza!” kiáltás hangzik, s Bem
                        serege, minden erejét összeszedve, ráveti magát az ellenségre... Ez nem
                        állja ki. Ingadozik, majd hátrál, s végre vad futással menekül. A kocka
                        eldőlt: győztünk, kétezer embert vesztett az ellenség, hatszáz vitézét
                        siratta a magyar... de nyitva volt újra az út Szeben felé...
                  </p>
				<p>
                     Bem, mint a villám, követte a futó osztrákokat.
                  </p>
				<p>
                     És akkor már talpon volt az egész székelység, amelynek
                        fiatalsága lelkesen tódult Bem zászlói alá. Február 11-ikén Medgyesnél
                        háromezer háromszéki székely csatlakozott Bemhez, köztük Gábor Áron tizenkét
                        ágyúval.
                  </p>
				<p>
                     - Éljen Bem apó, éljen a mi vezérünk! - kiabálták az ifjak, s a
                        ruháját, kezét csókolgatták az ősz hadvezérnek.
                  </p>
				<p>
                     Bem könnyes szemmel nézte a derék székelyeket.
                  </p>
				<p>
                     - Most már a muszkától se félek. Előre, fiaim!
                  </p>
				<p>
                     ...És újra győzelmesen kezdtek lobogni a magyar zászlók Erdély
                        bércei közt. Először Urbánt verte ki a hazából. Aztán Medgyesen üt rá a
                        németre. Ezeknek azóta egy híres tapasztalt hadvezérük érkezett, Van der
                        Nüll. Ezt Bem úgy megverte, hogy tán máig is szalad. El is nevezték a
                        székelyek vándor nyúlnak. De még ki sem pihenték magukat vitézeink, újabb osztrák
                        haderő tört rájuk... Bem egy darabig verekedett velük, aztán megunta s
                        otthagyta őket a faképnél. Föl, Nagy-Szebenbe!
                  </p>
				<p>
                     Mint a villám futott oda.
                  </p>
				<p>
                     Nagy-Szebenben pedig ötezer muszka és kétezer osztrák
                        várta.
                  </p>
				<p>
                     A muszka, az ősi ellenség, akivel már a lengyel
                        szabadságharcban annyit verekedett! Az öregnek fölvillant a szeme, amikor a
                        síkon az orosz sisakokat megpillantotta.
                  </p>
				<p>
                     Március 11-ikén délután három órakor megdördültek Bem ágyúi és
                        söpörték a muszka sorokat. De nem mozdultak. De amikor honvédeink
                        szuronyaival megismerkedtek, egyszerre a város sáncai mögé húzódtak.
                  </p>
				<p>
                     - Most mutasd meg, székely, mit tudsz! - kiáltott Bem az újonc
                        székely katonáknak. És a székelyek megmutatták. A leggyilkosabb tűzben
                        nekimentek Szebennek és mint a macskák másztak a várfalakra. A 11-ik
                        zászlóalj dalolva rohant a nyomukba, betörte a kaput, s elárasztotta a
                        várost... aki ellentállt, leölték. A templom tornyán a nyugvó nap utolsó
                        sugaraiban fürödve megjelent a magyar zászló. De a muszka jó katona, minden
                        utcát eltorlaszolt, minden házat külön védelmezett. De a magyar még jobb
                        katona, mert mindenünnen kiverte. Csak éjfélkor csillapodott le a harc.
                        Hanem akkor aztán futott is a muszka esze nélkül.
                  </p>
				<p>
                     Szeben bevétele halálos csapás volt az ellenségre. Huszonegy
                        ágyú, egy millió puskatöltés, hatezer ágyúgolyó, ötezer puska került Bem
                        kezébe. De Bem még nem engedett pihenőt. Utána eredt az orosznak és a
                        törcsvári szoroson át végkép kiverte Oláhországba. Aztán szembefordult a még
                        Erdélyben lévő osztrákokkal s két csatában szétverte őket. A sok híres,
                        tudós osztrák hadvezér seregestül Oláhországba menekült. Bem március 19-én
                        már Brassóba is bevonult.
                  </p>
				<p>
                     Erdély földje tiszta volt, ellenség lába immár nem taposta. Az
                        oláhok visszabujtak hegyeik közé, a szászok alázatosan meghódoltak, oroszok
                        és osztrákok idegen országba verve, a fogukat csikorgatták szégyenletükben.
                        A bérctetőkön büszkén lengett a magyar lobogó. A véres csatákban kimerült
                        hősök, a diadal koszorújával homlokukon, büszkén tekintettek az ég felé és
                        így fohászkodtak:
                  </p>
				<p>
                     - Óh, Isten, magyarok hatalmas Istene! Ugy-e nem adtad ezer év
                        előtt méltatlanoknak e hazát, mert íme, szent földjét az utódok vitézül meg
                        tudják védelmezni. Népek Istene, védj minket továbbra is!
                  </p>
				<p>
                     S amíg ez Erdélyben történt, az ország közepén, a magyar
                        Alföldön is megfordult a kocka, s zászlóink diadalról diadalra siettek.
                  </p>
				<p>
                     Majd ezt is elmesélem néktek.
                  </p>
				<milestone n="3" unit="endSubChapter"/>
			</div>
			<div type="chapter">
				<head>
               A fehér toll és a piros sapka
            </head>
				<head>
                  A basahidi kastély.
               </head>
				<p>
                  Tél volt. Hidegen sivított végig a szél Dél-Magyarország nagy
                     rónaságán.
               </p>
				<p>
                  Amerre csak a szem látott, észak, kelet, dél és nyugat felé a
                     pusztulás képe tárult a szem elé. Mindenfelé leégett falvak. Rombadőlt házak
                     fölött szomorúan üvöltöttek a gazdájukat vesztett kutyák. A templomok is
                     bedőltek. Tornyaik kormosan meredeztek az ég felé.
               </p>
				<p>
                  A mezők, ahol azelőtt száz meg száz kövér gulya legelt, szintén
                     elhagyatottak voltak. Tán még az ürge, az egér, a nyúl is kipusztult, még a
                     bogár se döngicsélt a levegőben... Minden élő lény elpusztult az irtó
                     hadjáratban, melyet a megtévesztett rácok indítottak a velük egy földön élő
                     magyarok és németek ellen.
               </p>
				<p>
                  Ilyen bús volt Dél-Magyarország képe 1848 telén. És ekkor jött a
                     magyar kormány parancsa, hogy minden magyar és német családostul vonuljon el a
                     Tiszához. Seregeink többé nem védhetik őket a délvidéken, azoknak is
                     hatalmasabb ellenség, az osztrák ellen kell felvonulni.
               </p>
				<p>
                  És a lakosság kis vagyonát hamarosan összekapkodva, ezerszámra
                     vonult ki a Bánságból és a Bácskából. A rossz útak megteltek menekülőkkel, akik
                     szülőfalujokat keserves sírások közt hagyták oda, martalékul a vad
                     ellenségnek.
               </p>
				<p>
                  A honvédek vállra vetett fegyverrel, lehajtott fővel ballagtak
                     első dicsőségük színhelyéről, ahol pár hónap alatt fiatal újoncokból kész
                     katonákká váltak. Hej, de vérzett a szívük, hogy az ország legtermékenyebb
                     részét végképp a rácok zsákmányául kell hagyniok.
               </p>
				<p>
                  A basahidi kastély ura, Tomory Pongrác, a toronyból nézett végig a
                     síkon, nézte, hogy vonulnak a végtelen kocsisorok, majd a honvédzászlóaljak
                     észak felé.
               </p>
				<p>
                  Látta, hogy a messzeségben, a szemhatár szélén, füstoszlopok
                     kanyarodnak az ég felé. Tudta, hogy ez mit jelent. Amint a mieink kihúzzák
                     valahonnan a lábukat, ott terem a rác csapatok alja, s ami ép marad, azt
                     fölgyújtja.
               </p>
				<p>
                  Tudta, mi vár ősei fészkére, a basahídi kastélyra, ha ő is
                     otthagyja és elmenekül. Fölvetette a fejét büszkén, s ajka azt morogta:
               </p>
				<p>
                  - Nem megyek el, itt maradok. Megvédem az én házamat, vagy romjai
                     alá temetem magamat.
               </p>
				<p>
                  Régóta védelemre volt berendezve a basahídi kastély, nem egy
                     támadást vert már vissza. Dombon feküdt, egyik oldalán tó védte, amelyet bő
                     vízű patak táplált. A többi oldalon magas kőfal kerítette. Mikor a kastély
                     vészharangja megkondult, Tomory azonnal a falu lakosságának az élére állt és
                     várta az ellenséget. Kisebb csapattal győztesen szembeszálltak.
               </p>
				<p>
                  Ha nagyobb sereg jött, a kastély falai mögé vonultak, s ott
                     védelmezték magukat, amíg valahonnan segítséget nem kaptak.
               </p>
				<p>
                  Úgy éltek, mint a török világ magyarjai. Csak félkezükkel
                     dolgozhattak, a másik kezükben a kardot kellett fogni.
               </p>
				<p>
                  Mikor a kormány elrendelte, hogy a lakosság a saját biztonsága
                     érdekében vonuljon a tiszamenti tiszta magyar vidékre, Tomory Pongrác
                     összegyűjtötte a lakosságot és eléjük terjesztette a kérdést:
               </p>
				<p>
                  - Mit csináljunk?
               </p>
				<p>
                  A svábok és magyarok összenéztek.
               </p>
				<p>
                  - Hát az úr mit csinál? - kérdezték viszont.
               </p>
				<p>
                  - Én a házamat el nem hagyom. Cselédeimmel bevonulok és védem
                     életre-halálra. Nem engedem, hogy szülőházam rommá váljék, hogy őseim képeit
                     szétszaggassák, családi ereklyéimet elhurcolják, s szobáimat az ellenség sáros
                     lábbal bepiszkolja... De tartóztatni nem tartóztatok senkit...
               </p>
				<p>
                  - Mindegy, mi is maradunk, - kiáltott egyértelműleg a nép.
               </p>
				<p>
                  - Az nem ilyen könnyű, fiaim. Az öregeket, gyerekeket és
                     asszonyokat el kell vinni... Csak annyi asszony maradjon itt, amennyi kell,
                     hogy főzzön a védő csapatnak.
               </p>
				<p>
                  - Tessék csak parancsolni, mi engedelmeskedünk, - szólt a bíró, s
                     a nép helyeslőleg zúgott reá.
               </p>
				<p>
                  - Jól van, fiaim, Isten velünk van és segíteni fog bennünket, ne
                     féljetek!
               </p>
				<p>
                  Tomory tehát intézkedett. Kétszáz férfit választott ki a falu
                     lakosságából, leginkább persze legényembereket és olyan embereket, akiknek nem
                     volt gyerekük. Három nappal azelőtt egy magyar szabad csapattal három szekér
                     fegyvert és lőszert kapott, ezt kiosztotta köztük. A falu többi lakossága
                     lovastól, marhástól elvonult Szeged vidékére. A falu házait elzárták, a védők a
                     kastélyba vonultak, minden kapufélét jól eltorlaszoltak, a kert fáit kivágták,
                     hogy arra is láthassák az ellenséget. Egy hónapra ellátták magukat élelemmel, s
                     nyugodtan várták a rácokat.
               </p>
				<p>
                  Az őrtoronyból látta Tomory, hogy a menekülő lakók és vonuló
                     csapatok lassan-lassan eltünnek észak felé, míg délen egy porfelhő közeledik.
                     Valami lovascsapat. De nem tudta kivenni, hogy ellenség-e vagy jóbarát.
               </p>
				<p>
                  Intett. A torony őr trombitájába fújt, lent nagy mozgás támadt, a
                     kapukat becsukták, mindenki helyére sietett.
               </p>
				<p>
                  A faluhoz közel, a nagy porfelhőből kivált egy kisebb, s a falu
                     elhagyott utcáján át sebesen közeledett.
               </p>
				<p>
                  Csakhamar látták, hogy három lovas.
               </p>
				<p>
                  Egyenesen a kastély felé tartott és a főkapu előtt megálltak.
                     Tomory már ott állt a kapu mellé csinált fatoronyban.
               </p>
				<p>
                  - Kik vagytok és mit akartok? - kérdé.
               </p>
				<p>
                  - Rózsa Sándor szabad csapatja vagyunk, nyissátok ki a kaput
                     hamar.
               </p>
				<p>
                  A nagy porfelhőből puskalövések hallatszottak.
               </p>
				<p>
                  - Siessetek, mert máris nyakunkon az ellenség. Kétszáz asszonyt és
                     gyereket hozunk Jankovácról, megmentettük őket a legyilkolástól.
               </p>
				<p>
                  A kétszárnyú kapu azonnal kétfelé nyílt.
               </p>
				<p>
                  - Miska! - kiáltott Tomory egy vén hajdúra, - ötven puskással a
                     csapat elé mégy és segíted visszariasztani a rácokat.
               </p>
				<p>
                  Ötven ember futólépésben távozott a falu elé.
               </p>
				<p>
                  A falun keresztül hosszú kocsisor közeledett, a lovakat asszonyok
                     hajtották. Látni lehetett, hogy Rózsa Sándor betyárjai megállnak a falu túlsó
                     végén, bevárni az üldöző rác lovascsapat támadását. Ezekhez sietett Miska hajdú
                     embereivel.
               </p>
				<p>
                  Tomory is cselédjeivel a kocsik elé szaladt, hogy gyorsan behajtsa
                     a kastély udvarára.
               </p>
				<p>
                  Sápadt, ijedt asszonyok, didergő, síró gyerekek ültek a
                     kocsikon.
               </p>
				<p>
                  - Ne féljetek, biztos helyre érkeztetek, bíztatta őket
                     Tomory.
               </p>
				<p>
                  - Uram, édes jó uram! - zokogott egy fiatalasszony, - levágták a
                     fejét!
               </p>
				<p>
                  - Hova lettél, egyetlen fiam, - sirdogált egy öreg asszony, - hogy
                     el kellett téged veszítenem, szerelmes magzatom.
               </p>
				<p>
                  A rác lovascsapat, mikor a faluvégen szembeszálltak vele,
                     egyszerre szétrebbent és elvágtatott. Erre Rózsa és harcosai szintén a kastély
                     felé vágtattak.
               </p>
				<p>
                  Marconább, ijesztőbb csapatot képzelni se lehet. Rezes kard verte
                     oldalukat, a nyereg kápájából egy-egy pisztoly agya látszott ki, vállukon
                     puskát viseltek. Lobogós ingbe-gatyába voltak öltözködve, s kezükben durrogott
                     az a rettenetes karikás ostor, mellyel az üldözött lovas katonát messziről
                     lerántották a lováról, s melytől annyira félt az ellenség. Valamennyi
                     napbarnított, erős, vadképű legény volt, kitünő lovas, éhséget és szomjúságot
                     tűrő, félelmet és fáradtságot nem ismerő.
               </p>
				<p>
                  Mikor az ellenség kétfelől hazánkra tört, még a magyar betyárok
                     szíve is megsajdult. Ők, akik embertársaik kirablásából éltek, előjöttek az
                     Alföld hozzáférhetetlen mocsarai közül és felajánlották szolgálataikat
                     Kossuthnak. Kossuth meg is bízta a hírhedt haramiát, Rózsa Sándort, hogy
                     alakítson társaiból egy lovas csapatot, s ha vitézen harcol, megbocsát
                     neki.
               </p>
				<p>
                  Legelőbb is a lázadó szerbek ellen küldték őket. Vitézségük ellen
                     nem is volt kifogás. Nem volt olyan veszedelem, melytől visszariadtak volna. De
                     a háborúban vad természetük felülkerekedett, s oly kegyetlenségeket követtek el
                     az ellenségen, hogy a magyar kormány később föloszlatta a csapatot.
               </p>
				<p>
                  Ez a csapat mentett meg kétszáz magyar asszonyt és gyereket az
                     ellenség dühétől.
               </p>
				<p>
                  Rózsa, egy alacsony, széles vállu, ravasz képű parasztember,
                     odalovagolt Tomoryhoz, megemelintette darutollas kalapját és szóla:
               </p>
				<p>
                  - Tekintetes úr, tessék ezeket a szegény özvegyeket és árvákat
                     befogadni.
               </p>
				<p>
                  - Jól van, Rózsa, maga derék ember, - felelt Tomory és kezet
                     nyujtott a vén betyárnak.
               </p>
				<p>
                  - Köszönöm, tekintetes úr, erre nem vagyok érdemes. Sok vér szárad
                     erre a durva kézre, nem érdemli meg, hogy becsületes ember érintse.
               </p>
				<p>
                  - Hol szedték fel ezeket a szegény kis porontyokat? - kérdé
                     Tomory.
               </p>
				<p>
                  - Jankovácon. Míg a férfiak a falut védelmezték, az asszonyok és
                     gyerekek a templomban imádkoztak. Mikor aztán a rácok a férfiakat leölték, a
                     templomot kezdték ostromolni...
               </p>
				<p>
                  Itt Rózsa Sándor elhallgatott.
               </p>
				<p>
                  - Nos!? Nincs tovább? - sürgette Tomory.
               </p>
				<p>
                  - Akkor érkeztem meg én a csapatommal. Ráhajtottunk a rácokra, s
                     szétkergettük őket...
               </p>
				<p>
                  - Sokan voltak?
               </p>
				<p>
                  - Lehettek vagy kétezren. De tetszik tudni, az én betyáraimtól úgy
                     félnek, mint a tűztől. El is szaladtak, mint a nyúl.
               </p>
				<p>
                  - Sokan elestek?
               </p>
				<p>
                  - Az enyimek közül vagy tíz harapott a fűbe. Hanem a futó ellenség
                     közül leszabdaltunk vagy kétszázat.
               </p>
				<p>
                  Az udvarból lárma hallatszott. Rózsa Sándor betyárjai
                     rendetlenkedtek. A vezér belovagolt.
               </p>
				<p>
                  - Mi baj fiúk? - kiáltá messze halló éles hangon.
               </p>
				<p>
                  - Enni-innivaló kell magunknak, meg széna, abrak a lovunknak, -
                     dörmögött egy fehérbajuszú, vén lókötő. A ruhája csupa vér volt.
               </p>
				<p>
                  - Fogd be a szádat, Balázs, mindenre lesz gondom. Különben is öt
                     órát pihenünk, nyergeljetek le ott a nagy kertben.
               </p>
				<p>
                  A csapat egyszerre lent termett a földön és a kertbe vezette a
                     lovakat. Csakhamar nagy tüzet raktak és Tomory cselédei által kihordott húsból,
                     nagy bográcsokban gulyást kezdtek főzni. A gyerekeket, asszonyokat úgy, ahogy
                     lehetett, a kastély szobáiban, földre teregetett szalmán elhelyezték. Tomoryné,
                     ez az angyali jóságú asszony, járt-kelt mindenfelé s vígasztalta a szegény
                     nyomorultakat. A teheneit is azonnal megfejette s a gyerekek mindegyike kapott
                     egy jó bögre tejet.
               </p>
				<p>
                  Eközben leszállt az est s nem sejtett veszedelmek közeledtek
                     nesztelen léptekkel a basahídi kastély felé...
               </p>
				<p>
                  Még alig volt vacsora ideje, amikor lángba borult a falu. És az
                     égő faluból hadi rendben vörös köpönyeges szerviánus csapat közeledett a
                     kastély felé.
               </p>
				<p>
                  A kastélyban szólt a trombita, amely fegyverre hívta a
                     védelmezőket.
               </p>
				<p>
                  A veres köpönyeges csapatból kivált egy alak, aki fehér zsebkendőt
                     lobogtatva közeledett a kapuhoz.
               </p>
				<p>
                  Tomory megparancsolta, hogy ne lőjjenek rá.
               </p>
				<p>
                  A szerb megállt és jó hangosan, hogy mindenki meghallja,
                     kiáltá:
               </p>
				<p>
                  - Lakói e kastélynak, halljátok szavam! Uram, Knicsanin tábornok
                     nevében fölszólítalak, hogy rakjátok le a fegyvert s vonuljatok el
                     békességgel...
               </p>
				<p>
                  - Hát gyertek és vegyétek el! - kiáltott Rózsa Sándor
                     dacosan.
               </p>
				<p>
                  - Azt meg is tesszük, Istenemre, - kiáltott a rác. - De ha a
                     kastélyt minden kincsével itt hagyjátok nekünk s Rózsa Sándor csapatát
                     kiszolgáltatjátok, békésen távozhattok, a hajatok szála se fog
                     meggörbülni.
               </p>
				<p>
                  Rózsa Sándor csapata ezt hallva, vad kacagásban tört ki.
               </p>
				<p>
                  - Csend! - szólt Tomory, - majd én fogok felelni. Hallgass ide és
                     mondd meg a küldődnek, hogy szavának és igéretének nem hiszünk, senkit ki nem
                     adunk és én, e hely ura, esküszöm neked, hogy inkább mind e kastély romjai alá
                     temetkezünk, de meg nem adjuk magunkat.
               </p>
				<p>
                  - Ez az utolsó szavad? - kérdé a rác követ.
               </p>
				<p>
                  - Utolsó.
               </p>
				<p>
                  - Majd megbánod, büszke magyar. Tudd meg, hogy kastélyod minden
                     oldalról körül van véve. Egy macska se fog innen kimenekülni.
               </p>
				<p>
                  - De te előttem mégy a pokolba, a vezéreddel együtt! - ordított le
                     Rózsa, fenyegetőleg rázva ökleit.
               </p>
				<p>
                  A rác követ gúnyosan nevetett.
               </p>
				<p>
                  - Te vagy az? Neked meg azt izeni Knicsanin, hogy elevenen fog
                     megpörköltetni, mint egy sertést.
               </p>
				<p>
                  - Jó, jó, komám, - felelt Rózsa hidegen, - csak attól félek, hogy
                     nem értek majd rá a gyors futástól!
               </p>
				<p>
                  Ezzel a rác sietve visszatért az övéihez.
               </p>
				<p>
                  Tomory és kitanított hajdúi körülfutották a falakat, s
                     figyelmeztették, buzdították az embereket. Mindenki el volt szánva a
                     legvégsőre. A lövöldözés a kastélyra minden oldalról elkezdődött. Csakugyan
                     körül voltak véve. A híres betyár a nagy udvarban, a falnak vetve a hátát,
                     csendesen pipázhatott.
               </p>
				<p>
                  - Nem jó lesz ez így, tekintetes úr, - mondá Tomorynak, - nem
                     birjuk sokáig, a rácok lebirnak bennünket s vége.
               </p>
				<p>
                  - Akkor meghalunk, Rózsa.
               </p>
				<p>
                  - Minek halnánk, ha nem muszáj? Elmennék inkább én
                     segítségért.
               </p>
				<p>
                  - Hogyan?
               </p>
				<p>
                  - Kitörök a betyáraimmal, utolérem Damjanich tábornokot, s
                     megkérem, fordítson vissza pár száz honvédet.
               </p>
				<p>
                  - Megteszi?
               </p>
				<p>
                  - Meg én, - felelt oly nyugalommal, mintha csak arról lett volna
                     szó, hogy egy zsák búzát feltaszítson a szekérre.
               </p>
				<p>
                  Ezzel kiverte, zsebébe dugta a pipáját, s oda szólt egy suhanó
                     legénynek:
               </p>
				<p>
                  - Lovamat, fegyveremet, Pista! Aztán mondd meg a fiúknak, hogy ide
                     jöjjenek mind a nagy udvarba.
               </p>
				<p>
                  Egy perc alatt ott voltak mind a vad legények, kantárszáron
                     vezetve toporzékoló paripáikat. Rózsa megmondta, miről van szó, aztán még pár
                     percig csöndesen tanácskoztak, hogyan kellene legokosabban csinálni. Senkinek
                     se volt egy szó kifogása se. Mindenki felugrott a lovára.
               </p>
				<p>
                  - Isten áldja meg, tekintetes úr, ne csüggedjenek, még hallani
                     fognak rólam!
               </p>
				<p>
                  Ezzel ő maga is fölvetette magát a lovára.
               </p>
				<p>
                  - Fiúk! Most félre a karikásostort, kézbe a puskát, aztán jön a
                     kard. Nyissátok ki a nagy kaput. Bagoly, Plundrás, Csiszár, előre!
               </p>
				<p>
                  A kastélyudvar megvasalt nagy tölgyfakapuja csikorogva
                     szétcsapódott s vad ordítással kirohantak a betyárok. Legelől lovagolt negyven
                     legény, tömött kettős sorban s habozás nélkül rávetette magát a meglepett
                     rácokra. Amint harminc lépésre értek, lóhátról az ellenség közé lőttek, aztán
                     hatalmas, széles kardjukat rántották ki és belevágtak a tömegbe. Azonnal utca
                     nyílt előttük. A második csapatot Rózsa hozta s szintén holttesteken át törte
                     az utat, a harmadik csapat aztán, mint a kopogó jégeső, szakadt a rácok közé s
                     befejezte a munkát. Öt perc alatt az ellenséges sereg keresztül volt törve s a
                     betyárok, mint a szélvész, eltüntek az éjszakában. Tíz marcona betyárlegény
                     feküdt vérbe borulva a gyepen, de sok rác harcosra nézve is utoljára kelt fel
                     aznap az esteli csillag. Vezérük, Knicsanin toporzékolt dühében s korbáccsal
                     verte katonáit a kastély ostromlására.
               </p>
				<p>
                  Egyszerre minden oldalról megrohanták Tomory ősi fészkét. A gazda
                     a kastély udvarában, a magas kőfal mögött egyesítette az összes védőerőket,
                     elhagyta a kertet, el a baromfiudvart s a rácok mindent elözönlöttek és azonnal
                     föl is gyujtották.
               </p>
				<p>
                  Égtek a kastély körül az istállók, a szérűskert kazlai és boglyái,
                     a pajta, a magtár. Nappali fényesség árasztott el mindent. S e lángtenger
                     közepén állt szilárd kőfal mögött a szürke kastély, kőfala mögött halálra szánt
                     emberekkel.
               </p>
				<p>
                  Erről a kőfalról, erről az elszántságról minden roham
                     visszapattant.
               </p>
				<p>
                  De a támadók száma egyre növekedett, a védők száma pedig fogyott.
                     Új és új szerb csapatok érkeztek, akik vad üvöltéssel beálltak az ostromlók
                     közé. A védők közül pedig sokan a hőségtől elájultak, sokan elestek, még többen
                     megsebesültek. Az asszonyok dézsában hordták körül a friss vizet a vitézeknek s
                     az ellenség golyója két asszonyt leterített, de ez a többit nem riasztotta
                     vissza.
               </p>
				<p>
                  Éjfélkor vad riadal támadt a rácok közt s az ostromot hirtelen
                     abbahagyták.
               </p>
				<p>
                  Mi történt?
               </p>
				<p>
                  Tomory a homokos zsákokkal eltorlaszolt kapu felett kinézett és
                     sápadtan szállt le.
               </p>
				<p>
                  A rácok négy ágyút kaptak segítségül.
               </p>
				<p>
                  - Atyámfiai, barátaim! - szólt hangos kiáltással, - ime, ütött
                     végső óránk. Most már nincs más hátra, mint megmutatni az ellenségnek, hogyan
                     tud meghalni hazájáért a magyar. Mindenki hagyja el az udvart és vonuljon
                     vissza a kastélyba.
               </p>
				<p>
                  - Megálljatok! - kiáltott a falu lelkésze, - imádkozzunk!
               </p>
				<p>
                  Mindenki levette kalapját és letérdelve, a pap után, fenhangon
                     elimádkozta a haldoklók imádságát.
               </p>
				<p>
                  - Amen! - fejezte be a pap, - az Uristen irgalmazzon
                     mindnyájunknak és bocsássa meg a mi vétkeinket.
               </p>
				<p>
                  - És most be a kastélyba! - kiáltott Tomory.
               </p>
				<p>
                  Legelőször az asszonyok vonultak be, azután a férfiak. A nehéz
                     vasajtókat lezárták és belülről eltorlaszolták. A vasrácsos ablakok mögött
                     helyet foglaltak a puskás emberek. Még a padlásra is mentek emberek, hogy az
                     ellenség föl ne gyujthassa a tetőt. Köröskörül, minden ablakból, minden résből
                     és nyílásból villogó szemmel néztek ki az éjszakába, várva a támadást.
               </p>
				<p>
                  Az ellenség egy darabig csöndben volt, aztán egyszerre rémítő
                     pukkanás hallatszott. A négy ágyút egyszerre elsütötték a kapu ellen, mely
                     csikorogva fordult ki sarkaiból. Óriási üvöltés hangzott fel az ellenséges
                     táborból s a kapunál támadt rést egyszerre több száz ember szuronyszegezve
                     megrohanta. Az udvar (nem lévén ott védelmezve) egyszerre hatalmukba került s
                     azonnal a házra rohantak. De innen golyózápor fogadta őket és meghátráltak.
                     Tanakodtak, hogyan lehetne a házba bejutni.
               </p>
				<p>
                  - Elő az ágyúkkal! - kiáltott Knicsanin, - szét kell lőni a ház
                     főajtaját is!
               </p>
				<p>
                  Ötven ember szaladt teljesíteni a parancsot. A nagy kerekes ágyúk
                     csikorogva fordultak be az udvarra. Tomory legtöbb emberét oda gyüjtötte össze
                     és gyilkos tüzelést kezdtek az ágyú körül lévőkre. Nem használt semmit. Az
                     elesettek helyére új emberek léptek. A harc hevében senki sem törődött a
                     halállal. Átléptek a halottakon s elhelyeztek két ágyút...
               </p>
				<p>
                  - Tűz! - kiáltott Knicsanin, aki vörös köpönyegébe burkolva, egy
                     fejjel kimagaslott társai közül.
               </p>
				<p>
                  Az ágyúk eldördültek s golyóik irtóztató erővel csaptak bele a
                     vasajtóba, amely recsegve, ropogva szakadni kezdett. Erre tíz ember fejszével
                     támadta meg s verte szét az ajtót. Ugyanakkor minden oldalról rátámadt az
                     ellenség a kastélyra. Az ablakok rostélyát szintén fejszével verték szét, hogy
                     behatolhassanak. A mieink késsel, puskatussal, doronggal, szuronynyal védték
                     magukat.
               </p>
				<p>
                  Tomory szobáról-szobára járt és biztatta a csüggedőket. A kastély
                     körül az istállók, asztagok és boglyák lobogó lánggal égtek s e nappali fényben
                     három-négyezer ember ordított, ugrált, lövöldözött és rohant ide-oda. Úgy
                     látszott, hogy a kastély hős védői utolsó perceiket élik...
               </p>
				<p>
                  ...Egyszerre csak trombitaharsogás hallatszik két oldalról. Utána
                     sortűz dördülése reszkettette meg a levegőt.
               </p>
				<p>
                  - Éljen a haza! - hallatszott messziről, száz meg száz
                     ajakról.
               </p>
				<p>
                  - A honvédek! A veressapkások! - ordították a rácok az egyik
                     oldalon.
               </p>
				<p>
                  - A fehértollasok! Damjanich! - ordították rémülten a másik
                     oldalon.
               </p>
				<p>
                  Őrült ijedelem támadt az ellenség sorai közt. Fegyvereiket
                     elhajigálva, futni kezdtek. Knicsanin és tisztjei kivont karddal verték őket,
                     hogy szembeszálljanak a magyarokkal. De nem tudtak beléjük lelket verni.
               </p>
				<p>
                  - Éljen a haza! - hallatszott közelebbről s a következő percben a
                     kastélyból látni lehetett, amint szuronyszegezve két oldalról előtörnek a
                     honvédek, eltiporva, vagy elsöpörve mindent útjokból.
               </p>
				<p>
                  Balról jött a veressapkás kilencedik honvédzászlóalj.
               </p>
				<p>
                  Jobbról jött a harmadik zászlóalj, melynek kék sapkája mellé fehér
                     kakastoll volt tüzve.
               </p>
				<p>
                  És a harmadik zászlóalj közepén, nagy fekete lován ülve jött
                     Damjanich János őrnagy, a hősök hőse, az ellenség réme, katonáinak
                     szemefénye.
               </p>
				<p>
                  Nem hiába hányták el fegyvereiket a rácok, mikor honvédeinket
                     meglátták. Ennek a két zászlóaljnak, vagy mint a nép nevezte:
                     Damjanich fiai
                  nak szörnyű hírneve volt az ellenség előtt. Ezek a fiúk, akik a
                     nyáron álltak be katonának, még pedig a kilencedik zászlóalj Kassán és vidékén,
                     a harmadik pedig Szegeden és környékén, pár hónap alatt edzett, vakmerő hősökké
                     lettek. Kitartók voltak a végtelenségig, éhséget és szomjúságot szó nélkül
                     tűrtek, tízszeres ellenséget egy szóra megrohantak, nekik mindegy volt, ágyú
                     vagy lovasság, nekimentek. Jajszó nélkül tűrték sebüket. S némán meghaltak a
                     hazáért.
               </p>
				<p>
                  És ki csinált belőlük ilyen katonát?
               </p>
				<p>
                  Damjanich!
               </p>
				<p>
                  Gyermekeim, ezt a nevet úgy ejtsétek ki, mintha imádságot
                     mondanátok.
               </p>
				<p>
                  Osztrák katonának nevelte az apja, aki szintén az volt. Egészen
                     német szellemben, idegenek közt nőtt fel s bár itt született, sok időt töltött
                     távol hazájától.
               </p>
				<p>
                  De szívében megmaradt elnyomott rab hazájának forró szeretete s a
                     rideg katonás külső csak rosszul takarta el a magyar nemzetért rajongó
                     hazafit.
               </p>
				<p>
                  Saját kérésére, őrnagyi ranggal, az osztrák seregtől áthelyezték a
                     honvédséghez, még pedig a harmadik zászlóaljhoz.
               </p>
				<p>
                  Tudta, érezte, hogy a hazára olyan zivatarok következnek, hogy
                     minden jó magyarnak itthon, a nemzeti zászlók alatt van a helye.
               </p>
				<p>
                  Mikor legelőször végigment a harmadik zászlóalj sorfala előtt,
                     látta, hogy ezek iskolavégzett, jó családból való, úri gyerekek, akik
                     meghallván Magyarország segítségért kiáltó szózatát, otthagyták kényelmes
                     otthonukat és beálltak honvédnek.
               </p>
				<p>
                  Megsimogatta hosszú fekete szakállát és így szólt:
               </p>
				<p>
                  - No, majd meglássuk, hogy mit faragok belőletek. A fő, hogy itt
                     okoskodni nem szabad, csak engedelmeskedni kell.
               </p>
				<p>
                  A zászlóalj élénk zúgással felelt e kis beszédre. Damjanich
                     megállította a lovát és folytatta:
               </p>
				<p>
                  - Tudom, hogy a zászlóalj legnagyobb része tintanyaló diákokból
                     áll, de az nem baj. Legalább tudjátok, hogy a haza szabadságáért fogtatok
                     fegyvert, hogy kötelesek vagytok vitézül harcolni s ha kell, hősileg meghalni.
                     De ez a tudat nem elég. A fő az, hogy megtanuljatok vakon engedelmeskedni. És
                     jegyezzétek meg: háborúban a legcsekélyebb engedetlenség büntetése is halál.
                     Vigyázz, tisztelegj!
               </p>
				<p>
                  A zászlóalj tisztelgésre emelte fegyverét. Damjanich kardjával
                     köszöntötte őket, azzal elvágtatott. Bevalljuk, hogy az első találkozásnál a
                     dörgő hangú, szúrós szemű, nyers bánásmódú katona nem tetszett a fiúknak. Hanem
                     hamar megbarátkoztak. Még pedig olyan helyen, hol bátor férfiak a leghamarább
                     megbarátkoznak: a csatatéren.
               </p>
				<p>
                  A turai ütközetben kerültek először szembe a rácokkal, úgy a 3-ik,
                     mint a 9-ik zászlóalj. A 3-ik zászlóaljat olyan helyre állították, hol
                     legjobban ki volt téve az ellenség ágyúgolyójának. Zúgva röpködtek messziről a
                     nagy golyóbisok, becsaptak a tömegbe s véresen buktak fel a szegény honvédfiúk.
                     A zászlóalj zúgott, mozgott, látszott, hogy nyugtalan.
               </p>
				<p>
                  Damjanich a zászlóalj előtt ült lóháton. Széles mellét az ágyúzó
                     rácok felé fordította s meg se moccant, mikor a gyilkos golyók mellette, vagy
                     feje fölött repültek el. Mikor legjobban hullottak a golyók, Damjanich
                     hidegvérrel elővett egy szivart, szájába dugta, körülnézett s nyugodtan
                     szólt:
               </p>
				<p>
                  - Fiúk, kinek ég a pipája? Adjatok egy kis tüzet.
               </p>
				<p>
                  S szivarra gyújtott és úgy füstölt, mintha csak otthon lett volna
                     a szobájában s ebéd után a fekete kávét szürcsölte volna.
               </p>
				<p>
                  - Éljen Damjanich! kiáltott a zászlóalj s ettől a perctől kezdve
                     nem mozgott, nem nyugtalankodott senki. Damjanich hős lelke átszállt
                     valamennyibe.
               </p>
				<p>
                  Hát még a jarkováci éjjeli harcban! Ott tanulták csak meg imádni
                     Damjanichot. A 3-ik zászlóalj s a 9-ik zászlóalj csikorgó téli estén Jarkovác
                     szerb faluban nyugalomra tért. Az álmos lakosság bőséges vacsorát, elégséges
                     bort adott a fáradt honvédeinknek, akik annyi harc és szenvedés után végre
                     puha, meleg ágyban nyújtóztatták dermedt tagjaikat. Damjanich maga is lepihent
                     egy úri házban.
               </p>
				<p>
                  ...Kint a hideg éjben hópelyhek kavarogtak és élesen fütyült a
                     szél. Hajnal felé valami kis kakas nagyot kukorékolt, mire az álmos kis honvéd
                     fölébred és kinéz az utcára. Hát uramfia! Fegyveres rácokat lát arra sietni!
                     Felrázza társait, a káplárt, ez a hadnagyot. A hadnagy hamar összeszed egypár
                     dobost, ezek megpörgetik a riadót, ő maga Damjanich szállására siet...
               </p>
				<p>
                  A falu végéről puskalövések hallatszanak. Megtámadták a 9-ik
                     zászlóalj előőrseit. Knicsanin hatezer emberrel és tíz ágyúval körülkerítette a
                     falut és álmában akarta megfojtani a magyar sereget. Az álmos honvédek bódultan
                     rohantak az utcára... de már a falu árúló lakosai is rájok puskáztak a
                     házakból. Honvédeink fejvesztetten szaladgáltak ide-oda. Ekkor a falu közepén
                     megszólal Damjanich mennydörgő hangja:
               </p>
				<p>
                  - Ide hozzám, fiúk! Itt a zászló!
               </p>
				<p>
                  Egyszerre
                     m
                  indenki odafutott s Damjanich körül sorakozott. Damjanich úgy állt
                     ott, ahogy az ágyból kiugrott. Csak éppen csizmát rántott fel és mentéjét kapta
                     magára. Kezében szuronyos puskát tartott és folyton hallatszott dörgő kiáltása.
                     Minden oldalról hullott rájuk a puskagolyó. A sötétségben irtóztató zürzavar
                     uralkodott.
               </p>
				<p>
                  - Gyujtsátok fel azt a házat! Hadd lássuk az ellenségeinket! -
                     kiáltott Damjanich s a következő percben a legközelebbi ház lángba borult.
                     Damjanich körülnézett.
               </p>
				<p>
                  - És most középre az ágyúkkal, utánam! Ki kell vonulnunk a
                     faluból, mert itt a házakból elpusztítanak bennünket. Utánam, fiaim!
               </p>
				<p>
                  Már a 9-ik zászlóalj kivágta magát a faluból és a mezőn
                     gyülekezett. A főutcán közeledett a rácok sötét hadoszlopa. Damjanich
                     megcsóválta feje fölött a szuronyos puskát és vitézei élén megrohanta őket. A
                     düh és elkeseredettség erejével szívében tört utána a harmadik zászlóalj. A
                     rácokat egyszerre lesöpörték az útról s ágyúikkal együtt csakhamar kivül
                     voltak. Damjanich szava ott hallatszott mindig, ahol legsűrűbb volt az
                     ellenség. Szúrt, ütött a fegyverével s ha puskája összetört valami kemény
                     koponyán, elkapta a legközelebbi honvéd fegyverét s verekedett tovább.
                     Képzelhető, hogy katonáink nem maradtak mögötte s hullott csapásuk alatt az
                     ellenség, mint aratáskor a kasza alatt a búza.
               </p>
				<p>
                  A mezőre érkezve, Damjanich sorakoztatta őket. Jó kedve a
                     legveszedelmesebb helyzetekben se hagyta el őt. Körülnézett.
               </p>
				<p>
                  - Látom, fiúk, - mondá, - hogy ti épp olyan hiányosan vagytok
                     öltözve, mint én. No hát, most menjünk vissza a faluba - a nadrágunkért.
               </p>
				<p>
                  - Éljen Damjanich! - kiáltotta a 3-ik és 9-ik zászlóalj s
                     szuronyerdejük egyszerre ismét a falu felé fordult.
               </p>
				<p>
                  A magyar ágyúk a falu végén levő magas hídig vágtattak s onnan
                     végigsöpörték golyóikkal a falut. Aztán Damjanich felült jólismert fekete
                     lovára, kardot vett a kezébe.
               </p>
				<p>
                  - Előre! Előre! Éljen a haza!
               </p>
				<p>
                  Mint mikor a magas hegy tetejéről megindul a hó, úgy hömpölygött
                     végig a falun a honvédség, mindent letiporva útjában. A rácok, amint
                     Damjanichot épen és a magyar zászlókat vigan lobogni látták, tudták, hogy végük
                     van, a csatát többé meg nem nyerhetik. Elhajigálták fegyverüket és
                     elfutottak.
               </p>
				<p>
                  Ilyen volt Damjanich. Így küzdött, így vezette katonáit. A
                     legnagyobb veszedelemben sem hagyta el hidegvére. Soha csatát nem veszített.
                     Azért méltán nevezzük őt a magyar szabadságharc legvitézebb katonájának.
               </p>
				<p>
                  A csata után végiglovagolt a harmadik és kilencedik zászlóalj
                     előtt.
               </p>
				<p>
                  - Fiaim, vitézül küzdöttetek, a ti öreg vezéretek, apátok büszke
                     reátok. A 9-ik zászlóalj, vitézsége jeléül, már megkapta a vörös sapkát. A 3-ik
                     zászlóalj pedig, a mai csata emlékéül, fehér kakastollat fog viselni a kék
                     sapkája mellett. Legyünk hálásak a kakas iránt, mely kukorékolásával
                     fölébresztette a honvédeket.
               </p>
				<p>
                  Másnapra már a 3-ik zászlóalj minden katonája büszkén viselte a
                     fehér tollat a sapkája mellett. És a fehértollasok a veressapkásokkal mindig
                     legfélelmetesebb ostorai voltak az ellenségnek.
               </p>
				<p>
                  A fiúk, ha a jarkováci csatáról kérdezték őket, mindig azt
                     felelték:
               </p>
				<p>
                  - A rácok nem sok kárt tettek bennünk, de mi valamennyien
                     megnáthásodtunk.
               </p>
				<p>
                  - Miért?
               </p>
				<p>
                  - Mert mezitláb verekedtünk a havon. Az volt ám a prüszkölés.
                     Csakhogy a rácok még jobban prüszköltek.
               </p>
				<p>
                  Damjanich jót nevetett fiai tréfáján s még jobban megszerette
                     őket. Ezek pedig imádták az ő hős apjukat.
               </p>
				<p>
                  Damjanich, aki a rác lázadást egész télen féken tartotta, már
                     tábornok volt, mikor a magyar sereg a Délvidékről felvonult a Tisza mellé.
               </p>
				<p>
                  De mikor az égő kazlak világánál, fekete lován, csípőre tett
                     kézzel, honvédei közt megjelent, épp oly komisz katonaköpenyeg, katonasipka
                     volt rajta, mint a többin.
               </p>
				<p>
                  Oly nyugodtan igazgatta embereit, mintha csak szinházban lett
                     volna. S a veres sapka és fehér toll, meg Damjanich láttára úgy elpárologtak a
                     rácok, mintha a föld nyelte volna el őket.
               </p>
				<p>
                  A kastély előtt állj-t kommandiroztak a két zászlóaljnak. A
                     rombalőtt kapun át kijött Tomory Pongrác és Damjanich felé sietett, hogy
                     megköszönje neki annyi emberélet megmentését.
               </p>
				<p>
                  Damjanich rászólt, mielőtt Tomory kinyitotta volna a száját:
               </p>
				<p>
                  - Ön itt a gazda?
               </p>
				<p>
                  - Én, Tomory Pongrác, tábornok úr és mint gazdának engedje
                     meg...
               </p>
				<p>
                  - Nem érünk rá, uram. Egy órai pihenőt engedek a katonáimnak és
                     ezalatt ön szedje össze magát minden emberével és egész háznépével. Ez esetben
                     mivelünk feljöhet biztosabb vidékre.
               </p>
				<p>
                  - De azt megengedi, tábornok úr, hogy katonáit ellássam élelemmel?
                     - kérdé Tomory.
               </p>
				<p>
                  - Ez ellen semmi kifogásom.
               </p>
				<p>
                  Ekkor Földváry Károly százados és Rácz őrnagy, az előbbi a 3-ik és
                     az utóbbi a 9-ik zászlóaljból léptek Damjanich elé.
               </p>
				<p>
                  - Nos, mit vesztettünk? - kiáltott feléjük Damjanich.
               </p>
				<p>
                  - A 3-ik zászlóaljnál elesett két ember, megsebesült három, -
                     jelentette Földváry.
               </p>
				<p>
                  - A 9-nél elesett három, megsebesült öt, - jelentette Rácz
                     őrnagy.
               </p>
				<p>
                  - A sebesültek számára van kocsink, - szólt közbe Tomory, - a
                     halottakat pedig engedje, hogy pótoljuk, tábornok úr.
               </p>
				<p>
                  - Hogyan?
               </p>
				<p>
                  - Azt a kitüntetést kérem, hogy magam és négy legjobb hajdum, mint
                     közlegények beállhassunk az ön vitéz zászlóaljába.
               </p>
				<p>
                  Damjanich leszállt lováról.
               </p>
				<p>
                  - Örömmel fogadom, Tomory uram, de most intézkedjék, hogy mind
                     jöhessenek velünk. Guzman!
               </p>
				<p>
                  Ez a név Damjanich tisztiszolgájának szólt, aki szó nélkül
                     előlépett, egy kis asztalt, tábori széket tett Damjanich elé s arra hideg húst
                     és pár üveg bort állított. Damjanich elővett egy nagy bicskát, beletörölte a
                     pengéjét a köpenyegébe s azután jóízűen falatozni kezdett a tisztjeivel
                     együtt... Ezalatt a honvédek gúlába rakták a fegyverüket s ugyancsak
                     hozzáláttak a szalonnázáshoz, amihez Tomory emberei juttatták őket. Damjanich
                     csakhamar fölkelt és végigsétált fiai közt, akiket majdnem mind ismert név
                     szerint.
               </p>
				<p>
                  - Te, Jankó, - szólt egy fehértollas káplárhoz, - fagyos az a
                     szalonna?
               </p>
				<p>
                  - Olyan kemény, mint a kő, - felelt a káplár, - tessék, tábornok
                     úr.
               </p>
				<p>
                  Damjanich újra elővette a bicskáját s az eléje tartott szalonnából
                     levágott egy darabot. Kenyeret is szelt hozzá s ott nyomban jóízűen
                     befalatozta.
               </p>
				<p>
                  - Egy kis papramorgótok nincs hozzá, fiaim? - kérdé körülnézve a
                     csoportban.
               </p>
				<p>
                  Egyszerre három kulacsot is nyujtottak feléje.
               </p>
				<p>
                  - A fehértollasok jól el vannak látva, - nevetett Damjanich. Azzal
                     elvette az első kulacsot, megtörölte száját a köpenyege ujjával, egy cseppet
                     régi magyar szokás szerint a földre öntött s aztán jót húzott belőle.
               </p>
				<p>
                  ...Így járt-kelt Damjanich a katonái közt s akiről különösen
                     látta, hogy kitüntette magát, azt megszólította, megdicsérte, kezet szorított
                     vele. Szerették is Damjanichot úgy, hogy készek voltak a legnagyobb
                     veszedelemmel szembeszállni, ha ő parancsolta.
               </p>
				<p>
                  Tomory szekérre ültette a Jankovácról menekült gyerekeket és
                     asszonyokat, azután szekerekre rakatta a maga és cselédei ingó vagyonát,
                     családi kincseit, gulyásaival összetereltette a marháit, a feleségét hintóra
                     ültette, a csikósok egy csomóba hajtották az égő istállókból szétfutott
                     lovakat, s az egész tömeget elindította észak felé. Ekkor ő maga odalépett
                     Damjanich-hoz, s szólt:
               </p>
				<p>
                  - Tábornok úr, a kastély üres. Kérek puskát és szuronyt magamnak
                     és embereimnek. Honvéd vagyok.
               </p>
				<p>
                  Fehértollas kék sapkát tettek a fejébe, szuronyt kötöttek az
                     oldalára, puskát adtak a kezébe.
               </p>
				<p>
                  - Füzessy hadnagy, Tomory Pongrác honvédet ossza be az első század
                     második szakaszába, - kiáltott Damjanich.
               </p>
				<p>
                  Tomory és emberei egy pillanat alatt el voltak helyezve. Már éppen
                     a helyükre akartak menni, mikor egy öreg paraszt furakodott Tomoryhoz:
               </p>
				<p>
                  - Nagyságos úr, engedelmet kérek, én nem hagyom el a
                     kastélyt.
               </p>
				<p>
                  - Maga az, Patasics? - szólt Tomory meglepetten, - hát nem ment el
                     a többivel?
               </p>
				<p>
                  - Nem. Én szolgáltam már a nagyságos úr nagyapjánál, apjánál, itt
                     születtem Basahidon, sohse hagytam el ezt a helyet, itt akarok meghalni.
               </p>
				<p>
                  - De mindjárt visszatérnek a rácok és magát leölik.
               </p>
				<p>
                  A vén ember hajlott teste kiegyenesedett és szeme megvillant.
               </p>
				<p>
                  - Nem született még meg az a rác, aki én hozzám nyuljon!
               </p>
				<p>
                  Ezzel Tomoryhoz lépett és valamit a fülébe súgott. Tomory szomorú
                     mosollyal nézett az öregre.
               </p>
				<p>
                  - Jó öregem, hű szolgám, Patasics, tedd, amit szíved parancsol.
                     Isten áldjon meg!
               </p>
				<p>
                  Ezzel megölelte, megcsókolta a vén cselédet, aki könnyezett és
                     lassan bebicegett a kastélyba.
               </p>
				<p>
                  - Sorakozz! - hangzott a tisztek parancsszava, - fegyvert vállra!
                     Indulj!
               </p>
				<p>
                  S a 9-ik és 3-ik zászlóalj honvédei elindultak észak felé a
                     szekerek után.
               </p>
				<p>
                  Alig haladtak egy órát, óriási pukkanást hallottak mögöttük és a
                     földet remegni érezték alattuk. Amint hátratekintettek, óriási ragyogó
                     tűzoszlopot láttak az ég felé törni.
               </p>
				<p>
                  - Tomory fiam! - kiáltott Damjanich, aki a harmadik zászlóalj
                     mellett lovagolt.
               </p>
				<p>
                  - Parancs, tábornok úr.
               </p>
				<p>
                  - Ez nem a te kastélyod?
               </p>
				<p>
                  - De az, tábornok úr, - felelt remegő hangon Tomory.
               </p>
				<p>
                  - Mit jelentsen ez?
               </p>
				<p>
                  - Azt jelenti, hogy a rácok elfoglalták a kastélyt és raboltak
                     benne... S mikor javában fosztogattak, egy hű cselédem, aki a pincébe
                     zárkózott, belőtt az ott levő negyven mázsa puskaporba...
               </p>
				<p>
                  Nem tudta folytatni. Hangja elfulladt. Eszébe jutott, hogy ősei
                     kastélyából kő kövön nem maradt.
               </p>
				<p>
                  - És önmagával együtt pár száz rácot a levegőbe röpített, -
                     egészítette ki Damjanich, - no, ez a nap ellenségeink kalendáriumában
                     gyászbetűkkel lesz beírva... Ez fölér nekünk egy nyert csatával. Előre! - s a
                     zászlóalj sötét tömege, mint egy fekete kígyó, húzódott tova a hideg
                     éjszakában.
               </p>
			</div>
			<div type="chapter">
				<head>
                  Dicsőséges tavasz.
               </head>
				<head>
                  - Egy honvéd naplójából. -
               </head>
				<p>
                  1849 február 12. Uram Istenem, csodálom, hogy még élek. Látott-e
                     még valaha ember olyan nagy háborút, mint én? Tavaly szeptemberben álltam be a
                     11-ik zászlóaljba honvédnek, mint kolozsvári diák, s azóta minden csatában
                     résztvettem, mely Erdélyben volt. Talán nem volt olyan nap, hogy a halállal
                     szembe ne néztem volna. Valami tíz levelet írtam Csik-Szeredába szegény, özvegy
                     édesanyámnak, de bizony nem tudom, hogy megkapta-e? Bizonyosan már régen sirat.
                     Azt hiszi, elpusztultam a harcban.
               </p>
				<p>
                  A piski-hídi csatában keresztüllőtték a lábamat, s a többi
                     sebesülttel együtt Dévára küldtek engem is. Ott úgy, ahogy, bekötözték a
                     sebemet s elindítottak a Maros völgyén át Aradra, valami kétszáz sebesülttel.
                     Mikor már indulni akartunk, belovagolt a városba az ifjú kapitányom, Bárdy
                     Gáspár, akinek a feje meg a bal karja szintén fel volt kötve. Odalovagolt a
                     sebesült-szállítmányt vezető hadnagyhoz és szólt:
               </p>
				<p>
                  - Hadnagy úr, Bem parancsára jövök. Ön, mint ép ember, itt marad
                     Déván, én pedig, mivel úgy is meg vagyok sebesülve, vezetem a szállítmányt
                     Aradra. Minden rendben van?
               </p>
				<p>
                  - Minden.
               </p>
				<p>
                  - Akkor hát induljunk.
               </p>
				<p>
                  S a csikorgó hidegben elindultunk Arad felé.
               </p>
				<p>
                  Bárdy a szekérsor mellett lovagolt és vigasztalgatta a fiúkat,
                     akik igen jól ismerték őt, a veressapkás 11-ik zászlóalj hős kapitányát, aki
                     tán a legfiatalabb kapitány volt az egész hadseregben.
               </p>
				<p>
                  Engem is megszólított.
               </p>
				<p>
                  - Te vagy az, Kispál Sándor?
               </p>
				<p>
                  - Én bizony... a lábamat lőtték keresztül. Hát neked mi bajod, kis
                     kapitányom?
               </p>
				<p>
                  - Egy kartács-szilánk horzsolta a karomat, a fejemre pedig egy
                     kardvágást kaptam. Még így is csak Bem egyenes parancsára hagytam el a
                     seregünket, amely most hajtja-veri a németet.
               </p>
				<p>
                  - A sebemet nem bánom, - feleltem én, - csak kedves jó anyámat,
                     aki reszket értem, tudnám értesíteni.
               </p>
				<p>
                  - Levelet hiába írsz, azt úgy se kapja meg, de én, ha neked
                     volnék, naplót írnék minden este a nap eseményeiről. Hogy fog örülni édesanyád
                     ha hazatérve, átadod neki mindannak a leírását, amit a háborúban láttál.
                     Érdekes az, pajtás.
               </p>
				<p>
                  Igaza van Bárdynak. Kár, hogy előbb eszembe nem jutott. Az egész
                     háborúban a zsebembe hordtam a diákköri jegyzőkönyvemet üresen... A legelső
                     faluban, ahol megháltunk, megkezdtem bele a naplót... Ez az első nap.
               </p>
				<p>
                  Soborsin, február 16. Közeledünk Arad felé. Ágyúdörgést hallunk.
                     Bárdy azt beszéli, hogy a mieink ostromolják Arad városát. Sebem pompásan
                     gyógyul. A lövés se csontot, se eret nem ért.
               </p>
				<p>
                  Új-Arad, február 17. Ez Arad külvárosa, amely a mi kezünkben van.
                     A várban ellenben a német az úr. Szép fehér ágyba fektettek bennünket egy nagy
                     iskolában, amely kórháznak volt berendezve.
               </p>
				<p>
                  Istenem, de jól esik nyugodtan ágyban feküdni és aludni! Ebben már
                     nem volt részem egy félesztendő óta. Mellettem az ágyban Bárdy Gazsi
                     kapitány-pajtásom fekszik. A dagadt fejét fölvágták, a karját is újra
                     bekötözték, sok vért vesztett és elájult. Az öreg aradi orvos, aki kezelte,
                     szánakozva szólt:
               </p>
				<p>
                  - Szegény gyerek. Ezt nem is lett volna szabad bevenni katonának,
                     olyan fiatal.
               </p>
				<p>
                  - Azt? - mondám. - Orvos úr, ez a fiatal gyerek már kapitány és a
                     legnagyobb hőseink közé tartozik. Először a szerbek ellen harcolt, azután
                     Bemhez került, aki úgy szerette, mint a fiát. De csak nincs valami súlyos
                     sebe?
               </p>
				<p>
                  - Dehogy! Kergetni fogja ez még a németet, arról jót állok.
               </p>
				<p>
                  Február 18. Bárdy negyvennyolc órát aludt egyhuzamban s amikor
                     fölébredt, olyan volt, mintha újjászületett volna. Ő is el volt csigázva, mint
                     mi mindnyájan. Egypárszor megfürödtünk, jó meleg húslevest ettünk, öt nap alatt
                     mindkettőnket eleresztettek a kórházból...
               </p>
				<p>
                  A Ferdinánd-huszárok zenekara a Rákóczi-indulóval vonult el az
                     ablak alatt. „Éljen Damjanich!” kiáltott a nép. A kórházban lévő sebesültek
                     mind az ablakhoz tódultak. „Itt jön a 3-ik és 9-ik zászlóalj” - kiabált
                     mindenki. S arra láttuk lépkedni a büszke fehértollasokat és veressapkásokat s
                     híres vezérüket.
               </p>
				<p>
                  - Hallod-e, Kispál, - szólt Bárdy, - szeretnél Damjanich alatt
                     szolgálni?
               </p>
				<p>
                  - Ez volna az egyetlen vágyam, - feleltem.
               </p>
				<p>
                  Bárdy elgondolkozott.
               </p>
				<p>
                  - Bizony, pajtás, Bem után nem is mehet máshová az ember, mint
                     Damjanich-hoz. Tudod, Bem apó most mint sebesültet elküldött magától. Mire
                     visszamegyek hozzá, rég kiverte az ellenséget Erdélyből. Magamnak sincs egyéb
                     hátra...
               </p>
				<p>
                  - Mi? - kérdém kiváncsian.
               </p>
				<p>
                  - Majd meglátod.
               </p>
				<p>
                  Többet nem szólt. Este hallottuk, hogy Damjanich holnap
                     továbbvonul.
               </p>
				<p>
                  Új-Arad, február 19. Ma reggel Bárdy Gazsi magára vette kopott,
                     foltos, össze-visszavarrt kapitányi egyenruháját, mire én is
                     felöltözködtem.
               </p>
				<p>
                  - Jössz velem? - kérdé.
               </p>
				<p>
                  - Megyek.
               </p>
				<p>
                  - Tudod, hová megyek?
               </p>
				<p>
                  - Sejtem, hogy Damjanichhoz.
               </p>
				<p>
                  - Oda, föl akarom ajánlani neki a kardomat. Erdélyben már nincs
                     mit keresnünk, itt meg, úgy látom, most kezdődik a tánc.
               </p>
				<p>
                  Damjanich szállására mentünk. Hosszúszárú pipából füstölve
                     fogadott. A szívem is elszorult, mikor szembenálltam a nagyhírű hőssel.
               </p>
				<p>
                  - Ti Erdélyből jöttök? - kérdé.
               </p>
				<p>
                  - Onnan, tábornok úr, - felelt Bárdy, a piski-hídi csata után
                     sebesültszállítmányt hoztam Aradra.
               </p>
				<p>
                  - Ott jól mennek a dolgok, Bem derekasan működik. Te is meg vagy
                     sebesülve?
               </p>
				<p>
                  - Már meggyógyultam, tábornok úr, éppen azért jöttem...
               </p>
				<p>
                  - És én is, - szóltam bele félénken.
               </p>
				<p>
                  - Miért?
               </p>
				<p>
                  - Tábornok úr alatt akarunk tovább harcolni. Még pedig a 3-ik,
                     vagy a 9-ik zászlóaljban.
               </p>
				<p>
                  E pillanatban egy tiszt lépett be, s írásokat adott át
                     Damjanichnak. A tábornok belepillantott, majd fölnézett.
               </p>
				<p>
                  - Kéréseteket szívesen teljesítem. Itt látom a kimutatásokban,
                     hogy a 3-ik és 9-ik zászlóaljból sokan feküsznek súlyos sebesülten. Te, Bárdy
                     Gáspár, kis százados, az első századhoz mégy, vagy Földváry Károly őrnagy mellé
                     segédtisztnek. Ezt a fiút pedig az első századhoz viszed káplárnak.
               </p>
				<p>
                  - Köszönöm, tábornok úr, - feleltük majdnem egyszerre.
               </p>
				<p>
                  - Kovács főhadnagy, vigye el a fiúkat Földváryhoz. Azt üzenem
                     neki, hogy mutassa be őket a zászlóaljnak.
               </p>
				<p>
                  Boldogan távoztunk. Egy óra múlva már mindkettőnk sipkáján ott
                     volt a fehér toll. Bárdyt nagy örömmel fogadták, mert tudták, hogy Bem kitünő
                     és véres iskolájából került ide.
               </p>
				<p>
                  Február 24. Úgy látszik, az egész magyar főhadsereg a Tisza mögött
                     van összegyűjtve, s készül magát rávetni a németre, aki azt hiszi, hogy már
                     össze vagyunk teljesen morzsolva. Nagyot fog csalódni a sógor!
               </p>
				<p>
                  Tisza-Várkony, március 4. Éjfél. Damjanich egész hadteste átkelt a
                     Tiszán, s ebben a faluban pihenünk. Bajtársaimmal egy parasztházban húzódtunk
                     meg a hideg elől. A földön heverve, még a puskájukat sem téve le, alusznak, én
                     meg egy olajos mécs pislogó világánál írom e sorokat. Ki horkol, ki sóhajtozik,
                     ki meg álmában beszél. Milyen fiatalok mind, s a hidegtől, széltől, hótól hogy
                     ki van csípve, hogy ég az arcuk!... Jön az őrmester és fölkelti a fiúkat...
                     Valami éjféli harc készül. Az a híre, hogy Szolnokot fogjuk megrohanni.
               </p>
				<p>
                  Szolnok, március 5. Hála a magyarok Istenének, dicsőséges csatát
                     nyertünk.
               </p>
				<p>
                  Éjjel van, a véráztatta mezőn pihennek hős katonáink, a tábortüzek
                     körül. A mi századunk őrzi a nyolcszáz osztrák foglyot, a zászlóalj homlokzata
                     előtt pedig föl van állítva a tizenegy osztrák ágyú, amelyet az ellenségtől
                     elvettünk... A veressapkásoknál húzza a cigány, a fáradt gyerekek alvás helyett
                     táncolnak és énekelnek.
               </p>
				<p>
                  De hadd kezdjem az elején.
               </p>
				<p>
                  Még alig pirkadt a hajnal, mikor seregünk csatarendbe állt. A
                     tisztek végigjárták zászlóaljunkat, amely eddig csak a rendetlen rác csapatok
                     ellen küzdött, s figyelmeztették, hogy most a régi, edzett, harchoz szokott
                     rendes osztrák sereg fog velük szemben állni, azért jobban vigyázzanak és ne
                     heveskedjenek, mint máskor.
               </p>
				<p>
                  A fiúk elmosolyodtak.
               </p>
				<p>
                  - Nem kell félni, - mondták, - majd valahogy csak lebírjuk ezeket
                     is.
               </p>
				<p>
                  A sereg újra mély csendben, dobszó nélkül Tószegen át megindul, s
                     ott lábhoz tett fegyverrel várja meg a világos hajnalt. Pompásan kelt föl a
                     nap, s ragyogásával megaranyozta fegyvereinket. Minden szem Damjanich felé
                     fordul, aki nagy, sötét lován kengyelvasában felágaskodva, türelmetlenül néz
                     Szolnok felé. Vécsey tábornok támadását várja a túlsó oldalról Szolnok
                     ellen.
               </p>
				<p>
                  Egyszer csak int, mire a sereg közepéből egy lovas üteg nyolc
                     ágyúval elővágtat és a zászlóalj előtt föláll. Minő fiatal gyerekek ezek a
                     tüzérek, három-négy talán még tizenötéves sincs. Egyszerre csak látom, hogy
                     Bárdy Gazsi a tüzérekhez siet, keblére ölel egy kis fiút.
               </p>
				<p>
                  - Öcsém, édes kis öcsém, de régen nem láttalak!
               </p>
				<p>
                  - Bátyám, Gazsi bátyám! - rebegte az ifjú tüzér.
               </p>
				<p>
                  Egy perc alatt az egész legénység tudta, hogy ez Görgey
                     viharedzett hadtestének legjobb ágyúütege, amely az egész téli hadjáratot a
                     felső vidéken végigcsinálta, az a kis fiú pedig Bárdy Gazsi öccse, aki
                     vitézségéért már kitüntetést is kapott.
               </p>
				<p>
                  Egyszerre csak ágyúdörgés hallatszik.
               </p>
				<p>
                  - Vécsey támad! - kiált Damjanich, - tüzérek, munkára!
               </p>
				<p>
                  A város végén osztrák hadsorok jelentek meg. A nyolc ágyú
                     eldördült, s a golyók közéjük csaptak.
               </p>
				<p>
                  - Éljen a haza! - kiáltott tízezer torok, s a nemzeti zászlókat
                     kibontva magasan, büszkén meglobogtatták.
               </p>
				<p>
                  Elkezdődött mindkét részről az ágyúk dörgő hangversenye.
                     Vadászaink hason csúsznak az ellenséghez és közelről puskáznak beléje... A
                     lengyel dsidások előreszegzett dárdával megrohanják az osztrák dragonyosokat.
                     Micsoda felséges lovasok ezek a mi lengyeleink! Az osztrák dragonyosokat
                     beverték a városba és aztán száguldva térnek vissza. Reglsberg dragonyos
                     alezredes kettéhasított fejjel maradt a csatatéren.
               </p>
				<p>
                  Az osztrák ágyúk kedvező állásukból keményen lőttek ránk.
               </p>
				<p>
                  - Meleg van, ugy-e, fiúk? - kiáltott oda Damjanich, s ezzel köszön
                     egy ágyúgolyónak, amely éppen mellette csapott a homokba.
               </p>
				<p>
                  - Éljen Damjanich! Előre! előre, - kiáltott a zászlóalj.
               </p>
				<p>
                  Az öreg kihúzta a kardját, egyet suhintott és dörgő hangon
                     kiáltott:
               </p>
				<p>
                  - Nohát előre fiúk! Emlékezzetek Jarkovácra!
               </p>
				<p>
                  A dobok megperdültek. A zászlóalj lassan elindult. Szemben velünk
                     egy osztrák üteg volt, két oldalon vadászok és mögötte vasas németek. Én az
                     első sorban mentem, előttem Bárdy Gazsi haladt, aki leszállt lováról, hogy
                     résztvehessen a rohamban. A szurony ott villogott minden puska hegyén. A
                     zászlóalj a fölfelé meredő szuronyokkal olyan volt, mint egy óriási sündisznó.
                     Amint közeledünk a némethez, az abbahagyja az ágyúzást. Közelebbre várt
                     bennünket. Csend volt, hallottam a szívem dobogását is. Egyszerre egy irtóztató
                     nagy dördülés, ránk sütötték az ágyúkat... Micsoda barázdát vágtak köztünk a
                     golyók! Jobbról is, balról is véresen hullottak el pajtásaim. Ez az egy sortűz
                     a 3-ik zászlóaljból ötvenkét embert sodort el.
               </p>
				<p>
                  - Rohamot dobolj! - kiáltott Bárdy öreg oláh dobosunkra,
                     Brassovánra.
               </p>
				<p>
                  Brassován, s utána a többi dobos, megperdítette a rohamot. A
                     tisztek suhintottak a kardjukkal, s a zászlóalj egetverő ordításban tört
                     ki:
               </p>
				<p>
                  - Rajta fiúk! Éljen a magyar!
               </p>
				<p>
                  És mint a hógörgeteg, előre szegzett szuronynyal, megindultunk az
                     ágyúk tátongó torka ellen. Láttam jól, hogy az osztrák tüzérek újra töltenek...
                     készen vannak... az égő kanócot odatartják az ágyú gyújtólyukához.
               </p>
				<p>
                  - Hasra, fiúk! Kartács jön! - ordították Bárdy, Gorove, Jankó,
                     Farkas és a többi tisztek.
               </p>
				<p>
                  Az egész zászlóalj földre vetette magát, irtóztató, metsző
                     sivítással repült el fejünk fölött a kartácszápor. Aztán újra felugrottunk és a
                     legnagyobb gyorsasággal futni kezdtünk. Egy pillanat... füstben állok, az
                     osztrák ágyúkat, tüzéreket látom magam előtt... Hegyibe! Bárdy már akkor egy
                     tisztet levágott... Egy fiatal legény letérdelt elém és könyörgőleg összetette
                     a kezét.
               </p>
				<p>
                  - Bújj az ágyú alá! - kiáltottam rá, s a legény az ágyú alá
                     hasalt, mintha megsebesült volna.
               </p>
				<p>
                  ...Vad kiáltásokkal tört be a zászlóalj az ütegbe. Aki nem adta
                     meg magát, az meghalt. A fiúk egy része, mint a bolond, ugrált az ágyúkon, a
                     sipkáját lobogtatva, s a zászlóinkat magasra tartva, a másik része azonnal az
                     ellenséges gyalogságra rohant... Mi pedig, Bárdyval, összeszedtünk vagy harminc
                     embert, s a lovasságra bocsátottunk egypár sortüzet, úgy, hogy az is bemenekült
                     a városba. A német meg volt törve...
               </p>
				<p>
                  ...És ezalatt a veressapkás zászlóalj fogcsikorgatva, lábhoz tett
                     fegyverrel állt. Neki egy mellékutat kellett őriznie. Sem a dicsőségből, sem a
                     veszedelemből nem vehette még ki a részét. A fiúk a fogukat csikorgatták. Mikor
                     jön már rájuk a sor? Hát a harmadik zászlóalj ma mindent learat előlük?
               </p>
				<p>
                  A síkon egy osztrák lovasezred bontakozik ki. A mellüket borító
                     fényes vaslemezeken csak úgy szikrázik a nap. Odáig hallik paripáik nyerítése
                     és a kardhüvelyek csattogása. Ez nekik való ellenség volna. Jó kemény falat. Ez
                     a gondolat egyszerre megvillan valamennyi fejben. Aztán a tisztek kardja
                     kiröppen a hüvelyből, a szuronyok felcsattannak a puskavégre és felharsan a
                     kiáltás:
               </p>
				<p>
                  - Rajta, magyar!
               </p>
				<p>
                  És (ami példátlan a háborúk történetében) a zászlóalj, tehát
                     gyalogság, szuronyszegezve megrohanja a lovasezredet. A cingár, barna fiúk a
                     lovasok közé rohannak, ütnek, szúrnak, lőnek, vágnak... a lovasok karddal
                     szabdalják, lóval tipratják őket, de még a sebesülten féltérdre ereszkedő
                     honvéd is utolsó erőfeszítéssel lehúzza nyergéből a lovast, hogy harcképtelenné
                     tegye... Irtóztató ez a gomolygás, ordítás, fegyverzörej... de az ellenséget
                     lassanként a rettegés fogja el, hisz ezek nem emberek, de oroszlánok! Ezekkel
                     nem lehet bírni... Azután megfordítják a lovuk fejét és elvágtatnak. A büszke,
                     fényes, csupa erős, izmos emberből álló lovasezred megfutott a honvédgyerekek
                     elől...
               </p>
				<p>
                  ...Mikor az ellenség teljesen ki volt verve Szolnokból, Damjanich
                     odalovagolt a 3-ik zászlóalj elé, levette kalapját és így szólt:
               </p>
				<p>
                  - Fiúk, a mai napon véghezvitt tettetek után megérdemelnétek, hogy
                     egytől-egyig tisztekké nevezzelek ki benneteket. De hol lenne akkor az én
                     harmadik zászlóaljam?
               </p>
				<p>
                  Nem tudta tovább folytatni. Szeme örömkönnyektől csillogott. Csak
                     intett fiainak, azzal megfordult és elvágtatott táborkarával.
               </p>
				<p>
                  - Éljen Damjanich apánk! - zúgott utána a zászlóalj.
               </p>
				<p>
                  Majd a 9-ik veressapkás zászlóalj előtt állította meg erősen habzó
                     paripáját.
               </p>
				<p>
                  - Fiúk! Ez egyszer sikerült, de máskor meg ne próbáljatok
                     lovasságot megrohanni.
               </p>
				<p>
                  Ezzel leeresztette előttük kardját, s szólt:
               </p>
				<p>
                  - Büszke vagyok rátok!
               </p>
				<p>
                  ...Aztán, mikor már elfutott az ellenség, eltemettük elesett
                     vitézeinket, s külön sírba tettük az ellenség ötszázhatvan halottját. S most
                     Szolnok mellett heverünk a táborban, s beszélünk a véres harcról, amelyben
                     résztvettünk. És alig várjuk, hogy újra harcba menjünk... Itt van köztünk a kis
                     tüzér, Bárdy Gyurka is s csöndesen beszélget a másik hőssel, Bárdy Gazsival,
                     aki a zászlóalj élén rohant az ágyúkra s még csak a hajaszála se görbült meg.
                     Ne is görbüljön!
               </p>
				<p>
                  Ez volt a szolnoki csata 1849 március 5-én. Itt már nekilódítottuk
                     a németet, el is kergetjük Bécsig.
               </p>
			</div>
			<div type="chapter">
				<head>
                  Kapitány, hadnagy, káplár.
               </head>
				<p>
                  Szomorú város volt ebben az időben - 1849 elején - Budapest
                     városa. Nem mulatott, nem táncolt, nem énekelt ott senki. Színházban nem
                     játszottak, a korcsmák üresen állottak. Alig lehetett a városban mást, mint
                     öreg embert, asszonyt és gyereket látni. Az ifjak, az erős férfiak, messze
                     onnan, a magyar zászlók alatt harcoltak.
               </p>
				<p>
                  Estefelé mindenki sietett haza, bezárta a kapuját, ablaktábláit, s
                     csöndesen elbeszélgetett övéivel. Az utcák néptelenek, sötétek voltak, csak az
                     ellenséges katonák őrjáratainak lépései kongottak. Ezek egész éjjel
                     hallatszottak... Óh, a katonák résen állottak, nem bíztak a lakosságban, s
                     fogcsikorgatva haladtak el a házak közt, mert sejtették, hogy bent a zárt, néma
                     falak közt minden család imádkozik a magyar fegyverek győzelméért.
               </p>
				<p>
                  Ezt nem akadályozhatták meg.
               </p>
				<p>
                  Csak egy nagy palota ablakai fényeskedtek a sötét városban. Ez a
                     királyi várlak volt, fent a budai hegy ormán. Esténként, késő éjszakáig, száz
                     ablakból látszott le a világosság a csöndes városra.
               </p>
				<p>
                  Igen nagy úr tanyázott a büszke palotában. Olyan úr, akinek a
                     kezébe akkor Magyarország sorsa volt letéve. Aki az ország minden lakójának
                     élete és halála fölött rendelkezett.
               </p>
				<p>
                  Ott lakott Windischgrätz herceg, akit Bécsből nagy hadsereggel
                     leküldtek, hogy: „Magyarországon rendet csináljon.” Ami annyit jelentett, hogy
                     tiporjon el bennünket.
               </p>
				<p>
                  És ő bevonult Budapestre, beült a gyönyörű kastélyba és azt hitte,
                     hogy Magyarországnak most már vége van. Ezt is jelentette Bécsbe.
               </p>
				<p>
                  Irnokai egész nap dolgoztak, csinálták a sok irka-firkát, így
                     osztották be Magyarországot, úgy osztották be. Erdélyt elszakították, a
                     Délvidéket elszakították, mindenfelé parancsokat, intézkedéseket küldtek szét s
                     mentek az osztrák kormánybiztosok, hogy az országot birtokukba vegyék.
               </p>
				<p>
                  A jó herceg nagyokat bámult, amikor kiküldött emberei szégyenkezve
                     jöttek vissza s azt a tanácsot adták bölcs gazdájuknak, hogy előbb talán mégis
                     egészen el kellene foglalni az országot s aztán beosztani. Mert ezek az
                     átkozott magyarok egy cseppet sincsenek ám tönkretéve s a szegény
                     kormánybiztosokat puskalövésekkel és szuronydöfésekkel fogadják.
               </p>
				<p>
                  Hallatlan vakmerőség! Ezek a magyarok maguk akarnak urak lenni a
                     saját hazájukban.
               </p>
				<p>
                  No hát, majd megtanítjuk mi őket keztyűben dudálni!
               </p>
				<p>
                  És ettől kezdve a herceg úr a hadsereg műveleteire fordította
                     minden gondját.
               </p>
				<p>
                  A szigorú tél elmult, tavaszi napfény mosolygott alá újra
                     Magyarország véráztatta rónáira és völgyeire. A remény kezdett vele visszatérni
                     a bús magyar szivekbe.
               </p>
				<p>
                  ...Híre járt, hogy Damjanich Szolnoknál csufosan megverte a
                     németeket... Biztosat senki se tudott, de egy este valami kétszáz sebesültet
                     hoztak a ceglédi vasuton Pestre... Tehát az osztrákoknak valahol nagy
                     veszteségük volt.
               </p>
				<p>
                  ...Egy szeles áprilisi délután a nagyhatalmú herceg délutáni álmát
                     aludta a királyi kastélyban. Álmában, mint diadalkoszorúzta hős, robogott végig
                     az országon, a honvédek puska helyett virágot tartottak a kezükben és az ő
                     homlokára tűzték, a huszárok kard helyett kaláccsal traktálták, s még a lovuk
                     is dióspatkóval volt megpatkolva. Éppen odáig ért álmában, hogy Debrecent
                     elfoglalta és Kossuthot elfogta... mikor egy hang fölébresztette.
               </p>
				<p>
                  A hadsegédje állt előtte.
               </p>
				<p>
                  - No, mi az? - szólt a herceg, bosszúsan ásítva. - Milyen kár,
                     hogy a szép álom csak álom volt.
               </p>
				<p>
                  - Futárok a harctérről, kegyelmes úr. Köztük egy orosz ezredes
                     Erdélyből.
               </p>
				<p>
                  - Vezesse a vezérkari irodába őket.
               </p>
				<p>
                  A vezérkari iroda tele volt tisztekkel. A terem közepén lévő nagy
                     asztalra Magyarország térképe volt kiterítve, azon csinálta a haditerveket a
                     herceg. A szárnyasajtó kifelé csapódott.
               </p>
				<p>
                  - A kegyelmes úr! - jelenté az inas.
               </p>
				<p>
                  A beszélgetéstől hangos teremben mély csönd lett. Mindenki feszes
                     katonai állásba helyezte magát. Legelől az orosz ezredes, egy ölmagas, szép,
                     feketeszakállas ember, akinek melle tele volt érdemjellel.
               </p>
				<p>
                  - Jó napot, urak! - köszöntötte őket Windischgrätz s az orosz
                     tiszt felé fordult.
               </p>
				<p>
                  Ez egy lépést tett előre.
               </p>
				<p>
                  - Korpanov ezredes, ő felsége, a cár testőr lovasezredéből, - így
                     mutatta be magát.
               </p>
				<p>
                  - Üdvözlöm, ezredes, - felelt Windischgrätz, - minő hírt hoz
                     nékünk Erdélyből?
               </p>
				<p>
                  - Rosszat, kegyelmes úr, - szólt hidegen a muszka, - e pillanatban
                     egész Erdély a magyarok kezében van.
               </p>
				<p>
                  Zúgás hallatszott a teremben.
               </p>
				<p>
                  - S hol vannak seregeink? - kérdé Windischgrätz.
               </p>
				<p>
                  - Oláhországba menekültek. Az oláhok hegyei közé húzódtak, a
                     szászok pedig meghódoltak Bemnek.
               </p>
				<p>
                  - S minek tulajdonítja ön a lázadók sikereit? - folytatta a
                     herceg.
               </p>
				<p>
                  - Tábornokom megbízásából ki kell jelentenem, hogy az önök vezérei
                     tehetetlen és hasznavehetetlen emberek. Bem az orruknál fogva vezette
                     őket.
               </p>
				<p>
                  Bosszús moraj hallatszott a teremben.
               </p>
				<p>
                  - Csendet kérek! - kiáltott Windischgrätz s az orosz felé fordulva
                     folytatta, - dehát az orosz segítőhadak, ezredes úr, azoknak a meneküléséhez az
                     ön nagyon is őszinte tábornokának nincs semmi szava?
               </p>
				<p>
                  Az orosz az ajkába harapott s éles hangon így felelt:
               </p>
				<p>
                  - Kegyelmes úr, figyelmeztetem, hogy amikor mi Erdélybe
                     bevonultunk, a cár ő felségétől semmi határozott parancsunk nem volt, csupán az
                     önök tábornokai kértek föl, hogy Nagy-Szebent megszálljuk. Mikor aztán Bem
                     Nagy-Szebent megtámadta s az egész Székelyföldet ránkzúdította, folyton
                     harcolva, lassan kihátráltunk Erdélyből.
               </p>
				<p>
                  Gúnyos derültség hallatszott a teremben. Az orosz fölegyenesedett
                     és villogó szemmel körülnézett.
               </p>
				<p>
                  - Meg kell önöknek tudniok, hogy az ostrom és a visszavonulás
                     alatt seregünk fele elesett... Kétezer orosz vitéz vére öntözte Erdély földét
                     az önök ügyéért. Ez talán mégsem olyan mulatságos dolog.
               </p>
				<p>
                  Mély csend lett a teremben. Még a légy zümmögését is meg lehetett
                     volna hallani.
               </p>
				<p>
                  - Köszönöm, ezredes úr, - szólt Windischgrätz ridegen s intett,
                     hogy a kihallgatás véget ért.
               </p>
				<p>
                  Az orosz meghajolt, összeütötte sarkantyúját és hátrább állt. A
                     herceg némán, de izgatottan járkált egy darabig fel s alá. Senki se mert szólni
                     hozzá.
               </p>
				<p>
                  - Ez az erdélyi história megzavarja minden számításomat, -
                     mormogá.
               </p>
				<p>
                  Nagyot toppantott.
               </p>
				<p>
                  - Eh! Halljuk a többi hírt.
               </p>
				<p>
                  Egy dragonyos kapitány állt elő.
               </p>
				<p>
                  - Futár Schlick tábornoktól, - mondá, s levelet adott át.
               </p>
				<p>
                  A herceg hevesen föltépte az írást. Arca kiderült. A tisztek
                     feszült figyelemmel előrehajoltak.
               </p>
				<p>
                  - Uraim, Schlick tábornok Hatvannál kétszer és Hortnál egyszer
                     szétverte a lázadókat, s a vett parancs szerint Gödöllő körül vonja össze
                     hadtestét. No, Blomber, - fordult vígan egy másik kapitányhoz, aki feszesen
                     várta, hogy rákerüljön a sor, - önt Jellasich tábornok küldi, ugy-e?
               </p>
				<p>
                  - Igenis, kegyelmes úr.
               </p>
				<p>
                  - Remélem, hogy szintén jó híreket hoz.
               </p>
				<p>
                  - Igen, kegyelmes úr. A bán ő kegyelmessége parancsából tudatom a
                     kegyelmes herceggel, hogy Tápió-Bicskénél Klapka lázadóvezér hadtestét teljesen
                     szétvertük. Négyszáz honvéd elesett, háromszáz a kezünkbe került, tíz ágyút és
                     egy zászlót elfoglaltunk. Jellasich tábornok a vett parancs szerint Gödöllő
                     felé vonul csapataival.
               </p>
				<p>
                  A herceg fel és alá szaladgált örömében. Végre megállt a térkép
                     előtt, s odaütött öklével.
               </p>
				<p>
                  - A lázadók meg vannak rendülve, összes hadtesteink útban, itt
                     lesz uraim, a döntő ütközet, amely a forradalomnak véget vet.
               </p>
				<p>
                  ...Az a hely, amelyet a herceg úr az öklével döngetett, Isaszeg
                     volt...
               </p>
				<p>
                  - Aztán majd kitisztítjuk Erdélyt, - folytatta a herceg, - mert
                     legyen nyugodt, Korpanov ezredes, ki fogjuk tisztítani az önök segítsége nélkül
                     is.
               </p>
				<p>
                  Az orosz tiszt könnyedén meghajolt, mintha azt mondta volna:
                     örülni fogok rajta. Nem olyan nagy öröm a muszkának, hogy a német kedvéért a
                     magyaroktól agyonveresse magát.
               </p>
				<p>
                  - Fel, uraim! - kiáltott a herceg, - készüljenek, vacsora után
                     mindnyájan indulunk Gödöllőre. Oda tesszük át a főhadiszállást.
               </p>
				<p>
                  ...Tanuljátok meg most, fiaim, hogy a hír és hír közt nagy a
                     különbség. Egészen máskép kapja a hírt a kegyelmes herceg, mint ahogy az
                     valójában történt. Mert ő nagy úr, neki nem szabad a puszta igazságot beadni,
                     mert megharagszik... S a küldő is szépíti egy kicsit a történteket, különben ő
                     kerül bajba.
               </p>
				<p>
                  Menjünk csak le a királyi palota földszintjére, meglássátok, hogy
                     közelebb jutunk az igazsághoz.
               </p>
				<p>
                  Itt, közel a konyhához, ahol Krámfutter Vencel főszakács úr
                     vezetése alatt valami húsz kukta sürgölődött, volt egy nagy ebédlő, amelyben
                     egész nap terített asztalok mosolyogtak a belépőre.
               </p>
				<p>
                  Itt ettek a futárok és kísérők, akik a nap és éj minden percében
                     jöttek-mentek, hozták a híreket és vitték a parancsokat.
               </p>
				<p>
                  Míg a főtisztek fönt a kegyelmes úr ébredését lesték, itt
                     falatozott két hadnagy - egy dragonyos és egy dzsidás, - az egyik Schlick
                     futárját, a másik Jellasich futárját kísérte.
               </p>
				<p>
                  - Hogy álltok? - kérdé Jellasich hadnagya.
               </p>
				<p>
                  - Tudja Isten, - felelt a másik vállat vonva, - négy nappal
                     ezelőtt kikergettük a magyarokat Hatvanból, s ott kényelmesen elhelyezkedtünk.
                     Schlick oly biztosnak érezte magát, hogy a prépost nagy ebédjén - pedig tudod,
                     nem szokott hencegni - kijelentette, hogy aki nyúlvadászatot akar látni, az
                     jöjjön ki holnap a csatát megnézni.
               </p>
				<p>
                  - Nos?
               </p>
				<p>
                  - Nos, másnap Gáspár hadteste a város előtt ránktámadt és megvert
                     bennünket. Aztán megrohanta a várost és kivert onnan bennünket.
               </p>
				<p>
                  Schlick a fogát csikorgatta, ágyúkat szegeztetett a saját
                     csapatainak... azok mégis meghátráltak... Aztán a huszárok utánuk eredtek és
                     Hortnál teljesen szétverték a dzsidásainkat. Most szép rendben vonulunk Gödöllő
                     felé. Képzelheted, hogy folyik a félszemű Schlick orravére. Olyan harapós, hogy
                     a legkisebb hibáért főbelöveti a katonáit. Nyúlvadászatot hirdetett és belőle
                     lett nyúl. Őt kergették. Meg is tiltotta, hogy többet senki az ő hadtestében a
                     honvédeket csúfolni ne merje. Nagyon szégyenli magát. Hát ti hogy vagytok?
               </p>
				<p>
                  Jellasich futárjának a hadnagya, sovány, hosszú, sápadtnak látszó
                     fiatalember, megpödörte a bajuszát és nagyon komolyan kezdé:
               </p>
				<p>
                  - Pajtás, én azt hiszem, hogy mi is csehül állunk. Én azt hiszem,
                     hogy a magyarok, amíg a herceg úr őkegyelmessége Pesten az országot részekre
                     osztogatta, a Tisza mögött nagyszerű hadsereget szerveztek maguknak, s most
                     egyszerre előretörnek. Szolnoknál megverték Kargert, Hatvanból elkergették
                     Schlicket, minket pedig elláttak Tápió-Bicskénél.
               </p>
				<p>
                  - Vereséget szenvedtetek? - kérdé a másik.
               </p>
				<p>
                  - Teljes győzelmet arattunk. S mikor azt hittük, vége a csatának,
                     a magyarok, ezek az ördöngős fickók újra támadtak, s elpáholtak bennünket.
               </p>
				<p>
                  - Hogy történt?
               </p>
				<p>
                  - Tápió-Bicskénél feküdt egy egész hadtestünk, 9000 ember, de a
                     magyarok azt hitték, hogy csak az utóhadunk van ott. Klapka egypár zászlóaljjal
                     s néhány ágyúval a Tápió hídján keresztül közeledett, s vakmerően megtámadta a
                     falut. A hadtest azonnal kibontakozott, s ellentámadásba ment át. A magyarok
                     vitézül védték magukat, de végre engedtek, lassan visszavonultak a híd felé. Ez
                     volt a veszedelmük. Összes tüzérségünk a hídra lőtt. Erre több magyar csapat a
                     híd elkerülésével a Tápió vizén akart átgázolni s vagy a mocsarakba fulladt,
                     vagy a kezünkbe esett. Ágyúikat is elvettük, egy zászlóaljuk is a kezünkbe
                     került... A magyarok, már, akik megmenekültek, Nagy-Káta felé futottak... A
                     Civallart-dragonyosok, a horvát határőrök, a vadászok dörgő hurrával utánuk.
                     Ekkor...
               </p>
				<p>
                  Itt a fiatal tiszt megállt és fölhajtott egy pohár bort.
               </p>
				<p>
                  - Nos, ekkor? - sürgette társa.
               </p>
				<p>
                  - Ekkor a dragonyosok baloldalán egy óriási porfelleg jelenik meg.
                     Egy friss huszárezred jött segítségül. A dragonyosok szembefordulnak.
                     Messzelátó csöveinken jól láttuk a dolgot. Sternberg vezérőrnagy hamar négy
                     század báni (horvát) huszárt indít a magyar lovasság oldalába... Ezek el is
                     vágtatnak, de egy veressapkás magyar lovasüteg háromszáz lépésről oldaltkapja
                     őket, s olyan kartácszáport bocsát rájuk, hogy eszük nélkül, felbomolva
                     rohannak vissza. Ezalatt a huszárok és dragonyosok összecsaptak, s a
                     dragonyosok meghátráltak. A diadalmas rivalgással előrenyomuló huszárokat csak
                     gyalogságunk tüzelése tudta megállítani. A huszárok szép rendben
                     visszavonultak. Sternberg a dragonyosok rendezéséhez fogott. Ekkor látjuk, hogy
                     Káta felől sebesen közeledik egy vörös tömeg és egy fehér tömeg.
               </p>
				<p>
                  - Végünk van, - mondá Rasotics, - tudjátok, mi az a vörös-fehérség
                     ott?
               </p>
				<p>
                  - Mi? - kérdék a tisztek, mialatt messzelátóikon nyugtalanul
                     kémlelték a síkot.
               </p>
				<p>
                  - Az Damjanich a veressapkásokkal és a fehértollasokkal, a lázadók
                     legfélelmesebb zászlóaljával. A híd mögé mind, most már a Tápió-vonalat kell
                     csak megtartanunk.
               </p>
				<p>
                  Míg a huszárság új rohamra készült, a magyar ágyúk megkezdték a
                     tüzelést, s Damjanich katonái mennydörgő hangon kiáltották: Éljen a haza!
                     azalatt mi megfúvattuk a hátrálót, s Rasotics táborkara (Jellasich nem volt
                     ott) a hídon visszavágtatva, egy dombon foglalt állást. Lihegve érkeztek vissza
                     futó csapataink, a híd dübörgött alattuk, s újra állást foglaltak. De a
                     magyarok még sebesebbek voltak. Most megcserélődtek a szerepek. A mi
                     katonáinkat szorították neki a hídnak és a mocsárnak. Hej, hány százan
                     fulladtak bele szegény katonáink közül a vízbe! Rasotics összes ágyúit a hídnak
                     szegeztette, hogy a magyarok átkelését meggátolja. Azt hiszed, megijedtek? Szó
                     sincs róla! Amint Damjanich kinyújtotta a kardját, a veressapkások vad
                     kiáltással megrohanták a hidat. Ágyúink rémítőt dörrentek, s mikor a füst
                     eloszlott, láttuk, hogy alig kilenc-tíz veressapkás maradt a hídon, köztük a
                     zászlótartó a magasra emelt lobogóval. Ekkor rohantak a hídra a fehértollasok,
                     a 3-ik zászlóalj, legelől Földváry Károly őrnagygyal, akiről katonáink közt az
                     a monda, hogy nem fogja a golyó. Földváry kikapja a zászlótartó kezéből a 9-ik
                     zászlóalj lobogóját, magasra emeli, a két összekeveredett zászlóalj áttör a
                     hídon, szuronyszegezve letiporja a horvát határőröket, halomra lövi a
                     vadászainkat, s folytonos: Rajta magyar! kiáltásaival megrémíti legbátrabb
                     katonáinkat is. A hídon ezalatt folyton dűl át a honvéd, akik azelőtt futottak
                     és visszatértek... Lassan a faluba hátrálunk, azt is azonnal szuronyszegezve
                     megtámadják... Felgyújtottuk a falut... Mitsem törődtek vele... Az égő házak
                     közt folyik a harc tovább, míg végre kivonulunk a Bicske mögött levő magaslatra
                     s megvetjük ott a lábunkat.
               </p>
				<p>
                  Hiába minden... a magyarok már megkerülésünkhöz láttak... Meg kell
                     végképp hátrálnunk. Ez, pajtás, a tápióbicskei csata.
               </p>
				<p>
                  Hallgattak egy darabig, mindegyik csöndesen fölhajtott egy pohár
                     bort.
               </p>
				<p>
                  - S mit szól ehhez a herceg? kérdé a Schlick tisztje.
               </p>
				<p>
                  - A herceg? Az nem tudja ám meg az egészet. Neki Jellasich csak a
                     csata első részét jelentette, s hozzátette, hogy a parancs szerint vonulunk
                     Gödöllőre. Ha győztünk volna is, Gödöllő felé vonulnánk, hát minek tudja meg a
                     herceg, hogy közbe egy kicsit elvertek bennünket.
               </p>
				<p>
                  - Igaz. Schlick is így okoskodott, amikor a jelentést
                     csinálta.
               </p>
				<p>
                  - És még hátra van a döntő ütközet, amikor összes haderőink együtt
                     lesznek.
               </p>
				<p>
                  - S amikor kamatostul visszaadjuk a lázadóknak a kölcsönt.
               </p>
				<p>
                  - Adja Isten! - s a két osztrák tiszt fegyvereik győzelmére
                     koccintott.
               </p>
				<p>
                  ...No, ugy-e, gyerekek, itt a hadnagyoknál már egészen másképp
                     hallottuk a hírt, mint odafent, a kegyelmes herceg úrnál. Bizony a „lázadók”
                     csúnyául megrakták az osztrák hadsereg egyes hadosztályait - de ezt Schlick is,
                     Jellasich is röstellték bevallani... Ámitották magukat is, meg a herceget
                     is.
               </p>
				<p>
                  ...Ha már most legjobban meg akarjuk az igazságot tudni, menjünk
                     még egy lépéssel odébb. Hagyjuk el a királyi palotát, és lépjünk be a Fehér
                     Hattyúhoz címzett fogadóba, ahol a futárokat kisérő káplárok szoktak
                     tanyázni.
               </p>
				<p>
                  Itt borozgattak egymással Dubnik és Pampusz vén cseh dragonyos
                     káplárok, az első a Schlick futárját, a második Jellasich futárját kisérte.
                     Csaszlauból valók mind a ketten, ahol olyan jó pampuskát sütnek a kövér cseh
                     asszonyok, s ahol olyan kemény nyelven beszélnek, mintha szavak helyett
                     mogyorót ropogtatnának a foguk közt.
               </p>
				<p>
                  - Én mondom neked, kamerad (pajtás), - szólt Dubnik, aki Jellasich
                     táborából jött, - hogy rosszul mennek a dolgok. Elvesztettük mi már ezt a
                     háborút, ott veszünk mindnyájan azon a nagy lapos síkságon, sohase látjuk meg
                     többet Csaszlau pirostetejü tornyait.
               </p>
				<p>
                  Egy itce vörös bort egy szuszra felhajtott, mintha ez volna az
                     utolsó, s azok a csúnya magyarok már a háta mögött állnának, hogy ettől az
                     örömtől is megfosszák.
               </p>
				<p>
                  Pampusz búsan követte példáját, Dubnik folytatta:
               </p>
				<p>
                  - Elestek Podlupka, Strazsák, Pavlicsek. Az egyiket huszárok
                     vagdalták össze, a másikat az ágyúgolyó kettészakította, Pavlicseket Szolnoknál
                     szuronnyal döfték le a lováról azok az átkozott veressapkások. Hallod, Pampusz,
                     szuronnyal mentek a lovasságra. Ezek nem emberek, hanem ördögök. Nem félnek
                     ezek semmitől. Mikor a két kezüket ellőttük, akkor a fogukkal harapnak
                     bennünket.
               </p>
				<p>
                  - Hej, haj, bizony, bizony! - mormogá szomorúan Pampusz, - én
                     tudom, hogy miért van ez, pajtás. Mert nekik igazságuk van, nekünk pedig nincs
                     igazságunk.
               </p>
				<p>
                  - Úgy van, úgy van! Ők tudják, miért harcolnak, mi pedig nem
                     tudjuk. Ők a hazájukat védik, a családjukat, a házukat... Mi pedig harcolunk,
                     mert a hadnagy parancsolja, a hadnagynak parancsolja a kapitány, a kapitánynak
                     az ezredes, az ezredesnek a tábornok és így tovább... Hej, ha én még egyszer
                     jóllakhatnám csaszlaui pampuskával! Rossz világ, kutya élet a szegény katona
                     élete!
               </p>
				<p>
                  ...Így búsultak a Fehér Hattyúban Dubnik és Pampusz, nem látván
                     be, hogy miért vesszenek ők el dicstelenül a magyar fegyverek csapásai alatt,
                     amikor oly boldogan élhetnének Csaszlau városában.
               </p>
				<p>
                  Ezt is érdemes volt megtudni.
               </p>
			</div>
			<div type="chapter">
				<head>
                  Krámfutter Vencel ebédje.
               </head>
				<p>
                  Krámfutter Vencel nagy úr volt Budán. Fontos hivatalt viselt
                     Windischgrätz herceg mellett. Ő vala az a kiváltságos ember, akire a kegyelmes
                     herceg a gyomrát bízta. Más szóval a hercegnek főszakácsa volt.
               </p>
				<p>
                  Húsz esztendő óta gondozta immár a kegyelmes úr becses gyomrát,
                     pedig az válogatós, kényes gyomor volt. S otthon, Bécsben, vagy a herceg
                     csehországi kastélyában még megjárta, még csak könnyen ment a dolog. Ott elő
                     tudott teremteni Krámfutter úr mindent, amire a konyhában csak szüksége volt.
                     De itt, Pesten, olyan nehezen ment a mesterség. Itt még csak tisztességes
                     marhahúsra is alig tudott szert tenni. Anélkül a két kocsi élelmiszer nélkül,
                     amit Bécsből szállítottak minden harmadnap a konyhára, tisztára megbolondult
                     volna Vencel gazda. Különösen, mivel gazdája a háboru idejére az ő fizetését is
                     megduplázta, s ő kötelességének tartotta ezért duplán kitenni magáért.
               </p>
				<p>
                  Éppen most is arra a hírre sietett le Vencel gazda az udvarra,
                     hogy megjöttek a terhes szekerek Bécsből. Ha azt mondom, hogy sietett, ezzel
                     nem akarok sokat mondani. Krámfutter úr testi terjedelme nem engedett meg
                     nagyobb sietséget. Gondolhatjuk, hogy ha húsz év óta a herceg konyháját
                     vezette, ő maga is milyen jól táplálkozott. Csupa háj volt az egész ember és
                     oly gömbölyű, hogyha valami dombról lelódították volna, úgy gurult volna
                     lefelé, mint egy golyó. Szép, gömbölyű tokája messzeföldön ritkította
                     párját.
               </p>
				<p>
                  Éppen leült egy székre, hogy onnan a kocsik lepakkolását
                     személyesen igazgassa, mikor egy tiszt jelent meg előtte.
               </p>
				<p>
                  - Krámfutter úr, hagyja el a pakkolást. A herceg úr ő
                     kegyelmességének parancsára az egész udvartartás még az éjjel Gödöllőre utazik.
                     Amint a vacsorát betálalták, készüljenek.
               </p>
				<p>
                  Említettük fennebb, hogy milyen remek tokája volt Vencel gazdának.
                     Most hozzá kell tennünk, hogy onnan mindent le lehetett olvasni. Ha dühös volt,
                     elbámult, vagy megijedt, tokája megsokszorozódott, dupla vagy tripla toka lett
                     belőle. Ennél többet még nem láttak álla alatt. Mialatt a tiszt beszélt, Vencel
                     gazda tokája hullámzott egy kicsit és egyszerre csak megduplázódott.
               </p>
				<p>
                  - Még beljebb megyünk ebbe az országba? - hebegte.
               </p>
				<p>
                  - Persze! Gödöllő csak az első állomás. Aztán jön Debrecen, Arad,
                     talán Erdélybe is átmegyünk, - szólt a tiszt és otthagyta Vencel gazdát.
               </p>
				<p>
                  Vencel gazda megvakarta a tokáját, azután megvakarta a fejebúbját
                     és kifordított görögdinnyéhez hasonló piros ábrázata elborult.
               </p>
				<p>
                  - Átkozott háború! - mormogta a foga közt.
               </p>
				<p>
                  Vencel gazda, dicséretére legyen mondva, nem félt a háborútól és
                     nem is haragudott érte. Gazdáját győzhetetlen nagy vezérnek tartotta, akiről a
                     konyhában folyton hirdette, hogy az egész világ bámulója, s meg volt győződve,
                     hogy a magyar lázadókat leigázza. Ő is sütkérezett Windischgrätz képzelt
                     dicsőségében, s bécsi barátaihoz intézett leveleiben (melyeket az iskolavégzett
                     első kuktának diktált) úgy beszélt a hadjáratról, mintha abban ő is egyik fő-fő
                     tábornok volna.
               </p>
				<p>
                  Nem, nem ez bántotta Vencel gazdát. Ha a herceg azt rendelte, hogy
                     a háztartás vonuljon Gödöllőre, úgy akkor az olyan biztos hely volt, mint akár
                     Bécs. Még a felkészülődés se bántotta - húsz legénynek és lánynak parancsolt a
                     konyhában.
               </p>
				<p>
                  Más volt itt a bibi: Eleonóra asszony, Vencel gazda felesége.
                     Eleonóra asszony jutott eszébe, mikor a tokája megduplázódott s piros arca
                     elszomorodott.
               </p>
				<p>
                  Eleonóra asszony kövérség dolgában mitsem engedett Vencel
                     gazdának. A roppant háj idővel oly lustává tette, hogy jóformán egész napját
                     egy roppant nagy bőrkarszékben töltötte, melyet mindenüvé magával vitt. Csak a
                     nyelve volt eleven; a beszélgetésben, pörölésben fáradhatatlan volt.
               </p>
				<p>
                  Ettől a nyelvtől való félelem búsította Vencel gazdát, mikor a
                     parancsot kapta.
               </p>
				<p>
                  Eleonóra asszony már a budai állapotokkal is elégedetlen volt.
                     Elszakítva bécsi barátnőitől, kikkel mindennap együtt uzsonázott s kávézás
                     közben jóízűen elpletykázgatott, nagyon unta magát itt, ahol senkije se volt.
                     Szidta a háborút, szidta a férfiakat, mint vérszomjas tigriseket, szidta
                     különösen a magyarokat, mint betyárokat, akik a kegyelmes hercegnek és
                     udvarának oly sok bajt, kényelmetlenséget okoznak. Szegény Vencelnek ugyan volt
                     mit hallania mindennap, reggeltől estig. Az egész férfivilág nevében ő egymaga
                     szenvedett Eleonóra asszony éles nyelvétől. Százszor is meg akarta mondani,
                     hogy mit tehet ő, szegény szakács, az egészről. A herceg parancsol, Krámfutter
                     engedelmeskedik és megy oda, ahová rendelik. De annak bevallása, hogy ő senki
                     és semmi, ártott volna neki Eleonóra asszony előtt, s azért továbbra is olyan
                     arccal hallgatta a felesége kifakadásait, mintha ő, Vencel gazda, indította
                     volna és vezetné az egész háborút a magyarok ellen; a herceg meg csak az ő,
                     Vencel gazda főszakácsa volna.
               </p>
				<p>
                  De hogy Vencel gazda volt legalább is olyan hadvezér, mint
                     Windischgrätz herceg, az a következendőkből azonnal kitünik.
               </p>
				<p>
                  Három ügyes kuktát indított útnak Eleonóra asszonyhoz, hogy a
                     veszedelmes hírre előkészítsék.
               </p>
				<p>
                  Az első kiabálva rohant be ő nagyságához:
               </p>
				<p>
                  - Ténsasszony, ténsasszony, hallotta már a parancsot, megyünk az
                     éjjel Debrecenbe!
               </p>
				<p>
                  - Megbolondultál? - hörögte a kövér asszonyság.
               </p>
				<p>
                  - Nem én! Saját fülemmel hallottam.
               </p>
				<p>
                  Eleonóra asszony elvörösödött a dühtől s a fejét támasztó vánkost
                     a kuktához vágta, aki elmenekült.
               </p>
				<p>
                  Ekkor berohant a másik kukta. Ez már sírt.
               </p>
				<p>
                  - Ténsasszony, kezit csókolom, ne engedjen minket elvinni
                     egyenesen a magyarok torkába. Paprikást csinálnak belőlünk és megesznek.
               </p>
				<p>
                  Eleonóra asszony ekkor már nagyon dühös lett.
               </p>
				<p>
                  - Hát csakugyan igaz? - kérdé elhaló hangon.
               </p>
				<p>
                  - Igaz hát! Debrecenbe vagy Kolozsvárra megy az egész udvar.
               </p>
				<p>
                  - Küldd be Vencelt! - kiáltott az asszonyság s egy széket készült
                     a kukta fejéhez vágni.
               </p>
				<p>
                  Ez is kihátrált. Ekkor toppant be a harmadik kukta. Ennek föladata
                     volt Eleonóra asszony közeléből minden olyan tárgyat eltávolítani, melyet
                     valakinek a fejéhez lehet vágni. Ezt a feladatát sikerrel teljesítette s
                     egyúttal megmondta Eleonóra asszonynak, hogy bizony fáradságos és hosszú utazás
                     vár a konyhaszemélyzetre s ha ő a ténsasszonynak volna, visszafordulna
                     egyenesen Bécsbe.
               </p>
				<p>
                  Itt csillapodott Eleonóra asszony haragja, mert eszébe jutott,
                     hogy hátha azért ijesztgetik őt, hogy visszaforduljon Bécsbe. - No, abból ugyan
                     nem esztek! - gondolá az érdemes asszonyság.
               </p>
				<p>
                  Most lépett be csak Krámfutter gazda, kezében a hadi térképpel. A
                     felesége bizalmatlanul pislogott rá.
               </p>
				<p>
                  - Képzeld csak, kedves feleségem, - kezdé Vencel úr, - ezeket a
                     gyáva fickókat alig tudom megnyugtatni. Kétségbe vannak esve...
               </p>
				<p>
                  - Miről van szó? - kérdé Eleonóra asszony.
               </p>
				<p>
                  - Arról, hogy a hercegi udvartartás még ma Gödöllőre menjen. Nézd
                     csak, ide két órányira, éjfélre már ott leszünk.
               </p>
				<p>
                  Eleonóra asszony belepislantott a mappába és megkönnyebbülten
                     sóhajtott föl.
               </p>
				<p>
                  - No, ezért nem volt érdemes olyan lármát ütni, - mondta
                     szelíden.
               </p>
				<p>
                  - Hát neked is jajgattak? - kérdé a ravasz Vencel, tettetett
                     csodálkozással.
               </p>
				<p>
                  - Még azt is mondták, hogy legjobb volna, ha visszamennék
                     Bécsbe.
               </p>
				<p>
                  - Itt tudnál hagyni engem? - szólt Vencel gazda érzékeny hangon és
                     nagyot cuppantott a felesége kövér kacsójára.
               </p>
				<p>
                  - Nem, Vencel, nem hagylak el. De tovább nem megyünk, ugy-e?
               </p>
				<p>
                  - Tovább? Soha! Azt már nem teszem, - kiáltott Vencel elszántan és
                     örült, hogy ily ügyes fogással le tudta fegyverezni az asszony haragját.
               </p>
				<p>
                  Éjjel egy század dragonyos fedezete alatt az egész
                     konyhaszemélyzet Gödöllőre költözködött, ahol Windischgrätz herceggel
                     Grassalkovics herceg kastélyában szállt meg.
               </p>
				<p>
                  Eleonóra asszonytól egyetlen panaszos szót sem lehetett hallani. A
                     kétórai kocsikázás után mindjárt le is feküdtek és édesdeden aludtak. Még alig
                     virradt, már fölverték Vencel urat. Windischgrätz egyik segédtisztje állt
                     előtte.
               </p>
				<p>
                  - Főszakács úr, a kegyelmes herceg azt üzeni, hogy ma este hatkor
                     kitünő ebéd legyen, mert itt lesznek Schlick és Jellasich tábornokok is. Tudja,
                     hogy Schlick mindig azt hirdeti, hogy ő neki jobb konyhája van, mint a
                     kegyelmes hercegnek.
               </p>
				<p>
                  Krámfutter megvetőleg mosolygott.
               </p>
				<p>
                  - Majd más véleményen lesz este Schlick tábornok úr, - szólt
                     nyugodt önbizalommal.
               </p>
				<p>
                  - Aztán meg azért legyen az ebéd fényes és gazdag, mert ma
                     tönkreverjük a lázadókat. Ma az utolsó emberig megsemmisítjük őket.
               </p>
				<p>
                  - Legyen nyugodt, százados úr, az ebéd méltó lesz a
                     győzelemhez.
               </p>
				<p>
                  ...És mialatt a gödöllői parkban álló osztrák katonák pálinkát és
                     száraz kenyeret reggeliztek, Vencel gazda elővette a bécsi kocsikból a tengeri
                     halakat, a ritka fajtájú, üvegházban termett gyümölcsöt, a fiatal csibét, a
                     finom, szárított zöldséget és elkezdte az előkészületeket a nagy ebédhez. Ma
                     különösen ki akart tenni magáért.
               </p>
				<p>
                  És ez éppen április 6-ikán, Urunk halála napján volt. Eleonóra
                     asszony meg is jegyezte:
               </p>
				<p>
                  - De hogy lehet nagypénteken ilyen ebédet rendelni!
               </p>
				<p>
                  - Oda se neki, édesem - felelt rá Vencel, - a katona eleget bőjtöl
                     olyankor, mikor nincs mit ennie.
               </p>
				<p>
                  Vencel úr egy üveg vörösbort készített magának a konyhára. Mikor
                     az első pohárral töltött s magasra emelve gyönyörködött benne, egyszerre
                     megdördültek odakint az ágyúk.
               </p>
				<p>
                  - Megkezdődött a vadászat, futnak már a nyulak, - és ezzel
                     fölhajtva a bort, vígan dolgozni kezdett.
               </p>
				<p>
                  ...1849 április hatodika volt, s Gödöllő mellett megkezdődött az
                     isaszegi csata.
               </p>
				<p>
                  Harmincezer magyar állt szemben ötvenezer osztrákkal. Görgey,
                     Klapka, Damjanich vezették a magyarokat, Windischgrätz, Schlick, Jellasich az
                     osztrákokat.
               </p>
				<p>
                  A vidék dombos, kies völgyekkel, az egész tájat erdő borította.
                     Minden bokor tele volt katonával, s az alig bimbózó galyak közül mindenütt
                     kardok és puskák villogtak elő.
               </p>
				<p>
                  A legjobb osztrák csapatok álltak szembe a legjobb magyar
                     csapatokkal.
               </p>
				<p>
                  Minő harc volt ez, fiaim! Korán reggel kezdődött és éjjel tizenegy
                     órakor még lövöldöztek egymásra.
               </p>
				<p>
                  Százhúsz ágyú dörgött együttvéve és reszketett a föld a katonák
                     talpa alatt.
               </p>
				<p>
                  A tüzes röppentyűk sivítva hasították át a levegőt s ahol leestek,
                     ott mindent felgyújtottak.
               </p>
				<p>
                  Nézzétek, ott az erdőben áll Damjanich a veressapkás és
                     fehértollas zászlóaljjal! Tízszer annyi ellenség hússzor egymásután megrohanja
                     őket, de a dicső honvédek egy tapodtat sem engednek.
               </p>
				<p>
                  Ágyúval lövik őket. A golyók derékban törik ketté a hatalmas
                     szálfákat, s a dülő fák a honvédekre esnek. De ezek nem tágítanak.
               </p>
				<p>
                  Majd a röppentyűk tüzes esőjével borítják el az osztrákok az
                     erdőt, hol ez a két zászlóalj áll. Az erdő kigyullad, a fű ég, de lángban,
                     tűzben, füstben, félig megsülve, félig megfulladva áll a honvéd és el nem
                     hagyja a helyét, amelyet rábíztak.
               </p>
				<p>
                  Az ellenség borzadva néz rájok. Ezek nem emberek, ezek félistenek,
                     akiken nem fog a tűz.
               </p>
				<p>
                  Nézzétek! Isaszeg házai lángban állnak és a honvédek
                     szuronyszegezve rohanják meg, s űzik ki az égő faluból az ellenséget.
               </p>
				<p>
                  Ágyúdörgés, csatakiáltás, puskaropogás, a sebesültek jajkiáltásai,
                     tüzes sziporkák, füst töltik meg a levegőt.
               </p>
				<p>
                  És egyszerre vagy száz trombita éles harsogása visít keresztül a
                     pokoli tomboláson.
               </p>
				<p>
                  Oda, odanézzetek! Háromezer magyar huszár e pillanatban csap össze
                     négyezer ellenséges lovassal.
               </p>
				<p>
                  Mint két viharfelhő mennek neki egymásnak. A magasra emelt kardok
                     egyszerre sujtanak, irtóztató csattanással.
               </p>
				<p>
                  Alig tizenöt percig folyik az irtóztató harc, aztán a két lovas
                     had szétválik s otthagyja a tisztáson halottait és sebesültjeit... gazdátlan
                     paripák vadul nyerítve száguldanak szerteszét...
               </p>
				<p>
                  ...Krámfutter úr pedig, bent a gödöllői kastélyban, apróra
                     vagdalja a finom csirkehúst, hogy a kegyelmes herceg gyönge gyomra jobban
                     megemészsze és ezalatt vígan kiáltja:
               </p>
				<p>
                  - Gyerekek, ide nézzetek, így aprítja most kegyelmes urunk a
                     lázadó magyarokat!
               </p>
				<p>
                  Mindnyájan nevettek, csak Eleonóra asszony, aki nagy karosszékét a
                     konyha egyik sarkába tétette, szólalt meg aggódva:
               </p>
				<p>
                  - De milyen makacsul védik magukat ezek a lázadók. Az ágyúdörgés
                     erősebben hangzik, a helyett, hogy távolodnék.
               </p>
				<p>
                  - Most vették elő a mieink az öregágyúkat, melyek nagyobbakat
                     szólnak, - magyarázta bölcsen Krámfutter.
               </p>
				<p>
                  Az egyik kukta, aki vízért volt, berohant.
               </p>
				<p>
                  Csakugyan valami tíz lengyel dzsidást és húsz honvédet hajtottak
                     be a parkba. A konyha személyzete kitódult, bámulni őket. Rongyos, véres,
                     füstös, fáradt alakok voltak, kik azonban dacosan néztek őrzőik szemei közé.
                     Mindnyájan figyeltek az ágyúdörgésre, s szótlanul lehevertek a földre.
               </p>
				<p>
                  - Micsoda koldusfigurák ezek! - fitymálódott Eleonóra
                     asszony.
               </p>
				<p>
                  - Hisz ezeket a kegyelmes herceg a lovaglóostorával megkergeti! -
                     mondta Krámfutter és mindnyájan nevettek az ötletnek.
               </p>
				<p>
                  ...Ezalatt odakint lassan közeledett az est.
               </p>
				<p>
                  És lankadatlan erővel dühöngött a harc. A földrengető moraj közt
                     sziklaként állt még a magyar sereg... És ekkor egyszerre trombitaharsogás,
                     dobpergés hallatszott. Megérkezett számunkra Aulich tábornok hadteste
                     segítségül. Egyszerre megérezte az egész magyar sereg, hogy itt a
                     segítség.
               </p>
				<p>
                  Óriási, egekig érő diadalordítás vonul végig a völgyeken és
                     erdőkön. Előre, magyar! Előre, előre! S miközben Aulich pihent csapatai, mint a
                     hógörgeteg, szakadt egyik oldalról az osztrákok nyaka közé, Damjanich, Görgey,
                     Klapka egyszerre előrezúdították egész nap harcban állt embereiket. Az égő
                     erdőből kirohantak. Se árok, se gödör, se patak, se domb meg nem állította
                     őket. Minden trombita azt fújta, hogy: előre! A tisztek fölemelt karddal
                     vezették embereiket, a tábornokok ott lovagoltak a zászlóaljak közepette, a
                     zászlótartók a nemzeti zászlókat magasra emelték, a zenekarok rázendítették a
                     Rákóczi-indulót... A sebesültek fölemelkedtek és le-lerogyva baktattak
                     bajtársaik után... Ők is részt akartak venni a győzelemben. Egy-egy haldokló
                     valami fához vonszolta magát és nekitámaszkodva, üvegesedő szemét a rohanók
                     felé fordította. Hadd lássa a kivívott diadalt, mielőtt szeme örökre
                     lezárul.
               </p>
				<p>
                  Az osztrák tábornokok kétségbeesve harcoltak kitünő csapataik
                     élén. Hasztalan! Ezt a hazaszeretettől áthatott hadsereget nem tudták
                     föltartóztatni.
               </p>
				<p>
                  Inogni kezdtek az osztrák hadsorok. S mire leszállt az éj, futott
                     a német Budapest felé.
               </p>
				<p>
                  A holdas éjszakában egy fényes lovascsapat száguldott megeresztett
                     kantárszárral Budapest felé. Legelől egy sápadt, összeesett alak, kinek
                     katonasapkája mélyen a szemére volt húzva.
               </p>
				<p>
                  Ez a kegyelmes herceg volt és kisérete. Senki se szólt egy szót
                     se. Jókedvük, büszkeségük ott maradt az isaszegi csatatéren. Most már legalább
                     tudta a herceg úr, mi az igazság, nem bolondíthatta senki.
               </p>
				<p>
                  ...Krámfutter úr pedig türelmetlenül járkált föl s alá vagy a
                     konyhában, vagy a konyhaajtó előtt a parkban. Elmult hét óra, elmult nyolc, a
                     gazdái egyre késtek, tönkrement a csirke, összeesett a hal, elfőtt a leves...
                     Hallatlan! Hogy áll ő ki most annyi vitéz tábornok elé ilyen ebéddel!
               </p>
				<p>
                  Egy kis kukta szaladt be, ijedt ábrázattal.
               </p>
				<p>
                  - Kérem, főszakács úr...
               </p>
				<p>
                  - Mi bajod? - mordult rá Vencel úr.
               </p>
				<p>
                  - A magyarok már mindjárt a faluba érnek... a mi katonáink futva
                     menekülnek.
               </p>
				<p>
                  - Fogd be a szádat, ostoba! - kiáltott dühösen Vencel úr és ezzel
                     hatalmas pofont akart a kis fiúnak adni. Ez azonban egy ügyes ugrással kint
                     termett a parkban.
               </p>
				<p>
                  Kivülről azonban a zűrzavaros lárma, lövöldözés egyre közelebb
                     jött. Vencel úr aggódva nézett a feleségére, aki azonban egész nyugodt
                     volt.
               </p>
				<p>
                  - Amíg a kegyelmes herceg itt van, addig mi is egészen nyugodtan
                     itt maradhatunk, - szólt hangosan, a személyzet megnyugtatása végett Krámfutter
                     úr, - már pedig ő itt van, hisz nélkülünk csak nem távozik el.
               </p>
				<p>
                  Egy pár ember lassan elpárolgott a konyhából. Ezek bizonyosan a
                     pincében kerestek biztosabb helyet.
               </p>
				<p>
                  Óriási kiabálás, muzsikaszó hallatszott.
               </p>
				<p>
                  - Jön a kegyelmes úr, muzsikaszót hallok! - kiáltott Vencel úr és
                     az ajtó felé sietett, melyet terjedelmes testével egészen elfoglalt.
               </p>
				<p>
                  Egyszer csak elordította magát, mintha oldalba szúrták volna s
                     visszafordult a konyhába.
               </p>
				<p>
                  A személyzet elszörnyedt rémületében, mikor Krámfutterre nézett.
                     Ilyet sohse látott. Vencel gazdának a tokája megnégyszereződve remegett az
                     állán. Ez sohse történt vele életében. Mit láthatott odakint?
               </p>
				<p>
                  Krámfutternek az ajka mozgott, de hang nem jött ki belőle. Aztán
                     hirtelen visszafordult az ajtó felé s lassan hátrált be a konyhába.
               </p>
				<p>
                  A konyhaajtóban pedig megjelent két szurony, a szurony végibe két
                     puska, a puska végibe két fekete, piszkos, tépett honvéd. Az egyik veressapkás,
                     a másik fehértollas volt.
               </p>
				<p>
                  - Meg ne mozduljon senki, mert lövünk! - kiáltott az egyik.
               </p>
				<p>
                  - Pajtás, de jó illatot érzek. Itt finom vacsorát főznek - szólt a
                     másik.
               </p>
				<p>
                  E pillanatban több honvéd is megjelent s beléptek a konyhába. Mind
                     poros, véres fiúk voltak. A személyzet a sarokba húzódott. Vencel úr átölelte
                     Eleonóra asszonyságot s csöndesen imádkoztak. Azt hitték, hogy a honvédek most
                     nyomban megölik őket.
               </p>
				<p>
                  Az egyik honvéd fölkapott egy darab húst és mohón falni kezdte.
                     Erre fölébredt Vencelben a főszakács és rákiáltott:
               </p>
				<p>
                  - Teszed le! Az a kegyelmes Windischgrätz herceg ebédje!
               </p>
				<p>
                  - A Windischgrätzé? - kiáltották jókedvűen a fiúk, - annál jobb
                     étvágygyal esszük meg.
               </p>
				<p>
                  - De nem esszük meg, gyerekek! - kiáltott egy fiatal káplár, -
                     hanem megkínáljuk vele Damjanichot.
               </p>
				<p>
                  - Helyes, helyes! Ezt a vacsorát a 3-ik és 9-ik zászlóalj rendezi
                     Damjanichnak, - kiabálták a fiúk.
               </p>
				<p>
                  És megmagyarázták Krámfutternek, hogy tíz perc múlva tálaljon,
                     különben mozsárba teszik és porrá törik. A honvédek kitakarodtak a konyhából, s
                     két őrt állítottak eléje, hogy senkit se ki, se be ne eresszenek. Krámfutter
                     pedig hozzáfogott a munkához, miközben folyton sírdogált, hogy életének
                     legsikerültebb ebédjét a lázadók vezérei eszik meg.
               </p>
				<p>
                  Mikor Damjanich Görgeyvel, Klapkával és a többi magyar vezérrel a
                     kastély elé lovagolt, ugyancsak nagyot nézett, mikor az ő kedves fiai eléje
                     léptek s Windischgrätz nevében meghívták vacsorára.
               </p>
				<p>
                  De még nagyobbat nézett a tábornoki kar, mikor a honvédek
                     egymásután hordták fel a finom fogásokat.
               </p>
				<p>
                  A kiéhezett, elcsigázott, száraz kenyéren élő gyerekek egy falatot
                     se ettek meg, mindent vezéreiknek adtak.
               </p>
				<p>
                  Ez volt a Krámfutter Vencel híres ebédje, amelyből Windischgrätz,
                     Schlick meg Jellasich annyit látott, mint én vagy te...
               </p>
				<p>
                  Másnap Damjanich a remegő szakácsot, feleségét és a
                     konyhaszemélyzetet visszaküldte Windischgrätznek. Krámfutter úr késő öregségig
                     hencegett Bécsben, hogy mily hősileg tűrte a lázadók kínzásait.
               </p>
			</div>
			<div type="chapter">
				<head>
                  Ellenség kezében.
               </head>
				<p>
                  Esteledett. Nagy-Salló község egyik úri házából vidám muzsikaszó
                     hallatszott ki. De nem a magyarok mulattak, hanem az osztrák gránátos tisztek.
                     A magyar család, akié a kastély volt, elmenekült, s beültek a németek, a friss
                     csapatok tisztjei, akik most érkeztek Ausztriából, hogy megsegítsék a császár
                     seregét, melyet folyton püföltek a magyarok.
               </p>
				<p>
                  Jó ebéd után borozni kezdtek s a jókedv magasra csapongott.
                     Egyszerre csak nyílik az ajtó és belép egy káplár.
               </p>
				<p>
                  - Mi baj, káplár? - szólt egy hadnagy.
               </p>
				<p>
                  - A kapitány úrnak akarok jelenteni valamit.
               </p>
				<p>
                  - Mi az? - szólt az asztalvégről egy, a sok borivástól
                     kivörösödött kapitány. Ő volt a legmagasabb rangú tiszt a társaságban és a
                     faluban.
               </p>
				<p>
                  A káplár illedelmesen szalutált s szóla:
               </p>
				<p>
                  - Kapitány úrnak alássan jelentem, hogy a fogoly honvédek
                     szétnyomták a disznóólat, amelybe csuktuk őket s most kint hevernek az
                     udvaron.
               </p>
				<p>
                  - No, már ez mégis hallatlan! - kiáltott a kapitány.
               </p>
				<p>
                  - Ez nyílt lázadás! - szóltak a tisztek.
               </p>
				<p>
                  - Gyerünk megvizsgálni az ügyet, - folytatta a kapitány.
                     Fölcsatolta a kardját s tisztjei társaságában zajos csörtetéssel távozott.
               </p>
				<p>
                  Az udvar hátulsó felében, szuronyos gránátosok közt egy csomó
                     kopott, sáros honvéd heverészett.
               </p>
				<p>
                  - Álljatok fel! - kiáltott a kapitány.
               </p>
				<p>
                  A honvédek nem mozdultak.
               </p>
				<p>
                  - Őrök! - ordított a kapitány, - piszkáljátok fel őket szuronnyal!
                     Ekkor egy gyerekképű fiatal honvédszázados előlépett és így szólt:
               </p>
				<p>
                  - Kapitány úr, mi is emberek vagyunk és emberséges bánásmódot
                     kívánunk. Azt nem tűrjük, hogy piszkos disznóólba zárjanak bennünket.
               </p>
				<p>
                  Ez a fiatal magyar, aki így beszélt, Bárdy Gazsi volt. Mellette
                     állt Tomory, aztán a kis Bárdy Gyurka s még vagy húsz fehértollas honvéd. Egy
                     éjjeli kémszemle alkalmával estek az osztrákok kezébe.
               </p>
				<p>
                  - Lázadók vagytok, akiket móresre fogok tanítani. Mars vissza a
                     disznóólba!
               </p>
				<p>
                  - Nem megyünk! - kiáltott a magyar csapat és a legények dacosan
                     fölemelték a fejüket.
               </p>
				<p>
                  - Káplár! - üvöltött képéből kikelve a kapitány, - egy padot elő!
                     Húzzátok rá a fickókat. Ötven botütést fog minden magyar kapni.
               </p>
				<p>
                  Bárdy Gazsi halálsápadt lett és egy lépést tett előre.
               </p>
				<p>
                  - Azt ön nem fogja tenni, kapitány úr! - szólt szilárd hangon, -
                     lövessen agyon, azt nem bánjuk, de ilyen megszégyenítő büntetést ne mérjen
                     ránk. Mi magyarok és katonák vagyunk.
               </p>
				<p>
                  - Még feleselsz? - kiáltott a feldühödt ember s a kezében levő
                     lovaglóostorral végigvágott Bárdy Gazsi százados arcán.
               </p>
				<p>
                  Gazsi hátratántorodott. Az ütés nyomán kiserkedt arcából a vér.
                     Végtelen szilaj düh és elkeseredettség fogta el az ifjú hőst.
               </p>
				<p>
                  Odaugrott egy gránátoshoz, kikapta a kezéből a puskát s olyan
                     ütést mért vele a kapitányra, hogy az összezúzott koponyával rogyott össze.
                     Azzal eldobta a puskát.
               </p>
				<p>
                  - Lázadás, lázadás! - kiáltották a tisztek, kardot rántva, -
                     gránátosok, gránátosok, fogjátok le őket!
               </p>
				<p>
                  De még mielőtt Gazsit lefogták volna, mint a nyíl, odarepült hozzá
                     öcscse, Gyurka, átölelte a nyakát és csókolgatta arcán az ütés helyét. A
                     gránátosok erővel tudták csak letépni onnan.
               </p>
				<p>
                  A leütött kapitányt elszállították s a legidősebb főhadnagy vette
                     át a vezetést.
               </p>
				<p>
                  - Ezt a fickót, - szólt Bárdy Gazsira mutatva, - mindenesetre
                     agyonlövetem. A többit pedig meg fogom botoztatni.
               </p>
				<p>
                  - Helyes, helyes! - kiabálták a tisztek.
               </p>
				<p>
                  Egy tejfelesszájú fiatal hadnagyocska megszólalt:
               </p>
				<p>
                  - Főhadnagy úr, van itt egy kis fiú, azt vegyük ki a
                     büntetésből.
               </p>
				<p>
                  S Gyurkára mutatott, aki ijedt tekintettel nézett körül.
               </p>
				<p>
                  - Hallod-e, gyerek! - szólt a főhadnagy Gyurkának, - hordd el az
                     irhádat innen, rád nincsen szükségünk.
               </p>
				<p>
                  Gyurka nem mozdult.
               </p>
				<p>
                  - Nem hallod! - szólt a jóindulatú kis hadnagy, - elmehetsz haza,
                     mi gyerekek ellen nem harcolunk.
               </p>
				<p>
                  Gyurka kiegyenesedett, s bátran a hadnagy szeme közé nézett.
               </p>
				<p>
                  - Nem fogadok el kegyelmet, - felelt dacos hangon.
               </p>
				<p>
                  - Megbolondultál? - súgta neki a kis hadnagy.
               </p>
				<p>
                  - Követelem, - folytatta büszke hangon Gyurka, - hogy ugyanolyan
                     sorsban részesüljek, mint bajtársaim. Nem hagyom el őket a bajban!
               </p>
				<p>
                  - Takarodol haza! - kiáltott rá mérgesen a főhadnagy.
               </p>
				<p>
                  Gyurka egy lépést tett előre.
               </p>
				<p>
                  - Főhadnagy úr, jegyezze meg, hogy én huszonhárom csatában voltam,
                     s annál az ágyúütegnél szolgálok, mely vitézségéért a veres sapkát kapta.
                     Nézzen ide (és mellén szétrántotta a kabátját), ezt az érdemrendet
                     vitézségemért kaptam. Katona vagyok és nem gyerek... én több ellenséget
                     pusztítottam már el az ágyúmmal, mint amennyit ön életében látott.
               </p>
				<p>
                  Itt hangja megcsuklott egy kicsit s szelidebb hangon
                     folytatta:
               </p>
				<p>
                  - Főhadnagy úr, ha ön becsületes ember, megkimél a gyalázattól...
                     Esdve kérem, lövessen agyon, de ne botoztasson meg.
               </p>
				<p>
                  - Inkább a halál, mint a megszégyenítés! - zúgtak a honvédek.
               </p>
				<p>
                  - Eh, végezzünk! - kiáltott a főhadnagy, - hozzátok elő a padot, a
                     kapitány gyilkosát pedig kötözzétek a fához.
               </p>
				<p>
                  - Megálljatok! - kiáltott egy mennydörgő hang.
               </p>
				<p>
                  Mindnyájan megdöbbenve tekintettek hátra: a gránátosok ezredese
                     volt ott, lóháton.
               </p>
				<p>
                  - Mi történik itt?
               </p>
				<p>
                  A főhadnagy röviden elmondta a dolgot, kihagyván persze azt, hogy
                     a honvédeket a disznóólba zárták. Ekkor előlépett Tomory és így szólt:
               </p>
				<p>
                  - Ezredes úr, a főhadnagy úr előadása kissé hiányos, mi nem
                     lázadtunk fel, hanem csak kijöttünk a disznóólból, ahová csuktak.
               </p>
				<p>
                  - Kinek a parancsára? - kérdezte az ezredes.
               </p>
				<p>
                  - A kapitány parancsára.
               </p>
				<p>
                  Az ezredes összeráncolta a homlokát.
               </p>
				<p>
                  - Nem helyes az eljárás, urak. Ezek katonák, még pedig hős
                     katonák, s önmagunkon ejtünk foltot, ha megszégyenítő módon bánunk velük. Ez a
                     mi főhibánk: lenézzük a magyar sereget. Azért kapjuk egyik vereséget a másik
                     után. Önök most jönnek Ausztriából, s még nem harcoltak a magyarokkal. Meg kell
                     tudniok, hogy ezelőtt egy héttel ők egy váci csatában elesett Götz
                     tábornokunkat katonai pompával temették el, s a kirukkolt honvédség fegyverrel
                     tisztelgett a tábornok koporsója előtt. És mi botozzuk és disznóólba zárjuk
                     őket? Gyalázat volna ránk.
               </p>
				<p>
                  - De ez a fiatal százados megölte kapitányunkat, - szólt a
                     főhadnagy.
               </p>
				<p>
                  - Ezért főbe fogom őt lövetni, - felelt az ezredes. - Hogy hívják
                     önt?
               </p>
				<p>
                  - Bárdy Gáspár, százados a fehértollas 3-ik zászlóaljban.
               </p>
				<p>
                  - Abban, amelyik ágyúinkat a szolnoki csatában megrohanta? - kérdé
                     az ezredes.
               </p>
				<p>
                  - Abban! - felelte büszkén Gazsi.
               </p>
				<p>
                  - Amelyik Tápió-Bicskénél és Vácnál a legnagyobb golyózáporban a
                     hidat megrohanta?
               </p>
				<p>
                  - Abban! Láthatja, ezredes úr, hogy nem félek a haláltól.
               </p>
				<p>
                  A kis Gyurka sírva borult Gazsi nyakába.
               </p>
				<p>
                  - Ne sírj, Gyurka, - szólt a bátyja megindultan, - ne vedd el az
                     erőmet. Meg kell mutatnunk ellenségeinknek, hogy tud meghalni egy magyar a
                     hazáért.
               </p>
				<p>
                  - Ki ez a kisfiú? - szólt az ezredes.
               </p>
				<p>
                  - Az öcsém, ezredes úr.
               </p>
				<p>
                  - Hány éves?
               </p>
				<p>
                  Gyurka megtörölte a szemét, kiegyenesedett és szólt:
               </p>
				<p>
                  - Az évek a mai időkben nem számítanak, ezredes úr. Huszonhárom
                     csatában voltam!
               </p>
				<p>
                  Az ezredes elbámulva fordult tisztjei felé s halkan szólt:
               </p>
				<p>
                  - Micsoda faj, micsoda nemzet! Sohse fogjuk mi ezt legyőzni!
               </p>
				<p>
                  Aztán Gyurkához fordulva folytatta:
               </p>
				<p>
                  - Mit kíván?
               </p>
				<p>
                  - Azt, ezredes úr, hogy bátyám mellett maradhassak halála
                     pillanatáig.
               </p>
				<p>
                  - Megengedem. Zárjátok őket a kastély pincéjébe, az ajtó elé két
                     őr álljon, a többi honvéd az udvarban maradhat, de elég lesz melléjük tíz őr,
                     hisz a falu tele van gránátosokkal, teremtett lélek nem mehet ki innen.
                     Előre!
               </p>
				<p>
                  Gazsi meg akarta ölelni Tomoryt, de az ellenséges katonák
                     megragadták és a pince felé hurcolták. Gyurka lehajtott fővel, szivében óriási
                     kétségbeeséssel követte. A honvédek közt, pedig viharedzett legények voltak,
                     elfojtott zokogás hallatszott.
               </p>
				<p>
                  A pinceajtó hatalmas dördüléssel bezárult a Bárdy-fiúk mögött. Az
                     ezredes intett, s a tisztekkel visszament a kastélyba.
               </p>
				<p>
                  Amint együtt voltak, s az ajtót betették maguk mögött, az ezredes
                     összeráncolta a homlokát és száraz, kemény hangon így szólt tisztjeihez: - Az
                     igazi katonának első kötelessége, hogy ellenségeit le ne nézze. Nagyon rossz
                     néven veszem önöktől, hogy a magyar katonákkal ily módon bántak. Önök most
                     jöttek Olmützből, ahol örökké csak lázadó csordáknak szokták hívni a
                     magyarokat. Nohát, büszke lehet az a nemzet, melynek katonái úgy küzdenek, mint
                     ezek a lázadó csordák. Ezt én mondom önöknek. Tudják-e, hogy a hadjáratot
                     elvesztettük, hogy a magyarok északon, délen, keleten és nyugaton vernek minket
                     kifelé az országból...
               </p>
				<p>
                  A megdöbbenés moraja futott végig a tisztek között. Az ezredes
                     folytatta:
               </p>
				<p>
                  - Azt tudják már, hogy az isaszegi csatában olyan vereséget
                     kaptunk, hogy Windischgrätz Bécsig szaladt, hol rögtön el is bocsátották
                     állásából s helyette Welden tábornokot nevezték ki. De még nem tudják, hogy
                     Götz és Jablonovszky dandára milyen vereséget szenvedett három nap előtt
                     Vácnál.
               </p>
				<p>
                  - Ezt már hallottuk, - szólt halkan egy főhadnagy.
               </p>
				<p>
                  - De nem ismerik a részleteket. Én ott voltam, s azonfelül egy
                     fogoly honvédtiszttől is hallottam sokat. Damjanich hadteste az isaszegi csata
                     után egyszerre, mint a villám, Vác előtt terem. Mikor reggel felszállt a köd,
                     előörseink jelentik, hogy itt vannak a veressapkások. Alig foglaltuk el
                     hadállásainkat a város szélén, szuronyszegezve jött a lengyel légió a nagy
                     kőhíd ellen, mely a város végén a Gombás-patakot áthidalja. A házakból, a
                     temetőből, a patak medréből öldöklő tüzeléssel fogadjuk őket. A lengyelek nem
                     tudták elviselni, s megálltak. Erre a mögöttük tóduló fehértollas 3-ik
                     zászlóalj őrnagya, Földváry Károly, előrevágtat és kezébe kapva a lengyelek
                     zászlaját, előre akarja vezetni őket. Az alacsonytestű, cigányképű őrnagy a
                     magas híd közepén állott, egyik kezében a zászló, a másikban a kard. Három
                     lovat kilövünk alóla, ő mindig új lóra kap és biztatja a lengyeleket. De ezek a
                     mi golyózáporunkban nem tudtak előre hatolni. Ekkor Földváry visszaadja nekik a
                     zászlót és az út két oldalára rendeli őket. Aztán hátravágtat, kezébe kapja a
                     harmadik zászlóalj lobogóját s a fehértollasokat nekizúdítja a hídnak. Sohse
                     láttam ilyen rohamot életemben. Se ágyú, se puskatűz nem tudta őket
                     föltartóztatni. Katonáink sápadt arccal látták közeledni őket. A hídtól egy
                     pillanat alatt elvertek bennünket, a város szélső házaiba vonultunk, és ott
                     védelmeztük magunkat kétségbeesetten. Ott lőtték le a honvédek a lováról Götz
                     tábornokunkat, amire aztán Jablonovszky kiadta a parancsot a visszavonulásra. A
                     házakba szorult embereink százával rakták le a fegyvereket a diadalittas
                     honvédek előtt, s mi is csak nagynehezen tudtunk elmenekülni, majdnem
                     mindnyájunkat a Dunába kergettek. Azt meg egy fogoly honvédtiszttől tudom, hogy
                     mikor Damjanich Földvárynak az alóla kilőtt lovakért egy szép telivér paripát
                     akart ajándékozni, Földváry azt mondta rá:
               </p>
				<p>
                  - Adjatok nekem akármilyen rossz lovat, az a fő, hogy közel vigyen
                     az ellenséghez.
               </p>
				<p>
                  Ezek a mi ellenségeink, uraim, ilyen hősökkel állunk szemben,
                     azért szedjék össze minden erejüket, ha nem akarnak megint vereséget szenvedni.
                     Most kiki a tanyájára vonulhat és lefekhetik.
               </p>
				<p>
                  A tisztek csöndesen szétoszlottak a kastélyból.
               </p>
				<p>
                  ...Lent, a sötét udvarban egy csomóban ültek a honvédek és halkan,
                     fojtott hangon beszélgettek. Őreik is leheveredtek aludni, csak egy állt
                     puskájára támaszkodva.
               </p>
				<p>
                  Még lejjebb, a még sötétebb pince egyik sarkában ült a két Bárdy
                     testvér, összehajtott fejjel, egymást átölelve.
               </p>
				<p>
                  - Édes Gyurkám, - szólt Gazsi, - te sírsz. Érzem forró könnyeidet
                     a kezemre peregni. Ne tedd nehezebbé az örök elválást, ne sírj. Hazámért
                     harcoltam, hazámért halok meg emelt fővel, büszkén. Mondd meg drága jó
                     anyánknak, hogy az ő nevével az ajkamon haltam meg.
               </p>
				<p>
                  Gyuri zokogott.
               </p>
				<p>
                  - Nézd, itt van a tárcám, benne egy csomó haj összekötve. Az én
                     hajam. Itt van a jegyzőkönyvem, tele írással. Itt van Bem tábornoknak egy
                     levele hozzám. Itt van egy rajz, amelyet az erdélyi hadjáratban egy jó pajtásom
                     készített rólam. Szegény, ott fekszik eltemetve a piski domboldalban. Aztán itt
                     van apánk gyűrűje, ez téged illet, mert most már te leszel a legidősebb fiú
                     családunkban.
               </p>
				<p>
                  Itt elcsuklott a hangja. Szegény Gyurka hangosan zokogott.
               </p>
				<p>
                  - Nesze, mindezt vedd át, őrizd meg jól, vidd haza és tegyétek el.
                     Majd ha kis testvéreink föl fognak nőni, ugy-e, elmondod nekik, hogy milyen
                     ember volt az ő Gazsi bátyjuk, akitől ezek az apróságok hátramaradtak... Óh,
                     csak még egyszer megölelhetném őket...
               </p>
				<p>
                  Itt elfult a hangja s nagy könnycseppek gördültek végig az arcán.
                     Szegény Gyurka néma volt, csak zokogott, csak ölelte, csak csókolta a
                     bátyját.
               </p>
				<p>
                  Gazsi folytatta:
               </p>
				<p>
                  - Én meghalok, Gyurka, mint annyi százan és ezren, de a mi vérünk
                     megszerzi sokat szenvedett hazánknak a szabadságot, a békét és a boldogságot...
                     Ugy-e, meg fogtok majd emlékezni a nyugalom korszakában rólunk, akik szerteszét
                     az országban jeltelen sirokban alusszuk örök álmunkat. Ugy-e, hogy büszkén
                     fogtok rólam beszélni, kis öcsém, nem fogtok elfelejteni?
               </p>
				<p>
                  Lehajolt és megcsókolta a zokogó Gyurit, aztán összeszorította az
                     öklét és szóla:
               </p>
				<p>
                  - Óh, Bem, Damjanich, Földváry! Dicső vezéreim! Miért nem tudtam
                     meghalni a ti szemetek előtt, szent zászlónk árnyékában, a zászlóalj élén,
                     ágyúdörgés és Rákóczi-induló mellett!... Miért kell itt tehetetlenül állnom s
                     várni, hogy agyonlőjenek!
               </p>
				<p>
                  Elhallgatott... a két testvér érezte egymás szíve dobogását,
                     fogták egymás kezét és hallgattak.
               </p>
				<p>
                  Az idő múlt, odakint sűrű áprilisi köd ereszkedett le a
                     földre.
               </p>
				<p>
                  A fogoly honvédcsoport szélén, hátát a kert kerítésének vetve,
                     tompa kétségbeesés közt ült Tomory és azon törte a fejét, hogyan lehetne Bárdy
                     Gazsit megmenteni.
               </p>
				<p>
                  Mély csend uralkodott mindenfelé, sűrű köd szállt az udvarra,
                     kertre, házra, sötét volt az éj. Tomory figyelt. Néha messziről az osztrák őrök
                     elnyújtott kiáltása hallatszott. Mit csináljon, mit csináljon! Levette a
                     sapkáját és törölgette izzadt homlokát. Egészen forró volt a feje az erős
                     gondolkozástól. Csak nem engedi meghalni ezt a vitéz fiút? Hisz borzasztó
                     volna, ha egy fához kötözve agyonlőnék Bárdyt! Nem, nem, történjék bármi, ő a
                     fogoly honvédekkel megrohanja a kivégzésre rendelt osztrákokat és inkább
                     essenek el mind együtt, de Bárdyt nem hagyják.
               </p>
				<p>
                  Ekkor úgy tetszett neki, mintha a háta mögött valaki halkan
                     megkopogtatta volna a kerítést.
               </p>
				<p>
                  Figyelt.
               </p>
				<p>
                  A kopogtatás ismétlődött.
               </p>
				<p>
                  Mi lehet az?
               </p>
				<p>
                  Tomory csendesen hátrafordult és visszakopogtatott. Ekkor
                     észrevette, hogy az egyik deszkát valaki kiveszi a helyéből.
               </p>
				<p>
                  - Honvéd bácsi! - suttogott egy hang a kertből.
               </p>
				<p>
                  - Ki az? - kérdé Tomory szintén fojtott hangon.
               </p>
				<p>
                  - Én vagyok, Pali, a kisbéres, bujjék át a kertbe hamar.
               </p>
				<p>
                  Tomory kitapogatta, hogy hol hiányzik a deszka, s egy
                     szempillantás alatt átcsúszott a kertbe.
               </p>
				<p>
                  Érezte, hogy egy kéz megragadja az övét, s egy hang suttogja:
               </p>
				<p>
                  - Jöjjön csak utánam csendesen, honvéd bácsi!
               </p>
				<p>
                  Valami harminc lépést tettek a sötétben.
               </p>
				<p>
                  - Hová vezetsz? - kérdé Tomory.
               </p>
				<p>
                  - Az egészet elmondom. A kastélyból mindenki elmenekült, csak én
                     maradtam itt, hogy vigyázzon mégis valaki. Nappal el vagyok bújva, de este
                     előjövök és a ház körül bujkálok és lesem a németeket. Láttam mindent, tudom,
                     hogy két honvédet a pincébe csuktak és reggel agyon akarják lőni. Hát gondoltam
                     magamban, hogy azokat ki kellene szabadítani az ellenség kezéből.
               </p>
				<p>
                  - Lehet? - kérdezte Tomory szívdobogva.
               </p>
				<p>
                  - Persze, hogy lehet. Azért csúsztam oda magukhoz, hogy valakit
                     szólítsak a honvédek közül segíteni... Van szerszáma, amivel tüzet lehet
                     csinálni?
               </p>
				<p>
                  - Van!
               </p>
				<p>
                  - Akkor nem lesz nehéz. Tessék utánam jönni.
               </p>
				<p>
                  A parasztfiú újra megfogta Tomory kezét és vezette. Valami
                     kunyhófélébe vezette.
               </p>
				<p>
                  - Hol vagyunk?
               </p>
				<p>
                  - A méhesben. Most segítsen ezt a hordót megfogni... Itt van la...
                     és odébb gurítani. Most pedig, honvéd bácsi, ne rösteljen négykézlábra állani
                     és utánam mászni... Csak tapogassa meg, hogy merre mászok...
               </p>
				<p>
                  Valami tíz lépést másztak koromsötétségben.
               </p>
				<p>
                  - No most, vitéz úr, felállhat és csiholhat.
               </p>
				<p>
                  Tomory felállt és tüzet vert ki, a kisbéres kivett az inge újjából
                     egy faggyúgyertát és meggyújtotta.
               </p>
				<p>
                  - Adj Isten jó estét! - köszönt illedelmesen.
               </p>
				<p>
                  Tomory csak most nézte meg. Alacsony, szélesvállú,
                     tizenöt-tizenhatéves fiú volt, arcáról bátorság és becsületesség látszott.
               </p>
				<p>
                  - Hol vagyunk? - kérdé Tomory.
               </p>
				<p>
                  - A föld alatt, a folyosóban. A folyosó abba a pincébe vezet, ahol
                     a két honvéd van becsukva. Tetszik tudni, ez a kastély régente vár volt, ha az
                     ellenség a várat bevette, ide menekültek az uraságok, amíg segítség nem
                     érkezett.
               </p>
				<p>
                  - Előre, előre! - szólt Tomory lázasan.
               </p>
				<p>
                  - Csak utánam, honvéd bácsi.
               </p>
				<p>
                  ...Gazsi és Gyurka egymást átölelve ültek a homályban. Már régóta
                     egy szót sem szóltak, néha megcsókolták egymást. Gazsi előtt, mint egy álom,
                     átvonultak a háború egyes jelenetei... Látta Damjanichot, nagy fekete lován,
                     amint a kardjával intett, hogy előre... Látta Bemet szürke köpönyegében, amint
                     ágyúit igazgatta... Eszébe jutott, amikor Bem kinevezte kapitánynak... a
                     zászlót meghajtották előtte, a dobok megperdültek, a katonák tisztelegtek. Ah,
                     sohase fogja többet a dicső, a szent magyar zászlót látni... És bajtársai, akik
                     úgy szerették és oly vitézül harcoltak mellette! Isten veletek! Isten
                     veletek!...
               </p>
				<p>
                  Lehajtotta fejét... és akkor megjelent előtte édesanyja sápadt
                     arca.
               </p>
				<p>
                  - Bocsáss meg, te drága, te kedves, te egyetlen jó anyám, ha
                     valaha ellened vétettem!
               </p>
				<p>
                  Ezt suttogta ajka.
               </p>
				<p>
                  ...Ekkor Gyurka hirtelen összerezzent.
               </p>
				<p>
                  - Zörgést hallok.
               </p>
				<p>
                  - Értem jönnek! - ez a gondolat futott át Gazsi fején.
               </p>
				<p>
                  Gyurka azonnal fölkelt és feszült figyelemmel hallgatódzott. A
                     pince egyik sarkából, amely a bejárással éppen ellenkező irányban feküdt,
                     csakugyan nesz hallatszott.
               </p>
				<p>
                  - Mi lehet ez? - suttogta dobogó szívvel Gyurka.
               </p>
				<p>
                  Egyszerre csak a pincesarokból gyönge világosság áradt ki, Gazsi,
                     Gyurka odasiettek.
               </p>
				<p>
                  Egy pincetorkot láttak maguk előtt, amelynek csapóajtaját épp
                     akkor emelték föl a fejökkel: egy honvédsapkás alak és egy parasztfiú. Gazsi
                     megragadta az ajtót és kinyitva, leeresztette a földre. Nehéz volt, mert
                     homokréteg feküdt rajta.
               </p>
				<p>
                  A gyertya megvilágította a honvéd arcát.
               </p>
				<p>
                  - Tomory! - lihegte Gazsi.
               </p>
				<p>
                  Tomory a szájára tette a mutatóújját, amivel azt akarta jelezni,
                     hogy csendesség legyen. Aztán intett, hogy hamar, le a föld alá.
               </p>
				<p>
                  A két testvér egy szempillantás alatt leugrott, s első dolguk volt
                     megölelni, megcsókolni Tomoryt.
               </p>
				<p>
                  - Nincs idő a magyarázatra, előre! - kiáltott Tomory.
               </p>
				<p>
                  És megindultak a folyosón, vissza a méhesbe.
               </p>
				<p>
                  Amint a folyosó másik ajtajához érkeztek, a kisbéres elfújta a
                     gyertyát és óvatosan kimászott a sötétben.
               </p>
				<p>
                  Egyszerre csak (a többiek éppen utána akartak indulni)
                     hanyatthomlok gurult az üregbe.
               </p>
				<p>
                  - Egy lépést se innen, vitéz urak, a kert tele van medvebőrsüveges
                     németekkel, - lihegte rémülten.
               </p>
				<p>
                  Megdöbbenve állt meg a három honvéd. Ugy látszik, a veszedelmet
                     nem lehet kikerülni. Mit csináljanak?
               </p>
				<p>
                  Egy pillanatig megdöbbenve álltak barátaink és senkinek se jutott
                     eszébe, hogy mit kellene tenni. Leghamarabb Tomory nyerte vissza hidegvérét, s
                     így szólt a kisbéreshez:
               </p>
				<p>
                  - Látod jól, hogy feküsznek a kertben a németek?
               </p>
				<p>
                  - Egészen jól, vitéz úr, olyan szemem van, mint a bagolynak, éjjel
                     is látok.
               </p>
				<p>
                  - Hát akkor eredj a méhesbe, lesd meg, merre szabad a kijárás,
                     merre vannak a legkevesebben, és arra fogunk kitörni. Más mód nincs. Fiaim, -
                     fordult a Bárdy-gyerekekhez, - csak nem engedjük, hogy ebben a folyosóban
                     megcsípjenek.
               </p>
				<p>
                  A Bárdy-fiúk nem feleltek semmit. A kisbéres kimászott a
                     méhesbe.
               </p>
				<p>
                  Egyszerre csak nagysebesen gurult lefelé az üregbe a
                     kisbéres.
               </p>
				<p>
                  - Vitéz urak, vitéz urak! - suttogá.
               </p>
				<p>
                  - Mi az, fiú?
               </p>
				<p>
                  - Vannak-e olyan német katonák, akik magyarul beszélnek?
               </p>
				<p>
                  - Nem igen!
               </p>
				<p>
                  - Már pedig vannak!
               </p>
				<p>
                  - Hogy-hogy?
               </p>
				<p>
                  - Ezeket a németeket, akik itt vannak a kertben, magyarul
                     hallottam beszélni.
               </p>
				<p>
                  - Nem lehet.
               </p>
				<p>
                  - Hát gyűjjenek ki és hallgassák meg.
               </p>
				<p>
                  Mindnyájan óvatosan, négykézláb kimásztak és a kis vityilló
                     hasadékain figyeltek kifelé.
               </p>
				<p>
                  Tisztán hallották, amint egy katona így szólt a másikhoz:
               </p>
				<p>
                  - Hallod-e, Marci! Én nem tudom, mit várunk itt. Ha rámennénk most
                     itt a falu közepén a németre, úgy megijedne, hogy egy lábig elszaladna.
               </p>
				<p>
                  Gyurka megszorította a Gazsi kezét.
               </p>
				<p>
                  - Te Gazsi, ezek magyarok.
               </p>
				<p>
                  - De minek vannak német katonának öltözködve?
               </p>
				<p>
                  - Azt bizony nem tudom.
               </p>
				<p>
                  Ezalatt a béresgyerek kimászott a méhesből. Pár pillanat mulva
                     futva jött vissza.
               </p>
				<p>
                  - Tessék jönni, vitéz urak, otthon vagyunk már.
               </p>
				<p>
                  És egy közelálló diófa sötét árnyéka alá vezette őket.
               </p>
				<p>
                  - Te vagy az, Bárdy? - szólt egy hang eléjük.
               </p>
				<p>
                  - Én, - felelt bámulva Gazsi.
               </p>
				<p>
                  Azonnal kiderült az egész dolog. Bizony ezek a németnek öltözött
                     alakok a 3-ik zászlóalj legényei voltak. Aznap fogtak el egy gránátos-osztagot,
                     s azonnal elhatározták, hogy annak a ruhájába bújnak és elindulnak kedves kis
                     kapitányuknak, Bárdy Gazsinak a fölkeresésére. Damjanich, aki maga is nagyon
                     szerette Bárdyt, csak figyelmeztette őket, hogy vigyázzanak magukra, mert ha
                     nem sikerül a kirándulás, valamennyit áttéteti más zászlóaljba. Ez volt a
                     legnagyobb fenyegetés a fehértollas honvédnek, aki inkább volt közlegény itt,
                     mint tiszt egy másik zászlóaljban. A véletlen odavitte őket a kertbe, s ott
                     tanakodtak, hogy merre lehetnek a foglyok. Dupla volt a viszontlátás öröme,
                     amikor megtudták, hogy Gazsi élete milyen veszedelemben forgott. Odasiettek
                     hozzá és a kezét szorongatták.
               </p>
				<p>
                  Most megszólalt Bodó hadnagy, az átöltözött szakasz vezetője:
               </p>
				<p>
                  - No, de elég, fiúk, jó lesz indulni. Tudom, az öreg meg lesz
                     velünk elégedve.
               </p>
				<p>
                  Az öreg, ez Damjanich volt. A honvédek egy perc alatt talpon
                     voltak és a két Bárdyt és Tomoryt közrefogva, a kertek alatt elindultak. De még
                     előbb Gazsi odafordult a kisbéreshez és kérdé:
               </p>
				<p>
                  - Hát téged hogy hívnak, fiú?
               </p>
				<p>
                  - Kormos Pálnak.
               </p>
				<p>
                  - Barátaim, ennek a derék gyereknek köszönhetem, hogy
                     megmenekültem. E nélkül most is ott volnék a sötét pincében. Köszönöm, édes
                     fiam.
               </p>
				<p>
                  - Nincs mit, vitéz úr! - felelte Pali.
               </p>
				<p>
                  Gazsi megkereste a sötétben a parasztgyerek tenyerét és két
                     aranyat nyomott a markába.
               </p>
				<p>
                  - Nesze két arany jutalmúl.
               </p>
				<p>
                  A fiú azonnal visszanyomta a pénzt Gazsi markába.
               </p>
				<p>
                  - Köszönöm, vitéz úr, nem pénzért tettem. Hanem egy szívességet
                     kérek.
               </p>
				<p>
                  - Mit? Beszélj!
               </p>
				<p>
                  - Vegyen be maga mellé honvédnek.
               </p>
				<p>
                  - Itt a tenyerem, csapj bele. Így, most be vagy véve honvédnek.
                     Fiúk, úgy bánjatok vele, mint a testvéretekkel, mert derék, bátor gyerek. Most
                     pedig induljunk, Bodó.
               </p>
				<p>
                  Lassan, óvatosan indult el a kis csapat a nagy ködben. Néha
                     puskalövés dördült el az éjszakában, ami azt jelentette, hogy valahol egymásra
                     bukkantak az ellenséges előörsök. Egyszerre csak Bodó megállította a
                     csapatot.
               </p>
				<p>
                  - Nem hallotok valami tompa dörgést? - kérdé.
               </p>
				<p>
                  - De igen! Lovas-csapat közeledik.
               </p>
				<p>
                  Azonnal az útmenti sűrű bokrok közé huzódtak.
               </p>
				<p>
                  - Ha erre mennek, nem kellene közéjük lőni? - szólt Bodó.
               </p>
				<p>
                  - Nem, semmiesetre se, - felelt Gazsi, - fellármázzuk az alvó
                     osztrák sereget és kelepcébe kerülünk.
               </p>
				<p>
                  A dübörgés egyre erősebb lett. Sebes vágtatva egy század dzsidás
                     haladt arra. A honvédek visszafojtott lélekzettel feküdtek a sűrűben. Csak egy
                     hosszúbajszu vén őrmester dörmögte Gazsinak:
               </p>
				<p>
                  - Kapitány úr, milyen szép alkalmat szalasztunk el. Milyen szép jó
                     estét lehetne rájuk köszönteni a puskáinkból.
               </p>
				<p>
                  - Hallgasson, Kovács! - súgta vissza Bárdy, - nem vagyunk mi
                     útszéli betyárok, hogy lesből lövöldözzünk az ellenségre. Majd szembekerülünk
                     még velük, ne búsuljon!
               </p>
				<p>
                  Az őrmester hátraszólt két honvédnek:
               </p>
				<p>
                  - Fogjátok le a kezemet, gyerekek, mert nem állom meg, hogy el ne
                     süssem a puskámat.
               </p>
				<p>
                  A dzsidások eltávozása után egy kiszáradt patak medrében haladtak
                     tovább. Egy összedőlt malomnál éppen kimásztak a gödörből, mikor egy osztrák őr
                     egész váratlanul rájuk kiáltott:
               </p>
				<p>
                  - Halt! Wer da? (Állj! Ki vagy?)
               </p>
				<p>
                  - Gut Freund! (Jó barát!) - felelt vissza Bodó s kardját jól a
                     markába szorítva, előresietett.
               </p>
				<p>
                  A honvédek meghökkenve néztek egymásra. Talán egy egész osztrák
                     ezred kellő közepébe csöppentek s ebben az esetben, ha fölfedezik, hogy
                     magyarok, mind el vannak veszve. Mindenki kézbe kapta a fegyverét, hogy az
                     adott jelre rárontson az ellenségre.
               </p>
				<p>
                  Bodó az őrrel beszélgetett, aki vállát vonogatta. Nyilván nem
                     értették egymást.
               </p>
				<p>
                  A malomból több katona jött ki. Bodó ezekkel is beszélt valamit,
                     miközben több izben az erdő felé mutatott.
               </p>
				<p>
                  A katonák bementek, Bodó visszatért a csapathoz.
               </p>
				<p>
                  - Mi az? - kérdé halkan Gazsi.
               </p>
				<p>
                  - Morva gyalogezred egy százada van itt. Azt mondtam nekik, hogy
                     honvédeket viszünk agyonlőni. De nem értettek meg s most bementek a hadnagyot
                     felkölteni.
               </p>
				<p>
                  - Nem üthetnénk rajtuk?
               </p>
				<p>
                  - Bajos, mert azt hiszem, ez nem a legelső őrvonala az ellenségnek
                     Ha már itt verekszünk, akkor mind egy szálig itt veszünk. Álljatok Tomoryval a
                     csapat közepére és horgasszátok le a fejeteket.
               </p>
				<p>
                  Az osztrák hadnagy nagyot ásítva megjelent a malom küszöbén.
               </p>
				<p>
                  Bodó odament.
               </p>
				<p>
                  - Szervusz kamarad! - üdvözölte a hadnagyot, - akarsz valami
                     érdekes dolgot látni?
               </p>
				<p>
                  - Mit?
               </p>
				<p>
                  - Két magyart agyon fogok lövetni. Gyere velünk.
               </p>
				<p>
                  - Meddig viszed őket?
               </p>
				<p>
                  - Előörseink legszélső vonalán kívül.
               </p>
				<p>
                  - Hisz akkor nem kell tovább menned. Ennél küljebb már nem áll
                     katona a mi részünkről.
               </p>
				<p>
                  - Úgy? - szólt Bodó és szeme megvillant, - milyen messze vannak
                     innen a magyarok?
               </p>
				<p>
                  - Azt hiszem kétezer lépésre.
               </p>
				<p>
                  - Nem lesz itt baj a puskalövésekből?
               </p>
				<p>
                  - Mi baj lenne? Fellármázhatjuk a magyarokat, elegen vagyunk
                     itt...
               </p>
				<p>
                  Eközben az osztrák hadnagy és Bodó egymás mellett haladtak az erdő
                     felé. Az álgránátosok, a két Bárdyval és Tomoryval lassan követték. A malomtól
                     valami negyven lépésre megálltak.
               </p>
				<p>
                  - Itt elvégezheted a dolgodat.
               </p>
				<p>
                  Bodó intett, az álgránátosok körülállták a hadnagyot.
               </p>
				<p>
                  - Hallod-e pajtás, ha kedved van rá, mi szivesen elkisérünk a
                     magyar táborba, - szólt Bodó.
               </p>
				<p>
                  - Nincs! - mondá elbámulva a hadnagy.
               </p>
				<p>
                  - Mert mi, kedves gyermekem, magyarok vagyunk, nem pedig
                     németek.
               </p>
				<p>
                  A hadnagy kardjához kapott. Bodó pisztolyt szegzett rá, az
                     álgránátosok pedig az orra alá tartották a szuronyukat.
               </p>
				<p>
                  - Add meg magad, különben meghalsz! - szólt Bodó.
               </p>
				<p>
                  A hadnagy azonban a tenyeréből tölcsért csinált a szája elé s
                     teljes erejéből németül elkiáltotta magát:
               </p>
				<p>
                  - Fegyverre! Árulás! Segítség! Ide, ide, bajtársak!
               </p>
				<p>
                  Az elhagyott malomban nagy mozgás, kiabálás támadt. Egész csomó
                     osztrák katona jelent meg kint fegyveresen.
               </p>
				<p>
                  Ekkor Gazsi átvette a vezetést. Először is egy jól irányzott
                     sortűzzel zavarba hozták a malom előtt álló osztrákokat, azután, középen
                     cipelve az elfogott osztrák hadnagyot, futólépésben megindultak a magyar tábor
                     felé.
               </p>
				<p>
                  Az egész osztrák vonal felriadt és sűrű lövöldözés támadt az
                     éjszakában. A malom őrsége üldözőbe vette embereinket, de ezek az erdőszélről
                     oly erős tüzeléssel fogadták, hogy kénytelen volt visszafordulni.
               </p>
				<p>
                  Eközben a magyarok hadvonalán is elkezdődött a tüzelés. Csak úgy a
                     sötétbe lövöldöztek, hogy megmutassák az ellenségnek, hogy ők is ébren
                     vannak.
               </p>
				<p>
                  Gazsi megvakarta a fejét.
               </p>
				<p>
                  - Fiúk, csak most kezdődik a neheze. Az ellenségtől szerencsésen
                     megmenekedtünk, de most abban a veszedelemben forgunk, hogy a saját véreink
                     lődöznek le bennünket. Lassan előre, meglapulva.
               </p>
				<p>
                  Benyomultak az erdőbe, de mivel a lövöldözés magyar részről nem
                     szünt meg, ledőltek a fák alá és vártak.
               </p>
				<p>
                  A legények csöndesen beszélgetve heverésztek, amikor egyszerre egy
                     erős hang elkiáltotta magát az erdőben:
               </p>
				<p>
                  - Első szakasz veressapkás, jobbra! Második szakasz veressapkás,
                     balra! Fogjátok körül a németet! Adjátok meg magatokat!
               </p>
				<p>
                  - Maradjatok a földön fekve! - szólt Bodó, - ne mozduljon senki.
                     Pompás tréfa: a veressapkások hogyan fogják el leghűbb bajtársaikat, a
                     fehértollasokat.
               </p>
				<p>
                  - Megadjuk magunkat! - szólt németül Bodó.
               </p>
				<p>
                  - Álljatok fel! Körülfogtátok őket, fiúk?
               </p>
				<p>
                  - Körül.
               </p>
				<p>
                  - Előre, indulj!
               </p>
				<p>
                  A 3-ik zászlóalj legényei dehogy árulták volna el magukat egy
                     szóval is. Mindegyik jóízűt vigyorgott magában a sikerült tréfán. Milyen jót
                     fognak ezen a magyar táborban mulatni! Csakhamar kiértek az erdőből, s egypár
                     lépés után a veressapkások előörseire bukkantak.
               </p>
				<p>
                  - Német gránátosokat hozunk! - kiáltotta vígan az őrökre, - no,
                     ezért meg fog dicsérni Damjanich.
               </p>
				<p>
                  - Csak siessetek! Éppen a 9-ik zászlóaljnál van, megtudni, hogy mi
                     az oka a lövöldözésnek?
               </p>
				<p>
                  Az álgránátosok jól a köpenygallérba húzták arcukat, nehogy
                     valamelyik jóbarátjuk rájuk ismerjen. Egy nagy tűzrakás előtt Damjanich várta a
                     menetet.
               </p>
				<p>
                  - No, fiúk, németet hoztatok? - kiáltott eléjük a hős tábornok
                     vígan.
               </p>
				<p>
                  A veressapkásokat vezető főhadnagy előlépett és szólt:
               </p>
				<p>
                  - Tábornok úrnak jelentem alássan, hogy minket bizony nem fogtak
                     el a veressapkások, mert magunktól jöttünk.
               </p>
				<p>
                  - Mi ez? - kérdé Damjanich elbámulva, - hadd nézzelek meg, fiam.
                     Hisz te Bodó hadnagy vagy a fehértollasoktól.
               </p>
				<p>
                  - Igenis, tábornok úr, szolgálatjára!
               </p>
				<p>
                  - Hisz te vittél egy gránátosnak öltöztetett honvédcsapatot a
                     Bárdy-fiúknak a kiszabadítására.
               </p>
				<p>
                  A két Bárdy előlépett. Gazsi megszólalt:
               </p>
				<p>
                  - Jelentem alássan a tábornok úrnak, a két Bárdy-fiú
                     megérkezett!
               </p>
				<p>
                  - Szervusz, Gazsi! - kiáltott Damjanich, s a két fiút keblére
                     ölelte, - hát hogy történt a dolog a veressapkásokkal?
               </p>
				<p>
                  - Nem ismertettük meg magunkat, gondoltuk, hadd örüljenek
                     szegények a német foglyoknak, - felelt Bodó.
               </p>
				<p>
                  A veressapkások persze dühösek voltak, mert mindenki nevetett
                     rajtuk, legjobban Damjanich.
               </p>
				<p>
                  - Ármányos kölykei! Hát hogy ment a kiszabadítás?
               </p>
				<p>
                  Gazsi elmondott mindent, ami az este és az éjjel Nagy-Sallón
                     történt s bemutatta Damjanichnak Kormos Pali kisbérest.
               </p>
				<p>
                  - Ember vagy a talpadon, gyerek. Dugjátok a fiút a harmadik
                     zászlóaljba.
               </p>
				<p>
                  Virradni kezdett. A távolból trombitaszó hangzott élesen.
               </p>
				<p>
                  - Ez a jel! - kiáltott Damjanich, - mindenki menjen a
                     zászlóaljához. Ma kemény napunk lesz, gyerekek, de győzni fogunk.
               </p>
				<p>
                  - Éljen Damjanich! - kiáltották a honvédek, miközben az öreg lóra
                     ült és elvágtatott.
               </p>
				<p>
                  ...Mindenki a helyére sietett. Egy óra mulva megkezdődött a
                     nagysallói csata. Véres, de dicső nap volt.
               </p>
				<p>
                  Győztünk.
               </p>
			</div>
			<div type="chapter">
				<head>
                  Befejezés.
               </head>
				<p>
                  Kedves gyermekeim, bocsássatok meg, hogy annyi véres harcon
                     keresztülvezettelek benneteket. De meg kell ösmernetek a magyar nemzetnek azt a
                     korszakát, mikor minden magyar életét kockáztatta, csakhogy kivívja hazájának a
                     békét, a szabadságot és a boldogságot.
               </p>
				<p>
                  Immár láttuk, hogy Szolnoknál, Tápió-Bicskénél, Isaszegnél,
                     Vácnál, Nagy-Sallónál milyen fényes győzelmet arattak honvédeink.
               </p>
				<p>
                  Ott hagytuk el őket, mikor Nagy-Sallónál szembeszálltak a frissen
                     érkezett ellenséges haddal. Nem állította meg őket semmi. Mint a hegytetőről
                     leguruló hógomolyag, rohantak vitéz katonáink az osztrák seregre és elsöpörték.
                     A nagy medvebőrsüveges osztrák gránátosok meghátráltak az ifjú honvédgyerekek
                     előtt.
               </p>
				<p>
                  Ekkor, mint a villám, Komárom alatt termett a mi seregünk.
               </p>
				<p>
                  Komáromban magyar őrség volt, mely már hónapok óta védelmezte a
                     várat az osztrákok ellen.
               </p>
				<p>
                  Mikor seregeink Komáromhoz közeledtek, Görgey megbízta a hős
                     Guyont, hogy jusson be a városba, és vegye át a várparancsnokságot.
               </p>
				<p>
                  A rettenthetetlen Guyon maga mellé vett huszonöt kipróbált magyar
                     huszárt. És ezekkel nekivágott, hogy keresztültörjön a Komáromot körülzáró
                     osztrák seregen.
               </p>
				<p>
                  És keresztülvágta magát vitézül. Megtámadták, vagdalkozott és
                     előrement. Belement a Vág által elöntött rétek nagy vizébe és megúszta. Így
                     jutott Komáromba.
               </p>
				<p>
                  Éppen tűz volt a városban. Az ellenség ágyúi egypár házat
                     felgyújtottak. A nép és a városatyák körülállták és belebámultak a tűzbe, de
                     nem oltott senki. Guyon odalovagolt közéjük.
               </p>
				<p>
                  - Hol a polgármester? - kiáltott messze csengő hangon.
               </p>
				<p>
                  - Én vagyok, - szólt egy öreg ember és előlépett a tömegből.
               </p>
				<p>
                  - Én Guyon tábornok, a vár parancsnoka vagyok. Itt a kinevezésem.
                     Ebben a percben érkeztem meg, átvágva magamat az ellenségen. És most
                     parancsolom, hogy azonnal lássanak az oltáshoz, különben huszáraimmal fogom
                     kényszeríteni.
               </p>
				<p>
                  Abban a pillanatban
                     úgy oltotta
                   mindenki a tüzet, mint a parancsolat. Egymás kezéből kapkodták a
                     csöbröket, melyekben a vizet hordták.
               </p>
				<p>
                  Így köszöntött be Guyon.
               </p>
				<p>
                  S míg hadseregünk java itt törte össze az ellenséget, zászlóink
                     másutt is diadalmasan lobogtak. Erdélyből elfutott az ellenség.
                     Dél-Magyarországot Perczel tábornok kitisztította, Észak-Magyarországon nyoma
                     sem volt az ellenségnek.
               </p>
				<p>
                  Egy német történetíró írja: Büszkén álltak a magyarok köröskörül,
                     ellenségtől megszabadított országuk határain.
               </p>
				<p>
                  Harangok zúgtak mindenütt, a nép a templomokba sietett, hogy hálát
                     adjon a magyarok Istenének a kivívott győzelmekért.
               </p>
				<p>
                  Csak Budavára, az ország szíve, volt még az ellenség kezében. Itt
                     ült Hentzi tábornok, négyezer emberrel és sötéten nézett le Pestre. Sötéten és
                     dühösen.
               </p>
				<p>
                  Miért?
               </p>
				<p>
                  Mert az elnyomott, a német uralom alatt elnémult Pest visszanyerte
                     a hangját. Visszanyerte abban a pillanatban, mikor az utolsó német csapat
                     átvonult a hídon Budára, s az első csapat magyar huszár Gödöllő felől a
                     Kerepesi-úton bevonult a városba. Micsoda öröm volt az, gyerekek! A lakosok
                     borral, kalácscsal, szivarral futottak az utcára, s kínálgatták a huszárokat.
                     Telerakták őket virágból font koszorúkkal s összetett kézzel könyörögtek nekik,
                     hogy ide jőjjenek, oda jőjjenek ebédelni. Száz helyre hívták őket egyszerre, s
                     ha a szegény huszárnak száz gyomra lett volna, mind a százra jóllakhatott
                     volna.
               </p>
				<p>
                  De ők nem szálltak le, köszöntgettek jobbra-balra és lovagoltak
                     tovább, kikutatni, hogy tiszta-e az ellenségtől a város.
               </p>
				<p>
                  Ekkor történt az a jelenet, hogy gróf Károlyi Istvánné, a nagyhírű
                     és dúsgazdag mágnásasszony hazafias örömében az egyik huszárt ott az utcán, a
                     nép előtt megölelte és megcsókolta.
               </p>
				<p>
                  Egy varázsütésre minden ház kitűzte a nemzeti zászlót, zene és
                     ének hangzott mindenfelé. A főváros olyan boldog volt, hogy majd kibújt a
                     bőréből.
               </p>
				<p>
                  És mikor a lakosság öröme a tetőpontot érte el és minden pesti
                     kéményből füst szállt az ég felé, mutatva, hogy az éhes honvédeknek
                     sütnek-főznek: megszólalt Budavár ormán az ágyú és azt mondta: csitt!
               </p>
				<p>
                  Az egész országban el volt gázolva az ellenség, csak Budavárán
                     lobogott még az idegen zászló. Az ország szíve nem volt még szabad.
               </p>
				<p>
                  Itt ült Hentzi osztrák tábornok négyezer katonával.
               </p>
				<p>
                  Az ágyúk torka félelmesen ásított le a vár faláról Budapestre és
                     mintha azt kiabálta volna: Csendben legyetek, mert izzé-porrá foglak lőni
                     benneteket.
               </p>
				<p>
                  május hava volt. A budai erdős hegyek, szép, zöld ligetek
                     lassankint megteltek katonasággal. A mi honvédeink ütöttek ott tábort, az
                     isaszegi, váci s a nagysallói hősök, akik eljöttek, hogy Budavárát kicsikarják
                     az ellenségtől.
               </p>
				<p>
                  Ott táborozott a Svábhegyen Bárdy Gazsi zászlóalja és Bárdy Gyurka
                     veressapkás ágyúütege is.
               </p>
				<p>
                  Komárom bevétele után egy sebesült lőcsei honvéddel levelet
                     küldtek édesanyjuknak, jelentvén, hogy friss egészségnek örvendenek és
                     legközelebb Buda alá vonulnak.
               </p>
				<p>
                  Képzelhetitek: milyen boldog volt Bárdyné, mikor ezt a levelet
                     megkapta. Akkor már hetek óta nem kapott hírt a fiairól. Mert akkor a háborús
                     idők miatt mindenféle rendes póstajárat megszünt az országban, s levelet csak
                     úgy véletlenül küldhettek valahová, ha akadt ember, aki elvigye.
               </p>
				<p>
                  A szegény anya azonnal kocsit fogadott és utazott le Budapestre,
                     hogy a régi lakását ott újra elfoglalja. Sietett Margit leányával és kis Pista
                     fiával, hogy a honvédgyerekeivel minél hamarabb találkozzék.
               </p>
				<p>
                  Gyurka és Gazsi, amint Komáromból megérkeztek, rögtön szabadságot
                     kértek és rohantak le a városba, az édesanyjukat meglátogatni.
               </p>
				<p>
                  Micsoda öröm volt az a viszontlátás, azt elképzelhetitek!
               </p>
				<p>
                  Sokáig ölelgette, csókolgatta Bárdyné a két fiút! Hogy
                     megnőttetek! Milyen erősek vagytok! (Hja, nyolc hónap alatt tízszer se háltunk
                     ágyban!) Hogy megbarnultatok! (Hja! örökké a napon, szabad levegőn jártunk! No,
                     meg a puskaporfüst! - tette hozzá Gyurka.) Azután meg mind a kettőnek ott volt
                     a mellén a piros szalagra kötött ezüst vitézségi érem, amire olyan büszkék
                     voltak, hogy oda nem adták volna a török császár összes gyémántjaiért se.
               </p>
				<p>
                  Ezalatt betoppant régi barátjuk, Stramm bácsi, a derék szepességi
                     vászonkereskedő is, aki Lőcséről kocsin hozta Bárdynét Budapestre. Ugyancsak
                     megbámulta a két emberré lett úrfit.
               </p>
				<p>
                  - Hát a Szepi fiammal mi lett? - kérdé bátortalanul.
               </p>
				<p>
                  (Ez volt az a gyerek, aki Gyurkával együtt elment
                     honvédtüzérnek.)
               </p>
				<p>
                  - Semmi baja sincs, Stramm bácsi, - felelt vidáman Gyurka. -
                     Kápolnánál sebet kapott és Debrecenben feküdt a kórházban. De most már semmi
                     baja sincs. Velem van az ágyúk mellett fent a Svábhegyen.
               </p>
				<p>
                  Az öreg arca kiderült.
               </p>
				<p>
                  - Hála Istennek! A gézengúz, mióta beállt katonának, egy sor írást
                     se küldött. Azt hittem, régen elpusztult.
               </p>
				<p>
                  - Esze ágában sincs. Sőt kinevezték káplárnak.
               </p>
				<p>
                  Bárdyné estére nagy vacsorát tervezett, amelyre meghívta Stramm
                     bácsit is. A fiúk délután visszatértek a táborba, de megígérték, hogy este
                     Szepit is lehozzák magukkal.
               </p>
				<p>
                  Ugy is lett.
               </p>
				<p>
                  Stramm bácsi összecsapta a kezét, mikor fiát meglátta.
               </p>
				<p>
                  - Te, Szepi, egész nagy ember lett belőled! Még a bajuszod is ki
                     van pödörve.
               </p>
				<p>
                  - Úgy illik a magyar katonának! - felelt Szepi büszkén.
               </p>
				<p>
                  - Hát hogyan sebesültél meg?
               </p>
				<p>
                  - Egy fáradt ágyúgolyót elkaptam, amint felénk röpült, hogy majd
                     visszalövöm az ellenségre. Aztán egy kicsit oldalba ütött.
               </p>
				<p>
                  - Vacsorálni! Tálalva van, - jelentette a mama.
               </p>
				<p>
                  Május 20-ika volt, enyhe tavaszi est. Képzelhető, hogy a mi vitéz
                     katonáink hogy hozzáláttak az ételekhez, - úgy pusztították, mint az
                     ellenséget.
               </p>
				<p>
                  Hogyne izlett volna, mikor a mama főzte! Egész télen csak
                     szalonnán éltek.
               </p>
				<p>
                  Este 9 órakor Gyurka felugrott az asztaltól.
               </p>
				<p>
                  - Ágyúlövést hallottam!
               </p>
				<p>
                  Az ablakhoz futott és kinyitotta. Pár másodperc mulva tíz után
                     hallani lehetett egy második ágyúlövést.
               </p>
				<p>
                  - Ha még egy lesz, - szólt Gazsi, - vissza kell mennünk a táborba,
                     ez a jel.
               </p>
				<p>
                  Csakhamar a harmadik dördülés is hallatszott. Gazsi, Stramm Szepi
                     felugrottak, s Gyurkával együtt sebtiben öltözködni kezdtek.
               </p>
				<p>
                  - Egy kis meleg teát igyatok még, - szólt az anyjuk, - olyan régen
                     nem ültünk így együtt, maradhatnátok egy kicsit.
               </p>
				<p>
                  De ekkor már a csákót is a fejükbe nyomták.
               </p>
				<p>
                  - Mikor jöttök megint? - kérdé a megszomorodott anya.
               </p>
				<p>
                  - Holnap délután biztosan eljövünk, - felelt Gazsi.
               </p>
				<p>
                  Ezzel megcsókolták édesanyjukat, aki egy fél sonkát, egy fél
                     kenyeret, s vagy harminc pogácsát elpakolt nekik. Az elemózsiát Szepi fogta a
                     hóna alá. Mikor elindultak, Gazsi egy titkos intésére Stramm bácsi is fogta a
                     kalapját és csatlakozott hozzájuk.
               </p>
				<p>
                  - Elkísérem a gyerekeket a Dunáig - mondá Bárdynénak.
               </p>
				<p>
                  Alig értek az utcára, Gazsi karonfogta Strammot és így szólt
                     hozzája:
               </p>
				<p>
                  - Kedves Stramm bácsi, én nem hiába intettem magának, hogy jöjjön
                     velünk. Nagyon fontos dolgokat kell magának mondanom. Hajnalban megrohanjuk
                     Budavárát... létrákat támasztunk a falaknak és fölmászunk a várba. Szepit meg
                     Gyurkát ne féltse. Azok ágyúiknál lesznek és csak messziről lövöldöznek. Én
                     azonban egyik vezére leszek az önkéntes csapatnak, mely legelőször rohan a
                     falakra. Tudja, én sokszor szemébe néztem már a halálnak, de bevallom, hogy
                     soha ilyen közel nem álltam hozzá, mint most fogok állni. Ez a legnagyobb
                     veszedelem, mely eddig fenyegetett. A harcban résztvevőknek legalább fele el
                     fog esni. Lehet, hogy én is. Arra akarom kérni magát, hogy a vár bevétele után
                     keresse fel a harmadik zászlóaljat, tudja meg elestem-e s ha igen, akkor
                     készítse elő okosan az édesanyámat.
               </p>
				<p>
                  Stramm bácsinak az álla ijedtében majdnem a térdéig leesett.
               </p>
				<p>
                  - Nem lehet az, úrfi, kérem, ne bízzon rám ilyesmit. Inkább én is
                     részt veszek a rohamban. Hogy azt az áldott jó nagyságát én szomorítsam meg?
                     Nem, ilyen kegyetlenségre az öreg Stramm nem képes.
               </p>
				<p>
                  - Meg kell lenni. Meg akarja tagadni az utolsó kivánságomat?
               </p>
				<p>
                  - Hisz ha utolsó kivánság volna, akkor nem tagadnám meg. Hátha el
                     se esik?
               </p>
				<p>
                  - Akkor jó, akkor magának semmi dolga sincs. Amit anyámnak emlékül
                     hagyok, azt mind letettem a háznál, még átadom az aranyórámat és láncomat. És
                     itt átadok magának egy levelet az édesanyámhoz. Csak akkor fogja neki átadni,
                     ha én már nem élek. Megértett?
               </p>
				<p>
                  - Meg, - felelt Stramm bácsi és végtelen szomorúsággal rakta belső
                     zsebébe a kapott tárgyakat; - gondolja meg, úrfi, még egyszer...
               </p>
				<p>
                  - Nem lehet. Itt vagyunk a Dunánál, ott a csónakunk, át kell
                     menni.
               </p>
				<p>
                  Elbúcsúzott Stramm bácsitól, a csónakba ugrottak és a Gellérthegy
                     irányában eltüntek a sötétségben.
               </p>
				<p>
                  Stramm bácsi úgy állt ott, mintha az eszét elvitték volna
                     magukkal. Sokáig állt, aztán megfordult és visszaballagott a házhoz.
               </p>
				<p>
                  Mázsás kődarabok nem nyomták volna jobban, mint az a levél, meg az
                     az óra.
               </p>
				<p>
                  Mikor a Bárdyné háza elé ért, sokáig állt a kapuban. Nem mert
                     fölmenni.
               </p>
				<p>
                  Végre megemberelte magát és beköszöntött.
               </p>
				<p>
                  - Ejnye, de sokáig jött, Stramm, pedig a bor itt várja az
                     asztalon.
               </p>
				<p>
                  Az öreg szíverősítőnek ivott egy pohárral. Majdnem rosszul lett
                     tőle.
               </p>
				<p>
                  Úgy érezte, mintha mérget nyelt volna. Lehorgasztotta a fejét s
                     oly bús volt, hogy Bárdyné végre megszólította:
               </p>
				<p>
                  - Mi baja?
               </p>
				<p>
                  - Nekem? - ijedt föl az öreg, - nekem semmi!
               </p>
				<p>
                  És nagyot sóhajtott.
               </p>
				<p>
                  - Hát kinek? - firtatta Bárdyné.
               </p>
				<p>
                  - Kezét csókolom, ugy-e, vitéz Damjanich nagyon szereti Gazsi
                     úrfit?
               </p>
				<p>
                  - Legkedvesebb tisztje.
               </p>
				<p>
                  - S elengedheti a csatából, amikor akarja?
               </p>
				<p>
                  - El.
               </p>
				<p>
                  - Kezét csókolom, nincs veszteni való idő. Tessék tüstént a
                     tábornok úrhoz sietni és hajnalra az úrfinak szabadságot kérni.
               </p>
				<p>
                  Bárdyné mindent megértett. Sápadtan emelkedett föl helyéből.
               </p>
				<p>
                  - Tehát hajnalban lesz a roham és Gazsi az önkéntesek közt van? -
                     kérdé remegő hangon.
               </p>
				<p>
                  - Én nem mondtam! - tiltakozott Stramm, - én nem árultam el
                     semmit.
               </p>
				<p>
                  - Mindnyájunk élete Isten kezében! - szólt Bárdyné és bement az
                     imádságos könyvéért.
               </p>
				<p>
                  Stramm bácsi pedig elkotródott a lovaihoz.
               </p>
				<p>
                  Éjfélt ütött az óra a barátok templomának a tornyában. Utána
                     mindjárt megszólalt az éjféli misére hívó harang szava. Bárdyné vette az
                     imádságos könyvet és elment a templomba imádkozni.
               </p>
				<p>
                  A viaszgyertyák sárga fénye csak alig-alig világította be a nagy
                     templomot. A márványszobrok, a szent képek hallgatagon néztek le az
                     imádkozókra.
               </p>
				<p>
                  Az imádkozók többnyire öreg asszonyok voltak. Bizonyára olyan
                     asszonyok, akiknek fiai szerteszét az országban a magyar zászlók alatt
                     katonáskodtak. A jó anyák buzgón imádkoztak fiaikért s imádságuk csöndes
                     búgással szállt az ég felé, a jó Isten zsámolyához. És valamennyi közt
                     bizonyára legbuzgóbban imádkozott Bárdyné, aki csak az imént látta fiát
                     szépnek, erősnek, virulónak, s akiről tudta, hogy mikor az éjszaka oszladozni
                     kezd, micsoda nagy veszedelemmel fog ő szembeszállni.
               </p>
				<p>
                  A pap misézett, a ministráns gyerek csengetett, a hívek imádkoztak
                     - és egyszerre az éjszakában megdördültek az ágyúk.
               </p>
				<p>
                  A magyarok bombázni kezdték Budavárát. A levegő zúgott, a templom
                     falai reszkettek, fölriadt emberek futkostak az utcán.
               </p>
				<p>
                  A csöndes mise véget ért, az asszonyok még egy utolsó fohásszal
                     fölemelkedtek és kiki hazasietett.
               </p>
				<p>
                  A veressapkás üteg, ahol Gyurka és Szepi szolgáltak, a Gellérthegy
                     oldalán volt felállítva. Ők az éjféli ágyúzásban nem vettek részt, ezzel csak a
                     Svábhegyről zaklatták az ostromlottakat.
               </p>
				<p>
                  Ők a nap felkeltét várták. Ez volt a roham ideje.
               </p>
				<p>
                  Mikor a nap első sugarai megvillantak a pesti síkon, így szólt
                     Gyurka:
               </p>
				<p>
                  - Nézd, Szepi, itt alattunk van a 3-ik zászlóalj négyszáz
                     önkéntese, akik a királyi palota felől fognak a várfalakra mászni. Hát nekünk
                     ezeket kell támogatni... Nézd, ott áll a bátyám, Gazsi.
               </p>
				<p>
                  E percben a kapitány intett a tüzéreknek s a Gyurka ágyúi bömbölni
                     kezdettek. A gyerek úgy igazgatta őket, mint egy vén katona.
               </p>
				<p>
                  Először meggyulladtak a királyi istállók, aztán a királyi
                     palota.
               </p>
				<p>
                  - Éljen a magyar! - hangzott a völgyből s a fehértollas zászlóalj
                     önkéntesei, elől a zászlóval, megindultak neki a bástyának. Ugyanakkor minden
                     oldalról rohamra indultak a honvédek.
               </p>
				<p>
                  Gyurka ágyúgolyókkal tisztította a 3-ik zászlóalj előtt az
                     utat.
               </p>
				<p>
                  Omlott a bástya, égtek a házak. Egy zászlóalj osztrák vadász várta
                     fent töltött puskával a fehértollasokat.
               </p>
				<p>
                  - Majd elkotródtok onnan! - kiáltott Gyurka kipirult arccal s
                     elkezdte a vadászokat robbanó golyókkal lőni.
               </p>
				<p>
                  A vadászok hátrább vonultak.
               </p>
				<p>
                  A fehértollasok e percben léptek fel a falakra, legelől a
                     zászlótartó, a lobogóval.
               </p>
				<p>
                  Lelőtték, a zászló leesett. Más kapta fel. A vadászok ezt is
                     lelőtték.
               </p>
				<p>
                  - Minden ágyút a vadászokra irányozni! Kész? - kiáltotta
                     Gyurka.
               </p>
				<p>
                  - Kész! - felelték a tüzérek.
               </p>
				<p>
                  Gyurka a messzelátóján keresztül nézte, hogy harmadiknak Gazsi
                     kapta fel a zászlót.
               </p>
				<p>
                  - Tűz! - kiáltott kétségbeesve.
               </p>
				<p>
                  Irtóztató dördülés hallatszott, s vagy tíz golyó, a honvédek feje
                     fölött elzúgva, becsapott a vadászok közé.
               </p>
				<p>
                  Ezek zavartan hátrálni kezdtek. Ezalatt Gazsi kitűzte a vár fokára
                     a zászlót, majd összeszedve az önkénteseket, puskából lőtték az
                     osztrákokat.
               </p>
				<p>
                  Mire a nap fölkelt, Budavára magyar kézben volt. Büszke zászlónk
                     három helyen lobogott az ormokról. Az égő királyi palota mellett egy
                     katonazenekar fújta a himnuszt:
               </p>
				<p>
                  Ha küzd ellenséggel.
               </p>
				<p>
                  A pesti Dunaparton pedig ezer meg ezer ember tolongott, kiabált,
                     éljenzett s fehér kendőket lobogtatott át a budai várba, melyet honvédeink
                     megszállva tartottak.
               </p>
				<p>
                  Tíz órakor friss honvédzászlóaljak vonultak a várba, minden pontot
                     megszálltak, az ostromban résztvett hősök pedig szabadságot kaptak.
               </p>
				<p>
                  Gazsi Gyurkáért sietett és Szepivel együtt keltek át csónakon a
                     Dunán, hogy édesanyjuk keblére repülhessenek.
               </p>
				<p>
                  Képzelhető: milyen édes volt a viszontlátás öröme.
               </p>
				<p>
                  Délután édesanyjukkal és Stramm bácsival bejárták a bevett várat
                     és megmagyarázták, hogyan történt a roham.
               </p>
				<p>
                  Másnap Damjanich a két fiúnak kétheti szabadságot adott s ezek
                     rögtön a pesti lakásukba költöztek, hogy a hosszú fáradalmak után amúgy
                     isten-igazában kialhassák egyszer már magukat.
               </p>
				<p>
                  A magyar nemzet dicsősége ekkor állt tetőpontján. Minden
                     ellenségünket legyőztük, s az egész világ kalapot emelt előttünk. És a nemzet
                     örök hálával viseltetik a hősök iránt, akik a magyar nevet fényes betűkkel
                     írták be a történelem könyvébe.
               </p>
				<p>
                  Legyen áldott emlékük!
               </p>
			</div>
		</body>
	</text>
</TEI>