<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="HU15231" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
			   <title>Egy asszony lemond</title>
				<author>
					<persName>
						<surname>Forró</surname>
						<forename>Pál</forename>
					</persName>
				   <date from="1884" to="1942">1884-1942</date>
				   <idno type="VIAF">107985695</idno>
				</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">11003</measure>
				<measure unit="pages">31</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
				   <title>Egy asszony lemond</title>
				   <date>2016-03-29</date>
					<publisher>Magyar Elektronikus Könyvtárért Egyesület</publisher>
				   <ref target="https://mek.oszk.hu/15200/15231/"/>
					<respStmt>
						<resp>Original Electronic Edition</resp>
					   <name>Vidiné Réfi Erzsébet</name>
					   <name>Drótos László</name>
					   <name>Góczán Andrea</name>
					</respStmt>
					<bibl type="printSource">
					   <title>Egy asszony lemond</title>
						<author>Forró Pál</author>
						<pubPlace>Budapest</pubPlace>
					   <publisher>Világv. Reg. Kiadóvál</publisher>
					   <date>1936</date>
					   <ref target="https://mek.oszk.hu/15200/15231/"/>
					</bibl>
				</bibl>
				<bibl type="firstEdition">
				   <title>Egy asszony lemond</title>
				   <author>Forró Pál</author>
					<date>1936</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
		</profileDesc>
		<xenoData>
			<ns1:eltec>
				<ns1:authorGender key="M"/>
				<ns1:size key="short"/>
				<ns1:canonicity key="low"/>
				<ns1:timeSlot key="T5"/>
			</ns1:eltec>
		</xenoData>
		<revisionDesc>
			<change when="2024-11-16"/>
		</revisionDesc>
	</teiHeader>
	<text>
		<body>
         <div type="chapter">
            <head>I.</head>
            <p>A hálószoba ajtaja lassan kinyílt és a küszöbről mint egy idomtalan fekete szörny,
               lódult előre egy férfitest, fantasztikus, tántorgó mozdulatokkal. Levegőbe nyujtott
               bizonytalanul tapo­ga­tódzó karja valószínűtlenül hosszúnak látszott, zsákmányra
               vadászó polipra emlékeztetett.</p>
            <p>Egy rekedtes női sikoltás. A villanylámpa kattant és Bakosné reszketve ült fel
               ágyában. Azután elszörnyedve ugrott fel.</p>
            <p>- János! - kiáltotta magánkívül. - Ez rettenetes!</p>
            <p>A férfi vérrel aláfuttatott szemmel, bambán nézett végig az asszonyon, aki festék
               nélkül most még öregebbnek és hervadtabbnak látszott. Milyen nevetséges, rossz alakja
               van! És ez a mártir tekintet! Ez a felbőszítő, elviselhetetlen szemrehányás, amellyel
               végigméri és meg­vetését érezteti.</p>
            <p>- Mit bámulsz? - kérdezte durván a részeg férj.</p>
            <p>Az asszony nem válaszolt. Keservesen zokogni kezdett.</p>
            <p>Ettől egészen megvadult a férfi.</p>
            <p>- Ne bőgj... a teremtésit! - kiáltotta. - Hát részeg vagyok... későn jöttem haza...
               No és? Nem hülyültem meg már eléggé melletted? Nem kínlódom... döglődöm eleget több
               mint egy év óta... és semmi!... Soha semmi! És nem lesz, soha többé nem is lesz
               sikerem!...</p>
            <p>Most már bömbölte a szavakat. Az asszony rémülten nézett rá és egyszerre végtelenül
               meg­sajnálta az öregedő embert. Érezte a szavaiból kisüvítő vad kétségbeesést. Egy
               ragyogó élet összeomlását.</p>
            <p>- Nyugodj meg János! - kérlelte szelíden. - Sokat ittál, izgatott vagy... majd ha
               kialudtad magad...</p>
            <p>- Bár csak megdögölnék! - dadogta és egy karosszékbe vetette magát. - Mi értelme van
               már az életemnek? Semmi! Nem tudok dolgozni! Elvesztettem a tehetségemet...</p>
            <p>- Nem igaz!...</p>
            <p>- De igen!... Kiirtam magam! Ez az igazság!... Röhögnek rajtam! Vén szamárnak
               tartanak és nyakamra nőnek az újak... Hát iszom! Valamit tenni kell... És mindennek
               te vagy az oka! Igen... te!</p>
            <p>Gyűlölettel nézett a boldogtalan, sovány, törékeny kis asszonyra, akinek könnyel volt
               tele a szeme.</p>
            <p>- Hogy mondhatsz ilyen szörnyűséget? - kérdezte iszonyodva. A férje szavai
               korbácsként vágtak végig rajta.</p>
            <p>De a férfiből már féktelenül tört ki a lázadás. Vakon és kíméletlenül feszítette
               kétségbeesését az egész világnak, amely ellene támadt.</p>
            <p>- Igen... te! Mindig csak az utamban álltál... Szürke, nyöszörgő kis veréb voltál...
               Nem volt benned tűz, fantázia, nem tudtál ragyogni, nem ragadtál a magasba... Cseléd
               voltál, igen, ta­karítottál körülöttem, zavartál a munkámban, sohasem értettél meg!
               Meg kellett savanyod­nom, fakulnom ebben a szörnyű nyárspolgáriasságban... És most
               itt vagyok! Ötvenkét éves koromban kiégtem! És nincs többé feltámadás... nincs...
               nincs!</p>
            <p>Vadul vágta öklével az előtte álló asztalkát.</p>
            <p>- Térj magadhoz, János! - kérlelte az asszony. - Más művésszel is megtörténik, hogy
               át­menetileg kimerül... Túl sokat dolgoztál az előző években... És nincs jogod
               panaszkodni! A legbecsületesebb nevek közé tartozol...</p>
            <p>- A multé vagyok! - hördült fel János. - Elevenen temettek el!</p>
            <p>- Majd elutazunk valahová... Az új környezet... a hegyek, vagy a tenger... újra
               felgyújtják fantáziádat! De pihenned kell. Nem szabad örökké kínoznod magad!</p>
            <p>- Nem utazom! Frázis és ostobaság, amit mondasz! Jól tudom, hogy rajtam semmisem
               segíthet... Meg fogok dögleni... Ezt te nem érted! Te sohasem fogsz megérteni
               engem!...</p>
            <p>Részeg bódulatban kitántorgott, mintha menekülni akarna a közös hálószobából, a
               felelős­ségtől és a szemrehányástól, amelyet elviselhetetlennek érzett. A
               dolgozószobájában éppen csak a kabátját dobta le, azután végigvágódott a kereveten és
               nyomban elaludt. A hálószoba felől elfojtott zokogás hallatszott.</p>
         </div>
         <div type="chapter">
            <head>II.</head>
            <p>Amikor másnap délfelé Bakos felébredt, zongoraszót hallott a szalón felől. Noha
               semmiféle munkájában nem zavarta a zongora, dühös lett. Ime, ennyire nem érti meg,
               ilyen idegen hozzá az asszony. Ő tele van halálos elkeseredéssel, kétségbeeséssel, a
               felesége pedig a zongorához ül és Chopint játszik. Mérgesen és heves mozdulattal
               benyitott a szalónba. De a szavak a torkára fagytak. A zongora előtt elragadóan szép,
               argentiniai táncosnőre emlékeztető fiatal lány ült, aki kíváncsian kapta fel a fejét
               az ajtó nyílásakor. Bakos rettentő zavarba jött. Ren­detlen pizsamában,
               borotválatlanul, fésületlenül, papucsban nem lehetett éppen vonzó látvány.</p>
            <p>- Bocsánat! - mormogta és gyorsan vissza akart huzódni.</p>
            <p>De a fiatal lány már felugrott, szemében öröm és kíváncsiság csillant:</p>
            <p>- A mester! - mondotta szinte áhitatosan.</p>
            <p>Bakosné, aki a zongora mellett állt, a fiatal lányra mutatott:</p>
            <p>- Hildácska!... Egy régi, kedves barátnőm leánya!</p>
            <p>- Bocsánat... azonnal visszatérek... csak egy kissé rendbehozom magamat! - mormogta
               Bakos és egészen megzavarodva, bosszúsan tette be maga mögött újra az ajtót.
               Hallatlan! Ennek megint az asszony tapintatlansága az oka. Bejöhetett volna
               értesíteni, hogy vendégük van. Ez ugyan gyönyörű találkozás volt! Ötvenkét éves
               korában az ember már amugy sem látszik tulságosan fiatalnak, hát még ilyen
               elhanyagolt külsővel!</p>
            <p>A fürdőszobába sietett és öltözködni kezdett. Kellemes izgalom és kíváncsiság
               fűtötte. A lány nagyon csinos. És hogy meg volt hatva, amikor találkoztak. Ez
               mindenesetre kellemes reggeli nyitány.</p>
            <p>- Bocsásson meg kisasszony, - mondotta félóra mulva, mikor újra visszatért a szalónba
               - de én bizony csak dél felé kelek!</p>
            <p>- Óh, bizonyára egész éjjel dolgozott és valami nagyon szépet írt - válaszolta a lány
               rajongva. - Én nagyon szeretem a mester regényeit! Minden könyvét ismerem. Nem is
               hiszi, mennyire boldog voltam, mikor megtudtam, hogy anyuskám jó barátnője Anna
               néninek és hogy ezen a réven a mestert is megismerhetem! Ezért engem most nagyon
               fognak irígyelni a barátnőim!</p>
            <p>Bakosné szerette volna megcsókolni a naivan fecsegő kislányt. Nézte a férjét, látta,
               hogyan ül mosoly elkényszeredett arcára, hogy felmelegszik a lelke.</p>
            <p>- Én is örülök, hogy megismertem legbájosabb olvasónőmet! - nevetett Bakos. - És ha
               szabad érdeklődnöm, hol élt eddig és mikor jött Pestre?</p>
            <p>- Ó, már néhány hónapja itt lakom! Az egyetemre járok... azért is jöttem Keveházáról
               Pestre... Tulajdonképpen már harmadévesnek kellene lennem... két év előtt
               érettségiztem. De két évet külföldön töltöttem. Nagyszerű évek voltak. Egyedül éltem
               Párisban és Rómában. Imádom a függetlenséget és ebben talán önnek van a legnagyobb
               érdeme!</p>
            <p>- Nekem?</p>
            <p>- Igen. A maga könyvein nevelkedtem és velük kapcsolatban egyszer elképesztő
               meglepetés ért. Amikor elolvastam «A Zöldszemű Nő» című könyvét. Annak a könyvnek én
               voltam a hősnője. Kisértetiesen meglátott és megérzett engem, noha a mai napig
               sohasem láttuk egymást... Hogyan lehetséges ez? Ismerte valaha a hasonmásomat? Kiről
               írta azt a regényt?</p>
            <p>- Az író nem ír mindig valóságot. Sokszor csak elképzel egy érdekes nőt, aki
               legjobban foglalkoztatja érzésvilágát és életrekelti valamelyik művében.</p>
            <p>- Milyen boldog lehet az a nő, aki a maga közelében élhet! A legnagyobb gyönyörűség
               lehet olyan férfivel beszélni, aki ennyire érti a női lelket! Kérem, ne haragudjon,
               hogy ennyi csacsiságot fecsegek. De mostanában kissé sokat foglalkozom a nő és férfi
               közötti problé­mákkal. Ugyanis menyasszony vagyok...</p>
            <p>- Ah? Valóban? - szólt közbe Bakosné. - Gratulálok! Erről nem is szóltál eddig!</p>
            <p>Bakos nem gratulált. A mosoly elhalványult az arcán. Milyen édes, kívánatos kis lány.
               Amit mondott, már szinte úgy hangzott, mint egy szerelmi vallomás. És most kiderül,
               hogy csak az írónak szóló hízelgés. A felsőbbrendű lényeknek kijáró virágszál. De ami
               ebben a lányban szenvedély, csók, szerelem... már egy másik férfinél van letétbe
               helyezve.</p>
            <p>- Textilmérnök! - magyarázta Hilda. - Nagyon aranyos fiú, de a munkáján kívül csak a
               sport érdekli. Egyszer majdnem összeveszett velem, mert egy francia író felolvasására
               akartam vinni. Egyáltalában nem is olvas. Egy kedves barbár, aki legszívesebben engem
               is ősemberré alakítana át. A télen Semmeringen ismerkedtünk meg, ahová néhány napra
               sízni jött. Mikor néhány héttel utóbb megtelefonáltam neki, hogy Pesten vagyok, még
               aznap este elvitt egy boxmérkőzésre, noha nekem két operajegyem volt. Másnap a fedett
               uszodában találkoztunk, harmadnap kétnapos vikend-túrára indultunk. Most vadevezős
               tréninget kezdtünk és már két kollokviummal vagyok hátralékban, mert nem hagy
               tanulni...</p>
            <p>- És azt hiszi, hogy egy ilyen férfi mellett boldog lesz? - kérdezte Bakos. A hangja
               gúnyos volt.</p>
            <p>Hilda nem válaszolt azonnal. Arca gondterheltnek látszott.</p>
            <p>- Ezt a kérdést én is sokszor feltettem már magamnak! - mondotta vontatva. - De nem
               tudok rá válaszolni. Azt kell hinnem, kétféle ember lakik bennem. Az egyik imádja a
               tanulást és a művészetet... a másiknak ellenben, úgy látszik, egészen kedvére való a
               kultúramentes, szinte tisztára fizikai élet! Néha valósággal gyűlölöm a vőlegényemet.
               Összeveszünk... napokig kerülöm és ilyenkor fejest ugrom elhagyott könyveimbe. De
               azután beállít hozzám, rámnevet azzal a hosszúkás, csontos amerikai fejével, amelyből
               mind a harminckét foga kivillan, mikor széthúzza a száját és kedélyesen hátbavág:</p>
            <p>- No elég volt a komédiából, leány. Gyere, lent vár a kisautóm, megyünk megnézni a
               Magyar válogatott - Ausztria futballmérkőzést!</p>
            <p>Meg sem várja a válaszomat, egyszerűen felemel, mint valami gumilabdát és az ölében
               visz le a lépcsőn.</p>
            <p>- És ez persze jól esik magának?</p>
            <p>- Nem rossz ez, kérem... Hogy úgy mondjam: pillanatnyilag igen kellemes. Később
               sokszor dühös vagyok, miért engedtem erőszakoskodásának. Már egészen bizonyos, hogy
               nem fogom letenni az első alapvizsgát...</p>
            <p>- Mikor lesz az esküvőjük?</p>
            <p>- Nem tudom. Nem sietek. Húzom, amennyire lehet. Hiszen mondtam: magam sem vagyok
               egészen bizonyos a dologban. E pillanatban például sírni tudnék!</p>
            <p>- Miért?</p>
            <p>- Talán mert önnel beszélek és egyszerre átérzem, hogy mennyivel szebb, különb lehet
               ilyen férfi mellett élni! Úgy-e néni, maga nagyon boldog?</p>
            <p>Bakosné mosolygott és megsímogatta Hilda haját.</p>
            <p>- Igen kedvesem... az vagyok!</p>
            <p>- Drága mester - hízelgett Hilda, - ön olyan zseniális ember... Adjon tanácsot: mit
               tegyek?</p>
            <p>- Ha ön csakugyan olyan, mint a Zöldszemű asszony hősnője, akkor maga is megtalálja a
               választ! Az előbb azt mondta: imádja az önállóságot! És éppen az élet legfontosabb
               kérdésé­ben akarja gyámság alá helyezni magát?</p>
            <p>Hilda körülnézett. Tekintete végigsiklott a mennyezetig érő könyvállványon, amely
               körbe­futott az egész szobán.</p>
            <p>- Ha itt élhetnék... ilyen környezetben... sohasem akarnék máshová menni...</p>
            <p>Bakosné közben kiment a szobából. Valami édességet keresett a vendégük számára. Bakos
               különös tekintettel nézett Hildára.</p>
            <p>- Én a szerelmet nem tudom tisztán érzéki szempontból felfogni! - mondotta lassan. -
               A túlegészséges és józan ember nem is ért a szerelem szépségéhez, titokzatos
               mélységéhez, nincs benne gyötrelem, édes kínlódás, szóval művészet! Az ő számára
               éppen olyan egyszerű és bonyodalommentes élettani funkció a szerelem, akár az evés,
               alvás vagy sétálás... Hát ez kell magának? Erről álmodott? Ezt kereste?</p>
            <p>A lány felindultan nézett az íróra.</p>
            <p>- Mennyit beszéltünk magáról az iskolában. Mindenki szerelmes volt magába. Imádtuk és
               azt találgattuk, hogy milyen lehet ha kettesben van egy nővel... Miket mondhat neki,
               micsoda nagyszerű szavakat találhat ki és hogyan csókolhatja meg...</p>
            <p>- És most itt áll előttem és arról beszél, hogy mennyire szeret egy másik férfit!</p>
            <p>A lány elámult szemmel nézett a férfire. Arca bíborpiros lett.</p>
            <p>- Hiszen magát nem lehet... nem szabad! - hebegte.</p>
            <p>- És ha mégis azt mondanám, hogy csókoljon meg?</p>
            <p>És meg sem várva a lány válaszát, hirtelen támadt fellobogással karjába szorította és
               megcsó­kolta. A lány szinte aléltan tűrte. Nem ellenkezett. Arca égett... az ajka,
               mint egy rebbenő madárszárny, inkább csak lehelte a viszontcsókot, amint a férfi
               szája egy pillanatra vadul rátapadt. Kábító meglepetés volt ez, forró szirokkó,
               melynek sodrában mind a ketten bódultan álltak...</p>
            <p>- Drága! - mondta Bakos. Elgyötört lelkéből új indulatok szöktek fel, mint a
               gyémántfúrók nyomán a geizir!</p>
            <p>A lány elragadtatva, félig nevetve, félig sírva, csak állt gyökeret vert lábbal és
               riadt kíván­csi­sággal várta: mi következik?</p>
            <p>Bakosné jött vissza egy tányér süteménnyel. A lány remegett irtózatos zavarában és
               csak dadogott.</p>
            <p>- Ne haragudj Anna néni... nekem most mennem kell... igazán nem kérek semmit!</p>
            <p>- De csak maradjon! - kérlelte Bakos. Valósággal erőszakolta, hogy leüljön. És most
               már a férfi beszélt. Felvillamozódva és azzal a könnyedséggel, mely csak a
               legnagyszerűbb hangu­latban fogja el az embert, amikor játékos kedvvel bugyborékolnak
               belőle az ötletek. Felesége csodálkozva figyelt fel... Mi ez? Egy új feltámadás
               kezdete?</p>
            <p>De amikor Hilda később távozott, lassankint kihunyt az iménti nagyszerű izgalom...
               Bakos komorabb lett és zárkózottabb volt, mint valaha. Felesége komolyan megrémült.
               Érezte, hogy férjének lelki baja most már válságosra fordult.</p>
            
         </div>
         <div type="chapter">
            <head>III.</head>
            <p>Bor Endre sugárzó arccal robbant be a villa kertjébe, ahol Hilda könyvek fölé
               görnyedve ült a lugasban.</p>
            <p>- Hurrá! - kiáltotta, - nagyszerű hírem van... Képzeld, hamarább kapom ki a
               szabadságomat! Két hét mulva indulhatunk... Voltam egy utazási irodában. Remek túrát
               állítottam össze... Végig­járjuk Stájert és Karinthiát... Insbruck... Wörthi-tó...
               Lecsúszunk Tirolba az olasz határig... isteni lesz! És alig kerül valamibe...
               Képzeld, napi öt pengővel megússzuk az egészet. Persze túrista-szállókban hálunk és
               hátizsákból eszünk... No leány, örülsz?</p>
            <p>- Kérlek, ne haragudj... de én nem mehetek veled!</p>
            <p>- Nem jöhetsz velem? Hát ez megint micsoda bolond beszéd?</p>
            <p>- Vizsgára készülök...</p>
            <p>- Nem igaz! Hiszen ezek nem is tankönyvek. Regények... művészeti folyóiratok...
               Hallod, beszéljünk végre őszintén: mi van veled?</p>
            <p>- Csacsi! Mi lenne? Semmi!</p>
            <p>- De igen. Kicsit megkótyagosodtál gyermekem. És azt is tudom, hogy mióta változtál
               meg ennyire... Hetek óta nem ismerek rád. Egyetlen témád van: Bakos úr! Nézd, én
               fütyülök erre a kitűnő íróművészre, erre az öreg disznóra, aki teleszavalta a fejedet
               mindenféle hülyeséggel, amitől megbolondultál.</p>
            <p>- Ne beszélj ilyen utálatosan. Azt akarod, hogy kiábránduljak belőled?</p>
            <p>- Nézd Hilda, tudod, hogy én nem tudok udvarolni és undorodom az érzelmes
               szavalásoktól. Én becsületesen, őszintén szeretlek. A legjobb pajtásom vagy. De nekem
               ne sóhajtozz, ne akarj regényhősnő lenni, hanem egyszerűen örülj az életnek minden
               bonyodalom nélkül. Nincs az a költemény, amely szebb lenne, mint az egészség és nincs
               olyan mélyen szántó regény, amelyben több bölcsesség lenne, mint egy jóízű
               nevetésben.</p>
            <p>- Az élet nemcsak sport és teli szájjal való falatozás...</p>
            <p>- Csak ne nevezz most medvének, meg barbárnak... Lehet, fiam, hogy te mindenféle
               nyaka­tekert műkifejezést tudsz a lélek bonyolult hangulatainak megjelölésére, de
               engem ezek a nagyképű pszihoanalitikus jelzők egyáltalában nem érdekelnek. Én csak
               azt tudom, ha meg­állok egy hegytetőn és körülnézek, több szépség és költészet ujjong
               a szívemben, mint amennyit a te íróid és költőid egész életükben kiizzadnak... És ha
               ilyen egyszerűen átfoglak és megcsókollak, hát az komolyabb szerelem, mint a világ
               összes íróinak a dumálása!</p>
            <p>Átkarolta a nevetve védekező Hildát és nagyot cuppantott orcájára.</p>
            <p>- Bolond! - mondta a lány. De azért visszacsókolta.</p>
            <p>A fiú elégedetten bólintott.</p>
            <p>- Ez már más. Látod, mindig ezt kellene tenned. Egy csókodban több okosság van, mint
               leg­szebb körmondataidban. Most már, remélem, megértjük egymást. Szóval: szépen velem
               jössz!</p>
            <p>- De...</p>
            <p>- Egy szót sem akarok hallani, különben komolyan megharagszom. Úgy fogunk élni, mint
               két szabadjára eresztett madár. És micsoda isteni fenyvesekben fogunk csavarogni,
               micsoda hegytetőkön énekelni... Te, én olyan szerelmes lettem már a puszta
               gondolattól is, hogy most mindgyárt megeszlek!</p>
            <p>Elkapta Hilda derekát és bolond örömmel végig táncolta vele a lugast a maga
               rögtönözte melódiára.</p>
            <p>- Szóval megyünk! - állapította meg boldogan.</p>
            <p>Hilda megint érezte azt a friss életörömet, amelyet olyan ellenállhatatlan erővel
               tudott magá­ból árasztani a fiatal óriás. Bonyodalommentes, duzzadó erő volt, amelyre
               nyugodtan rábíz­hatta életét.</p>
            <p>- Ide pipálj! - kiáltotta Endre. - Elhoztam a prospektusokat is. Nézd ezeket a
               fényképeket és ájulj el! Ebben a tóban fogunk fürdeni... Ne felejtsd itthon a
               trikódat... Ezt a háromezer méteres havast megmásszuk és hólabdázni fogunk nyáron! Ne
               felejts pullóvereket hozni magaddal!... Lehet, hogy két napig maradunk a gleccseren
               lévő turista-kunyhóban... Bőven lásd el magad konzervekkel, mert ott fent nincsen
               vendéglő...</p>
            <p>A férfi lelkesedése lassankint átragadt Hildára is. A közeli utazás édes izgalma most
               már őt is fűteni kezdte.</p>
            <p>- Gyönyörű lesz a gleccser tetején! - mondta és a szeme csillogott.</p>
            <p>- Elhiszem! - felelte önérzetesen Bor. - Tudod, már elhatároztam, hogy a
               mézesheteinket egy ilyen magányos hegyi kunyhóban fogjuk tölteni. Mennyivel szebb
               keret két ember boldogsá­gához, mint London vagy Páris benzintől büdös uccái... És
               hidd el, sokkal különb dolog egy hegyi patak mellett csókolódzni, mint a Louvre
               múzeumban... Ámbár nem mondom, itt a kertben sem rossz.</p>
            <p>És jókedvűen záporozta csókjait Hilda nyakába.</p>
            <p>- Tudod - nevetett a lány, - nem vagyok egészen tisztában a dolgokkal! Nekem örülsz
               ennyire e pillanatban, vagy inkább az utazásnak?</p>
            <p>- Természetesen a kettőnek együtt! A természet és a szerelmi boldogság olyan
               nagyszerűen kiegészíti egymást... Istenem, az élet igazán gyönyörű!</p>
            
            <p>Abban állapodtak meg, hogy délután újra találkoznak és együtt mennek bevásárolni
               külön­bö­ző apróságokat, amelyeket be kell rakni a hátizsákba. Bor Endre mint régi
               túrista, mindennek tudta az árát és szakszerűen választotta ki a legjobb minőséget.
               Nem lesz nő, akinek különb és tökéletesebb felszerelése lehetne, mint Hildának. Ez
               pedig igen fontos dolog komoly túráknál!</p>
            <p>A legnagyobb barátságban váltak el. Hilda valóban fel volt villamozva. Legszívesebben
               azonnal felült volna a vonatra.</p>
            <p>Visszavonult a szobájába és egy kis szemlét tartott a lóden-ruhák, szeges cipők
               felett, egy kis próbát tartott a kacér tirolí kalappal a tükör előtt és gondosan
               átvizsgálta pullóver-készletét...</p>
            <p>Kopogtak.</p>
            <p>- Tessék!</p>
            <p>Megfordult és boldog meglepetéssel kiáltott fel:</p>
            <p>- Jé! Drága Anna néni! Jaj de kedves! Hát eszébe jutottam? De mért nem telefonáltál
               előbb?</p>
            <p>- Mert fél órával előbb még én sem tudtam, hogy ide jövök. Pedig... már napok óta
               készülök hozzád...</p>
            <p>Hirtelen mintha gyengeség fogta volna el. Pillanatra megingott... Azután leült az
               egyik székre. Hilda csak most vette észre, milyen sápadt, elgyötört az arca.</p>
            <p>- Valami bajod van? Nem jól érzed magad? - kérdezte ijedten.</p>
            <p>- Nem... semmi... egy kis idegesség!... Ebben bőven van részem mostanában... Erről
               szeretnék éppen beszélni veled szívem.</p>
            <p>Hilda elámult. Nyugtalan és szorongó kíváncsiság rohamozta meg.</p>
            <p>- Parancsolj velem! - mondta izgatottan.</p>
            <p>Bakosné válaszolni akart, de a nagy felindulás, amely egyszerre elfogta, elállította
               a léleg­zetét. Ajka néhány pillanatig hangtalanul mozgott. Azután egyszerre
               felcsuklott belőle a sírás.</p>
            <p>- De drága nénikém! - kiáltotta rémülten Hilda. Bakosnéhoz rohant és gyámoltalan
               mozdu­lattal átkarolta. Az asszony kissé magához tért és gyengéden elhárította a lány
               ölelését.</p>
            <p>- Ne haragudj! És ne csodálkozz. El nem mondható, mennyit szenvedek napok óta... Ma
               éjszaka... rettenetes...</p>
            <p>Elfedte szemét, mint aki el akar űzni egy szörnyű látomást.</p>
            <p>- Mi történt? - kérdezte sápadtan Hilda.</p>
            <p>- Meg akart halni!... Öngyilkosságot kísérelt meg...</p>
            <p>- Kicsoda? - riadt meg a lány. A szíve vadul vert.</p>
            <p>- A férjem!... Az utolsó pillanatban akadályoztam meg. De ezzel nincs elintézve a
               dolog. Meg fogja újra tenni... Most már reménytelen a dolog...</p>
            <p>- De hát miért?</p>
            <p>- Valami szörnyű lelki válságban vergődik... és én nem tudok már rajta segíteni.
               Képtelen dolgozni... Borzalmas nézni, hogyan vergődik ez a nagyszerű, csodálatos agyú
               ember... Ez így tart egy év óta... Egyetlen dolog menthetné csak meg... És ezért
               jöttem hozzád!</p>
            <p>- Mit tehetnék én?</p>
            <p>- Borzasztó, amiről beszélnem kell veled... Fiatal lány vagy... félek, meg sem fogsz
               érteni! Ezt csak olyan gyötrelmes esztendők poklában elkínzott asszony érthetné meg,
               mint én vagyok...</p>
            <p>Hilda szeme kerekre nyilt. Félelem és szánalom rohanta meg.</p>
            <p>- Amikor a multkor nálunk voltál... mintha kicserélték volna az uramat. Láttam,
               hogyan éled fel a halottaiból... A rajongásod úgy támasztotta fel aléltságából, mint
               egy életelikszir... Vissza­adtad önbizalmát... az agya egyszerre megint a régi
               fénnyel csillogott... De csak amig nálunk voltál... Azután megint elhamvadt...
               összetört... rideg, embergyűlölő lett... Ha te akar­nád!... Akkor ez a zseni újra
               felszárnyalna... alkotni tudna... meggyógyulna!</p>
            <p>- Nem értem! - hebegte Hilda.</p>
            <p>- Ennek a boldogtalan, meghasonlott lelkű embernek szüksége van valakire, aki újra
               meg­színesíti fantáziáját, felviharoztatja érzéseit... És ez csak te lehetsz! Ne érts
               félre, drágám. Amire kérlek, a legszebb, legnemesebb dolog, nagy emberi érték
               megmentése... Semmit sem kell tenned, csak egy kis illúziót adj neki. Beszélgess
               vele... adj neki néhány mosolyt... hitesd el vele, hogy a régi, hódító férfi, aki
               tele van alkotó erővel... Erre a csodára csak egy nő képes... Te, aki már első
               találkozáskor új életkedvet adtál neki... Azt akarom, hogy újra tudjon írni... A
               puszta jelenléted elég lesz ehhez. Jól értsd meg: semmit mást nem kérek, csak ezt!
               Légy vele együtt néha... Hitesd el, hogy titokban találkoztok. Érezze a
               regényességet!... Ez a legszebb, legnemesebb dolog, amire nő vállalkozhatik:
               visszaadni egy művész teremtő erejét, felszárnyaltatni a géniuszát!</p>
            <p>A boldogtalan asszony szeméből sűrűn hullottak a könnyek, amikor magához ölelte
               Hildát:</p>
            <p>- Úgy-e megteszed? Ne hagyj elpusztulni egy lángészt!... Én sem élném túl!</p>
            
         </div>
         <div type="chapter">
            <head>IV.</head>
            <p>Olyan valószínűtlen, megfoghatatlan volt az egész!...</p>
            <p>Az emberek megfordultak utánuk.</p>
            <p>- Ott megy Bakos!</p>
            <p>És megbámulták Hildát is.</p>
            <p>Bakos hajdani iskolatársa érdeklődve kérdezte Hilda felé fordulva:</p>
            <p>- A leányod?</p>
            <p>A pincérek néha nagyságos asszonynak szólították.</p>
            <p>A jó megfigyelők már észrevették, hogy összetartoznak, hogy mindig együtt látni
               kettőjüket. Az ismert írót, akinek örökké virág volt a gomblyukában és folyton
               fecsegett, élénk taglej­té­sekkel magyarázott, élt, felgyulladt az újonnan rászakadt
               szerelem nagyszerű szenzációjá­ban...</p>
            <p>És a fiatal lány érezte a kivételes emberi érték különös forróságát, azt a delejes
               kisugárzást, amely fénnyel vont be mindent körülötte... Egy nagy és színes férfilélek
               kábító kincsei hullot­tak eléje. Hilda egyszerre ismert nő lett. Az irodalom és
               művészet legragyogóbb neveit mutat­ta be neki Bakos, amikor együttes séták során
               színházban, kioszkban, uccán eléjük sodródtak barátai: írók, szerkesztők, festők,
               szobrászok, ünnepelt színpadi szerzők, színészek...</p>
            <p>És valamennyien azonnal bókjaikkal halmozták el Hildát, izgalmas beszélgetésbe
               bocsátkoz­tak vele, egy új világ intimitásai bontakoztak ki körülötte. Érdekes
               emberek között maga is érdekes nő lett, akiről beszéltek, akivel flörtöltek, aki most
               már maga is a szellemi arisztokrá­cia tagjának számított.</p>
            <p>Bakos már lélegzeni sem tudott nélküle. Élete új tartalmat nyert. Holott maga sem
               látta vilá­gosan a célt. Néhány ártatlan csóknál komolyabb dolog nem esett közöttük.
               És mégis... Hilda puszta jelenléte a túlfűtöttséget jelentette. Tetszeni akart neki
               és boldog volt, mert úgy érezte, hogy a nő csodálattal tekint rá. Bakos
               megfiatalodott, új ritmussal keringett a vére, képzelő ereje ismét szárnyalni
               kezdett... Élvezte, hogy a barátai irígylik Hildáért, boldog volt, hogy az emberek
               megfordultak utánuk, örült, hogy Hilda remekül öltözött és mindenütt feltűnést
               keltett. Maga sem tudta, hogyan indult meg benne a munkakedv, amely ismét írógépe elé
               vitte. És újjai alatt zakatoltak a billentyűk, lázasan, magát hajszolva írta a
               lapokat, amelyek szinte elektromossággal teltek meg a munka szédült iramában. Alig
               várta a délutáni találko­zásokat, hogy azokon bemutassa és felolvassa Hildának az
               újonnan készült fejezeteket. Neki írt, ő volt a közönség és kritikus, neki akart
               tetszeni. Szerelmi vallomás volt az írás, csábítás, a tetszelgő tánc, mellyel a
               fácánkakas a nőstényt el akarja bájolni!</p>
            <p>Azért írt, hogy a legépelt szavak erejével kábítsa el és tegye szerelmessé a lányt.
               Növelni, fel­fokozni csodálatát és az intellektuson keresztül felgyujtani
               érzékeit!</p>
            <p>Soha nem voltak élőbbek és szenvedélyesebbek írásai, mint ezekben a hetekben. Amikor
               a könyv végre elkészült és elvitte kiadójához, úgy lobogtatta meg a kéziratot büszkén
               és diadal­ma­san, mint a nagyszerű, diadalmas tromfot: ...élek! itt vagyok! felveszem
               a harcot minden­ki­vel és... győzni fogok!</p>
            <p>Egy héttel utóbb a kiadó elragadtatva gratulált. A könyvet soron kívül dobják a
               piacra. Hiszen a közönség már nagyon ráéhezett egy új Bakos-regényre.</p>
            
            <p>- A te könyved! - mondta melegen, mint egy szerelmi vallomást Bakos, amikor a
               megjelent regény első példányát átnyujtotta Hildának. És ajánlásul is azt írta a
               könyv első oldalára: A te könyved!</p>
            <p>Már nyoma sem volt a régi fáradtságnak. Bakos fiatal volt, tele életörömmel, zengő
               munka­kedvvel és tervekkel.</p>
            <p>- Mindent neked köszönhetek! - mondta tikkadtan Hildának. - Visszaadtad az
               életemet... a művészetemet! De most rettentő kötelességet vállaltál! Nem szabad többé
               elhagynod. Szeress!... Én már csak a te szerelmeden keresztül lehetek ember!</p>
            <p>Hilda ijedten nézte a férfi félelmes lángolását. Egyszerre megérezte a veszély egész
               nagysá­gát.</p>
            <p>- Szeress! - mondta mégegyszer a férfi. - Még sohasem mondtad, hogy szeretsz! A lapok
               tele vannak új könyvem dicséretével... az emberek erről fognak mindenütt beszélni és
               ez a te sikered, a te dicsőséged...</p>
            <p>Hilda menekülni szeretett volna. A józanodás hirtelen villanásában egyszerre
               ráeszmélt, hogy milyen szörnyű értékeket áldozott Bakosnak. Végleg összeveszett
               vőlegényével, aki haraggal és keserű kiábrándulással szakított vele... A városban
               mindenfelé azt súgják, hogy Bakos barátnője... És mindez miért? Mi következhetik még?
               Miért áldozta fel magát? Egy könyvért, amely most ott van a kezében és szinte égeti
               az újjait?</p>
            <p>Megőrült? Elvesztette az eszét? Hogyan tehette mindezt?</p>
            <p>De ez csak villanásszerű rövid ideig tartott. Józansága megint kihunyt és a választ
               már ismét abban a kábulatban adta magának, amelyben már hetek óta élt.</p>
            <p>Szereti Bakost! Ezer szállal van hozzákötve ehhez az öregedő, nagyszerű emberhez, aki
               művészetének bűvöletében tartja!</p>
            <p>És már nem is szakadhat el tőle! Minden hidat felégetett maga mögött! Ez a felismerés
               olyan izgalomba hozta, hogy valósággal rosszul lett.</p>
            <p>- Nyugalomra van szükségem! Sok mindenről kell gondolkoznom. Nagyon kérlek, hagyj
               most magamra! - mondta Bakosnak.</p>
            
            <p>Bakosné türelmetlenül várta haza férjét. Felfokozott, gyötrelmes izgalom perceiben
               égett. Napok óta nőtt, terebélyesült benne a rémült felismerés, hogy amit ő csak
               asszonyi cselnek, ártatlan idillnek szánt, abból végzetes katasztrófa lett.</p>
            <p>Száz apró jelből állapíthatta meg kétségtelenül: férje halálosan szerelmes
               Hildába!</p>
            <p>És a legborzasztóbb, hogy már Hildában sem bízott. Egyre valószínűbbnek látszott,
               hogy a fiatal lány viszonozza János szerelmét.</p>
            <p>Verejtékes rémület fogta el. Sírni és nevetni tudott volna egyszerre. Micsoda őrjítő
               komédia! Ő maga beverte a kártyáit ennek a végzetes találkozásnak...</p>
            <p>Hogyan tehette ezt? Hogyan lehetett ennyire ostoba!</p>
            <p>Persze, a cél szent volt. Visszaadni egy embert az életnek, művészetének... Most
               előtte fekszik a könyv... a cél, amelyért a nagy tétet megjátszotta! És nem volt
               bátorsága a könyvet kinyitni. Egy sorát nem olvasta. Gyűlölte. Darabokra szerette
               volna tépni, eltaposni. Ez a könyv az ő megcsúfolása. Húsz éves mártírasszonyságának
               legfájóbb sebe. Minden sora nyilt árulás szerelmük ellen és arcpirító, felháborító
               szerelmi vallomás a vetélytársnak! Az egész ország rajta nevet és sajnálkozik...</p>
            <p>Ilyen árat fizessen jóságáért? Azért, mert segítő kezet akart nyujtani a
               fuldoklónak?</p>
            <p>Elég volt! Most már végét kell vetni a lehetetlen helyzetnek.</p>
            
            <p>Jókedvűen, fütyürészve jött haza Bakos. Kezében az egyik délutáni lap, melyben
               tömjénező, hosszú cikk méltatta a régen hallgató nagy író legújabb remekét.</p>
            <p>«Soha nem olvastuk a szenvedély szuggesztívebb leírását... Az olvasó
               lélegzetvisszafojtva követi a szerzőt, aki a szerelem harcának olyan ismeretlen
               mélységeit és szépségeit tárja fel, amelyek megdöbbentenek és ámulatba ejtenek.
               Micsoda szíve és lelke lehet annak a férfinek, aki ennyire át tudja élni hősei
               harcát, az örök fiatalságnak milyen csodás tüzei loboghatnak benne...»</p>
            <p>- Mit szólsz hozzá? - kérdezte feleségétől.</p>
            <p>A nagy lélekismerő egyáltalában nem gondolt arra, hogy a büszke, kérkedő hang
               mennyire fájhat az asszonynak, aki igen jól tudja, hogy a kritikus által megcsodált
               örök fiatalságnak egyetlen szikráját sem tartogatják neki.</p>
            <p>- Örülök, hogy végre megint a régi vagy, János! És hálát adok Istennek, hogy volt
               erőm hozzá­segíteni a sikerhez!</p>
            <p>A férfi rácsodálkozott feleségére.</p>
            <p>- Hogy érted ezt, kérlek? Miben és hogyan segítettél engem?</p>
            <p>- Nagyon sokban! A legnagyobban... Vagy azt hiszed, csakugyan olyan vak és ostoba
               vagyok, hogy nem láttam, mi történik körülöttem?</p>
            <p>- Nem értelek! - dadogta kínos zavarban Bakos.</p>
            <p>- Nagyon jól tudod, hogy miről beszélek. A szerelmedről. Az ihleted forrásáról. Ne
               védekezz, kérlek... Nagyon fájna, ha gyerekes, ügyetlen hazugságokat mondanál. Nincs
               rá szükséged. Ami történt, beleegyezésemmel történt. Tudtam, mit jelent számodra egy
               ilyen idill. Művész vagy, szükséged volt új színekre, hangulatokra. Nem haragszom
               érte... Megbocsátok. De most már befejezted a munkát és visszakövetellek...</p>
            <p>Bakosnak a nyelve is elzsibbadt rémületében. Erre nem számított. Olyan jó, kényelmes
               biz­tonságban érezte magát. Természetes és magától értetődő volt, hogy zavartalanul
               találkozhat Hildával. És most kiderül, hogy ellenőrizték, ajándékot kapott.
               Váratlanul tornyosult fel előtte ez a meglepetés, amely végzetes veszedelemmel
               fenyegette szerelmét. Ingerült, dühös harag viharzott fel benne, mint az olyanokban,
               akik érzik, hogy, nincsen igazuk, de fellázadnak a társadalmi formák, az erkölcsi
               törvények, az egész világ ellen,</p>
            <p>- Úgy? Kegyet gyakoroltál velem szemben? Kiskorú gyermeknek tartasz, akinek
               engedelmet kell kérnie, ha beszélni, vagy találkozni akar valakivel? Minek nézel te
               engem? Hogy me­részeled azt hinni, hogy kisajátíthatsz? Hogy előírhatod, kivel,
               mikor, hogyan érintkezhetem? Fáj neked, hogy megint ember vagyok? Hogy visszanyertem
               munkakedvemet és tehetsége­met? Irígy és féltékeny vagy a sikeremre? Nem tudsz örülni
               velem, vissza akarsz taszítani a kétségbeesésbe?</p>
            <p>- Ezt mondod? Ezzel mersz vádolni engem? - sikoltotta Bakosné.</p>
            <p>- Igen. Gonosz és önző vagy. Nincs szíved és nincs lelked sem. Földhöz ragadt,
               közönséges szakácsnő vagy... Persze, gyűlölöd Hildát... hogyan is szerethetnéd, mikor
               mindenben az ellen­téted. Fáj, nem bírod elviselni, hogy segítségemre jött, hogy jól
               érzem magam a társaságában. Hát igen: nélküle sohasem tudtam volna megírni új
               könyvemet... És megtiltod, hogy hálát és barátságot érezzek iránta?</p>
            <p>- Ez nem hála és nem barátság... Szerelem!</p>
            <p>- Nem igaz!</p>
            <p>- És te azt hiszed, hogy viszontszeret! Egyre mélyebben lovalod magad ebbe a hitbe...
               Mert nem a barátsága kell neked, hanem a szerelme... Te szegény, naiv ember! Hát
               igazán azt hiszed, hogy ez a harminc évvel fiatalabb lány szerelmes beléd? Nem!...
               Ébredj fel végre! Egy álmot adott neked, de most már elég volt... Értsd meg: Hilda
               nem szeret téged!</p>
            <p>- Nem igaz! - kiáltotta Bakos magánkívül. Felháborodásában és indulatában nem vette
               észre, hogyan árulja el magát. Az asszony sajátságosan mosolygott.</p>
            <p>- Oh... micsoda szenvedéllyel véded! Nagyon sajnálom, hogy mégis ki kell, hogy
               ábrándít­salak. Talán sohasem szóltam volna erről...</p>
            <p>- Miről? - kérdezte elképedve és ellenségesen Bakos.</p>
            <p>- Hogy nem Hilda sietett a segítségedre, hanem én. Én kértem meg, hogy legyen jó
               hozzád. Tudtam, hogy illúzióra, játékszerre van szükséged, te örök gyermek... És
               megtette! Rész­vétből... irántam való barátságból!</p>
            <p>- Hazudsz! - ordította magánkívül Bakos. Szemében gyilkos düh villámlott.</p>
            <p>- Ez az igazság!</p>
            <p>- Azért mondod, hogy megöld az önérzetemet. Asszonyi aljas bosszút állsz rajtam
               féltékeny­ségedben...</p>
            <p>- Azt hittem, hálás leszel ezért. Hogy megérted, mennyi szeretet és önfeláldozás
               kellett hozzá!</p>
            <p>Bakos úgy érezte, hogy összeomlik körülötte a világ.</p>
            <p>- Mondd, hogy hazudtál, hogy egy szó sem igaz ebből!</p>
            <p>- Nyugodj meg, János! Így történt!</p>
            <p>- Nem! Ez lehetetlen! - ziháltak ki nehezen és elkínzottan a szavak a férfiből. Arca
               eltorzult. Elviselhetetlen kínok lepték meg. Kirohant a szobából, hajadonfőt futott
               le a lépcsőkön. Bevágta magát egy taxiba. A gondolatok kaotikusan kavarogtak
               benne.</p>
            <p>Hilda ijedten ugrott fel, amikor a feldúlt férfi valósággal bezuhant szobájába.</p>
            <p>- Az Isten szerelmére! - kiáltotta, - mi történt?</p>
            <p>- Beszélj, - hörögte szinte gutaütésesen Bakos, - tudni akarom, igaz-e, amit a
               feleségem mondott? Hogy megbeszélt komédiát játszottál velem? Hogy mindaz, ami
               kettőnk között történt, részedről aljas, tudatos hazugságok sorozata volt?</p>
            <p>Hilda falfehér volt. Rémülten meredt a kétségbeesésétől szinte őrjöngő, szerelmes
               emberre.</p>
            <p>- Mondd, hogy nem igaz! - könyörögte Bakos. - Nem élném túl, ha benned is csalódtam
               volna! Nem szabad elhagynod! Azt akarom, hogy szeress!... Hiszen érezned kell, hogy
               én csak ezért a szerelemért élek! Válaszolj, tudni akarom: igazán szeretsz?</p>
            <p>- Szeretlek! - válaszolta a lány és a hangja alig volt hallható. Érezte a rettentő
               felelősséget, hogy most tőle, a kimondott szavaktól függ egy ember élete.</p>
            <p>- Mondd, hogy sohasem beszéltél erről a feleségemmel, hogy nem ő kért arra, hogy
               foglal­kozz velem!</p>
            <p>- Nem beszéltünk erről!...</p>
            <p>- Tudtam! Köszönöm! - ujjongott fel a férfi. - Oh, hiszen ez képtelenség is lett
               volna! Te nem lehetsz ennyire kétszínű... Imádlak!... És azt akarom, hogy soha többé
               ne váljunk el... Elválok Annától és feleségül veszlek!</p>
            <p>Hilda megint érezte a szenvedély forró ciklonját, amely olyan vadul és titokzatos
               színekkel, idegkorbácsoló hangszereléssel csapott ki ebből a csodálatos Titánból.
               Micsoda megdöbbentő mélységek, micsoda tüzek, szépségek, indulatok lobogtak ebben!
               Nincs a világon még férfi, aki ilyen szédítő hangszerelésben tudná megszólaltatni a
               szerelmet, ennyi titkát, komiszságát, fenségét és aljasságát ismerné.</p>
            <p>Megszédült a szinte apokaliptikus megnyilatkozástól és tűrte, hogy a férfi könnyes,
               égő arccal átölelje és csókjaival árassza el.</p>
            
         </div>
         <div type="chapter">
            <head>V.</head>
            <p>Két nappal utóbb Bakos izgatottan állított be Hildához.</p>
            <p>- Ide figyelj, szívem. Beszéltem Annával. Őszintén megmondtam neki, hogy szeretlek és
               fele­sé­gül akarlak venni. Kértem, egyezzen bele válásunkba. Felsorakoztattam minden
               érvet, melyet egy belátó, emelkedetten gondolkozó embernek méltányolni kell.
               Megmagyaráztam neki, hogy a házasságunk elvesztette minden benső értékét, hogy
               végzetes kerékkötője lett művészetemnek és nyugalmam, lelki egyensúlyom, munkabírásom
               függ a válásunktól. Kér­tem, könyörögtem... Felajánlottam végkielégítésül a teljes
               lakásberendezést és jelentékeny tartásdíjat biztosítottam számára... Nem egyezett
               bele...</p>
            <p>A leány arca megvonaglott.</p>
            <p>- Tudtam... Előrelátható volt! - mondotta.</p>
            <p>- De én már nem tudok vele élni. Ma délelőtt elköltöztem a közös lakásból. A
               Margitszigeten béreltem szobát. És holnapután Olaszországba utazunk...</p>
            <p>Hilda meglepetten nézett Bakosra.</p>
            <p>- Úgy érted... hogy mi ketten?...</p>
            <p>- Igen... természetesen! Hiszen két hónap előtt említetted... szándékodban volt
               hosszabb túristaútra menni. Akkor sem egyedül mentél volna. Hát most... én leszek az
               utitársad. A Garda-tó mellé megyünk. Így, ősz elején az a világ legszebb helye. Egy
               nagyszerű völgy­katlan, amelynek ölében az örök tavasz kacag... Köröskörül havasok.
               De lent a völgyben pálmák és narancsfák között bujkál a napsugár és a tó langyos
               vizén éneklő bárkások eveznek... Tündéri hetek lesznek, Hilda... Ami szépség és szín
               még a lelkemben van, az ott mind művészetté és gyönyörré válik... Álmok között fogunk
               sétálni... És közben itthon magá­tól fog megoldódni a helyzet. Ha Anna látni fogja,
               hogy elhatározásom változhatatlan, bele fog törődni.</p>
            <p>- Nem... mégsem mehetek veled!</p>
            <p>- Miért ne jöhetnél? Hiszen semmit sem akarok tőled. Csak hogy mellettem legyél. Hogy
               együtt örüljünk a kifogyhatatlan szépségnek, amelyet pazar bőségben ontanak elénk a
               virá­gok, hegyek... a tó... Itália örök tavasza! Néhány szép és boldog hetet akarunk
               lopni... Meg­nyugvást az elmúlt hetek szörnyű izgalmai után. Velem kell jönnöd
               Hildám... Most már nincs jogod elszakadni tőlem. Mi ketten soha többé nem válhatunk
               el...</p>
            
            <p>Hilda még sokáig ült tanácstalan felindulásban Bakos távozása után. Bizonytalan
               választ adott, melyet azonban a férfi beleegyezésnek magyarázott. És most gyötrődve
               ült, a legzava­rosabb érzések kusza káoszában. Szerette Bakost, talán egy kissé
               szerelmes is volt a férfibe, akinek kivételes egyénisége, ragyogó szelleme elbájolta
               és akinek halálos, nagy szerelme nemcsak hiúságának hízelgett, hanem komolyan meg is
               perzselte...</p>
            <p>De ugyanekkor félelem, nyugtalanság és ellenkezés rohanta meg. Harminc év
               korkülönbség van közöttük!... Árulója lett egy asszonytársának, aki bizalommal
               fordult hozzá!</p>
            <p>De éppen ezen a ponton lázadt fel Hilda. Most, utólag, gonoszságnak érezte Anna
               kísérletét. Kiderült, hogy a bábuk, akiket Anna dróton vélt rángatni, nem
               fűrészporral voltak kitömve, szívük és vérük volt... Minden felelősség őt terheli
               azért, ami történt! Anna áldozatot akart hozni? Igen, ez nagyon szépen hangzik. De
               utólag kiderül, hogy nagyon óvatos volt és előre pontosan lemérte áldozatának
               nagyságát, amelyhez nem hajlandó hozzátenni egy grammot sem. Csak addig tetszelgett
               az önfeláldozás szerepében, ameddig abból hasznot remélt magá­nak. Amíg Bakos
               munkaerejének feltámadását remélhette. De az életbe visszatért férfit és annak
               teremtő géniuszát már megint teljes egészében magának követelte és könyörtelenül ki
               akarta kapcsolni a kettőjük közé ékelődött mentő angyalt!</p>
            <p>Úgy érezte, szüksége van egy kis magányos sétára.</p>
            <p>A rózsadombi villából a Hűvösvölgy felé sétált... Találomra és céltalanul járta az
               erdőket...</p>
            <p>Vasárnap délután volt... Vidám kirándulók hatalmas csoportjai bukkantak ki a fák
               közül.</p>
            <p>A Hármashatárhegy fenyvesei között járt és a hegyorom felé kapaszkodott. Egyszerre
               valaki kedélyesen vállára ütött.</p>
            <p>- Szervusz! Mi van veled? Remete lettél? Egyedül zarándokolsz a rengetegben?</p>
            <p>Megfordult és arca vérpiros lett. Bor Endre nevetett rá. Kedvesen, mintha semmisem
               történt volna.</p>
            <p>- Csak nem hagytak el, kicsikém? - ingerkedett a fiú. - Látod, megéreztem, hogy
               bajban vagy és ezennel megjelentem. Mi ujság kicsikém? Megjött már az eszed?
               Mondhatom, csúnyán el­rontottad a nyaramat. Lemondtam a szabadságomat. Nem volt
               kedvem nélküled Karinthiába menni... Most itt hordom a hátizsákomban a még esedékes
               három heti szabadságot. Mi a véleményed? Ne utazzunk el? Bármikor jogom van
               elkéredzkedni a gyártól.</p>
            <p>Hilda kissé hülyén bámult a fiúra. Mi ez? Hát csak ilyen egyszerűen lehet megoldani a
               dolgokat? Két hónapi szakítás után kedélyes beszélgetésbe bocsátkozni, mintha
               semmisem történt volna?</p>
            <p>A fiú észrevette a lány csodálkozó tekintetét és nevetett.</p>
            <p>- Persze... csodálkozol, hogy szóba állok veled. Őszintén szólva nem is érdemled meg.
               De hát, én nem veszlek komolyan. A lányokat egyáltalában nem szabad komolyan venni.
               Tudtam, hogy előbb-utóbb végetér Bakos úrral való kis flörtöd. Mondhatom, eléggé
               utálatos volt. Most, amint örömmel látom, végre faképnél hagyott. Vagy te őt.
               Mindegy. Itt bolyongsz, mint egy elkárhozott lélek az erdőben és a szemeden látom,
               hogy bőgtél. A járásod, pillantásod csupa hervadás. Egy túrista rosszul lesz, ha
               ilyen görnyedt alakokat lát... No hát itt a mentő expedició. Mit szólsz hozzá, még
               mindig szeretlek! Remélem, meg vagy hatva?...</p>
            <p>Hilda alig tudta visszatartani könnyeit.</p>
            <p>- Kérlek - mondotta, - ne gúnyolódj. Ne beszélj velem ilyen cinikus hangon!</p>
            <p>- Ahá, szégyenled magad! Bizony megérdemelnéd, hogy egy kissé megverjelek... Nézz
               csak a tükörbe... Milyen elkényszeredett, sápadt a pofikád. Hát ez az a nagy
               boldogság, amely után szaladgáltál? Csúnyán megbuktál, kicsikém...</p>
            <p>- Mit értesz te ehhez? Mit tudod, hogy boldog, vagy boldogtalan vagyok-e? Hogy
               egyálta­lában mi a szerelem? Hogy mi a szépsége? Azt hiszed, rokonszenves ez a léha,
               gyerekes hang, amelyet megütsz...</p>
            <p>Bor meghökkenve nézett Hildára.</p>
            <p>- Azt hittem, örülni fogsz nekem! - mormogta.</p>
            <p>Hilda szinte ijedten nézte a száznyolcvan centiméter magas óriást, akinek egészségtől
               ki­csattanó piros képe elárulta, hogy a világon semmiféle problémája nincsen. Ez az
               ember semmitsem vesz komolyan.</p>
            <p>- Mennyire nem értesz meg! Milyen messze kerültünk egymástól! - sóhajtotta.</p>
            <p>A fiú mérges lett.</p>
            <p>- Hallod, éppen eleget vártam, hogy vége legyen ennek a bolondériának. De most már
               elég. Az én türelmemnek is határa van. Vedd tudomásul, ha mégegyszer együtt látlak
               Bakos úrral, én azt a csirkefogót úgy megverem, mint a kétfenekű dobot!</p>
            <p>- Megőrültél?</p>
            <p>- Dehogy. Csak szerelmet vallok neked. És ha úgy viselkedsz, mint egy rakoncátlan
               kölyök, hát te is megkaphatod tőlem.</p>
            <p>- Kikérem magamnak ezt a hangot...</p>
            <p>- Nyugalom, fiam és semmi sértődés. Te szabályszerűen a menyasszonyom lettél és én
               ragasz­kodom hozzád... Nem vagyok érzelmes, az idegeim kötélből vannak és nem vagyok
               hajlandó megsértődni. Ne is erőlködj hát a sértegetéssel. Adtam neked két hónapi
               szabadságot. Gondol­tam, ennyi elég, hogy megjöjjön az eszed. Én éppen ökölvívó
               tréninget tartottam, legalább nem zavartál a rendszeres gyakorlásban. Azt hiszem,
               megnyerem az amatőr középsúlyú baj­nokságot... Képzelheted mi lesz, ha knockautolom
               Bakost!</p>
            <p>- Hogy mersz így beszélni az ország egyik legnagyobb írójáról?</p>
            <p>- Hogy milyen író, azt nem tudom, mert regényeket nem olvasok... De hogy férfinek
               öreg és piszok szoknyavadász, az bizonyos.</p>
            <p>Hilda felháborodott. Úgy érezte, hogy Bor nem is Bakost, hanem őt sértette és alázta
               meg. Micso­da fölényes megvetés, micsoda barbárság árad minden szavából. Egy néger
               vagy hottentotta állhat csak ilyen értetlenül a lélek finomabb problémáival szemben.
               Ilyen ember­nek nem is lehet magyarázkodni...</p>
            <p>- Sajnálom, hogy találkoztunk, Endre! - mondotta hidegen. - Sikerült azt a kis
               rokonszenvet is eloltanod, melyet irántad még éreztem...</p>
            <p>- Ez más szóval azt jelenti, hogy még mindig Bakoshoz húzol?</p>
            <p>- Igen!... Azt!...</p>
            <p>- Hallod... te most merő dacból és hiúságból valami helyrehozhatatlan butaságot
               akarsz el­követni!</p>
            <p>- Semmi közöd hozzá!</p>
            <p>- De az árgyélusát, már hogyne lenne! Szeretlek és nem adlak másnak!</p>
            <p>Hilda egyre riadtabban nézett a fiúra. Már elszokott ettől a nyers hangtól. Hetek óta
               a leg­csiszoltabb, legelmésebb szavak simogatták körül, egy nagyszerű művész
               szellemének csillogó tüzijátéka bájolta el. Mintha ostorcsapás érte volna amúgy is
               felfokozott, beteges érzékenységét. Dacos ellenkezés, haragos megbántottság lobbant
               fel benne.</p>
            <p>- Ha még kétségem lett volna, hogy szeretlek-e, most már tudom, hogy végzetesen
               tévedtem! - mondotta ellenségesen. - Isten veled és remélem, hogy nem lesz többé
               alkalmad hasonló hangon társalogni velem!</p>
            <p>Hátat fordított Bornak és faképnél hagyta. A férfi az első pillanatban olyan
               mozdulatot tett, mintha utána akarná vetni magát. De éppen akkor jött arra egy
               kiránduló társaság, melynek tagjai ismerősként üdvözölték. Nem lehetett botrányt
               rögtönözni. Kénytelen-kelletlen lenyelte a keserű, indulatos szavakat, melyek
               nyelvére tolakodtak.</p>
            <p>Elkeseredve nézett Hilda után, aki nagy dérrel-durral ment a lefelé vezető úton. A
               háta tartásán lehetett látni, mennyire dúl-fúl magában.</p>
            <p>- Bolond! Tisztára bolond! - mormogta Bor.</p>
            
         </div>
         <div type="chapter">
            <head>VI.</head>
            <p>A Pesti Ucca legújabb számának pletyka-rovatából:</p>
            <p>Mi is hallottuk, hogy a nagy író, akinek regényéről olyan sokat beszéltek az utóbbi
               napokban, váratlanul elutazott Budapestről. Az író nem egyedül hagyta el a fővárost.
               Társaságában van az ismert kreol szépség, aki a Múzsa szerepét tölti be a Mester
               mellett. Beavatott helyen arról suttognak, hogy a Mester válik feleségétől és az ifjú
               hölgyet szándékozik nőül venni...</p>
            <p>Részlet egy gyűrött levélből, amely Bakosné táskájában hever:</p>
            <p>...nem szabad rám haragudnod, szívem! E pillanatban könnyes szemmel és hálás szívvel
               gondolok mindarra a sok jóra, melyet értem tettél. És mégis el kell válnunk. Vannak
               lelki kényszerek, amelyek erősebbek az írott erkölcsnél és kötelességeknél,
               méltányosságnál és hálánál. Erősebbek, mint mi magunk vagyunk, mert egyéniségünk
               lényege, művészetünk gyökere rejtőzik bennük. Ilyen végzetes és ellenállhatatlan
               kény­szer ragad el engem is mellőled. Szeretném, ha ezt megértenéd, Anna, és
               megbocsáta­nál. Ha valóban olyan jó és nemes vagy, mint amilyennek gyakran mutattad
               magad, úgy hozzad meg értem ezt a legutolsó áldozatot is és egyezzél bele válásunkba!
               A válás anyagi részének részleteit és feltételeit korlátozás nélkül rád bízom. Bízom
               abban, hogy a harag első keserű és éppen ezért túlzott és igazságtalan lázadása után
               megtalálod a közeledés és megértés útját...</p>
            
            <p>Telefonbeszélgetés dr. Szabados Edgár ügyvéd és Bakos Jánosné között:</p>
            <p>- Férje megbízásából hívom fel nagyságos asszonyt. Nagyon szeretném, ha bizonyos
               családi kérdések megbeszélhetése végett felkeresne irodámban...</p>
            <p>- Ügyvéd úr nyilván a válóperre gondol?</p>
            <p>- Igen... arra is... és bizonyos anyagi természetű dolgokra...</p>
            <p>- Nagyon sajnálom, de nekem ebben az ügyben semmiféle mondanivalóm nincsen. Nem válok
               és nem óhajtok semmiféle tárgyalásba bocsátkozni...</p>
            <p>- De mégis... méltóztassék meggondolni... </p>
            <p>- Fejezzük be ügyvéd úr a beszélgetést. Nincs több mondanivalóm! Jó napot!</p>
            
            <p>Hír a napilapokból:</p>
            <p>Véresre vert szerkesztő. Példátlan botrány játszódott le tegnap a Pesti Ucca
               szerkesz­tő­ségében. Egy B. E. nevű textilmérnök, akit sportkörökben igen jól
               ismernek, felelősségre vonta a lap szerkesztőjét, mert menyasszonyával kapcsolatban
               megemlítette, hogy az illető hölgy egyik író-kitünőségünk társaságában külföldre
               utazott és hogy az író, aki nős ember, válni készül, hogy feleségül vehesse az illető
               hölgyet. Az egyre hevesebbé váló szóváltás során a textilmérnök arculvágta a
               szerkesztőt, aki becsületsértés és könnyű testisértés címén büntetőfeljelentést tett
               ellene.</p>
            
            <p>A művészklub kártyaszobájában egy pillanatra megállt a játék és általános üdvrivalgás
               hangzott, mint mikor a zene tusst húz valakinek a tiszteletére. Révész lépett be,
               több budapesti bérház boldog tulajdonosa, ama kevesek egyike, akiknek neve mellett az
               áll a telefon­könyv­ben: nagybirtokos. Valójában egy hold földje sem volt, a réteket
               és erdőket már régen pesti házakra cserélte fel, de a földbirtokosság elfogadott és
               előkelőbb foglalkozás, mint az egy­sze­rű háztulajdonosság. Révész tehát megtartotta
               a címet jelleg nélkül. Ő volt a klub legnagyobb kártyajátékosa. Amíg távol volt, nem
               is volt érdemes bakkozni, mert hiányzottak a Révész-ezresek, amelyek motorjai voltak
               a játéknak. Ennek köszönhette nagy népszerűségét. A kártyán kívül még csak egy
               szenvedélye volt. Időnkint felült remek Paccard kocsijára és végig száguldozta fél
               Európát, amiből többnyire színházi botrányok támadtak. Révész ugyanis rendszerint
               valamelyik ismertebb művésznőt ültette a kocsi kényelmes hátsó frontjába és gyak­ran
               megtörtént, hogy a művésznő Nizzából vagy Madridból értesítette telefonon a
               direktort, hogy csak néhány heti késéssel tud Budapestre visszaérkezni.</p>
            <p>Révész a nagy embereknek kijáró ováció elhalkulása után kezét magasra emelte, mint
               aki jelenti, hogy nagy szenzációról akar beszámolni;</p>
            <p>- Fiúk... remek ujság! Mit gondoltok, kivel találkoztam Gardonéban? Bakossal. Két
               hete ott van azzal a fekete lánnyal... Szegény, majdnem a tóba esett zavarában, mikor
               meglátott. Szavamra, sajnáltam szegényt... Hogy az milyen szerelmes! Egészen hülye
               már. És a lány az orránál fogva vezeti...</p>
            <p>- Együtt laknak?</p>
            <p>- Fenét! A lány adja a bankot. János az Exicelsiorban lakik, a lány a Grande
               Hotelben. De persze egész nap és egész este sülve-főve együtt vannak. Nézni is rossz,
               hogy Jani mennyit dumál... Szavamra, folyton jár a szája. A leány már egészen kábult.
               Azt hiszem, egy betűt sem ért abból, amit hozzá beszél. Este együtt táncoltak a
               bárban. Hát hogy én hogy röhögtem... Azt látnotok kellett volna. Janit, mint táncost!
               Sejtelme sincsen a legegyszerűbb táncfiguráról. Még a valcernél hagyta abba. De azért
               táncol... A legnagyobb mérge, hogy ha megismer­ked­nek valakivel, az illető mindig
               megkérdezi a fekete hölgyre mutatva: a kedves lánya? Ilyenkor vért izzad dühében,
               mert saját állítása szerint harminc esztendősnek érzi magát. Mártirja hirtelen
               felfedezett fiatalságának... Mindenáron imponálni akar a lánynak edzettségével és
               frisseségével. Ezért azután ingujjban jár még akkor is, mikor a valóban húsz évesek
               felöltőt húznak a hirtelen támadt lehülésben... Szakadó záporban fejest ugrik a tóba
               és addig úszik, míg félig holtan, elfulladva támolyog ki a partra. Nem csodálnám, ha
               megütné a guta. De hát minden áron imponálni akar a lánynak... A fizikai erejével
               tetszeleg...</p>
            
            <p>Révész igazat mondott.</p>
            <p>Igy szeptemberben, az örök tavasz völgye felett is hirtelen ólmos felhők bukkannak
               fel, melyek valahonnan a havasok mögül lódulnak előre. A tó kék vize bágyadt,
               feketés-zöld színt ölt, szél szántja végig a lomhán nyujtodzó óriási víztömeget és
               vastagon zuhog az eső.</p>
            <p>Ebben a zivatarban vetette magát a tóba Bakos...</p>
            <p>Hilda felsikoltott. Az imént futottak be vitorlásukkal a kikötőbe. Az eső kint érte
               őket a tavon. Trikójuk fölé csavarták a viaszkos vászonkabátot, melyet mindig
               magukkal vittek és jóked­vűen indultak kifelé.</p>
            <p>Már kiszálltak, egymás mellett álltak a nedves-sikamlós pallón, amely a tó fölé
               nyúlt. És akkor Bakos szó nélkül ledobta esőkabátját és fejessel a hullámok közé
               vetette magát.</p>
            <p>Hilda elsápadt. Az első pillanatban úgy hatott, mintha Bakos öngyilkosságot kísérelt
               volna meg. De azután felbukkant a mélységből, nevetett, prüszkölt és nagy tempókkal
               szelte a vizet.</p>
            <p>- Ez a nagyszerű! - kiáltotta. - Isteni! </p>
            <p>Hilda megrendülve nézte. Tudta, hogy ez nem úszó bravúr, hanem szerelmi vallomás. Az
               izmait akarja megmutatni. Párbaj a láthatatlan vetélytárssal, a fiatal atlétával,
               akitől elrabolta a lányt!</p>
            <p>Zihálva, elfulladva kapaszkodott ki a partra. De mosolygott... Hencegett, hogy ez
               semmisem volt...</p>
            <p>Az uzsonnánál öt pohár coctaillt ivott.</p>
            <p>Hilda elhúzta a hatodik poharat.</p>
            <p>- Elég volt!... Nem akarom... Már az ebédnél is rengeteget ittál...</p>
            <p>A férfi ránézett. A hangja rekedt volt a szenvedélytől.</p>
            <p>- Tudod... te vagy mindennek az oka!... Valamit tennem kell, hogy meg ne őrüljek. És
               jobb, ha előbb döglöm meg, mint később... Én ezt amúgy sem tudom már elviselni...
               Mért gyötörsz? Mire, vagy kire várhatsz? Ki hozhat eléd több szépséget, érzést,
               szerelmet, mint én? Velem jöttél. Megmutattad, hogy bátor, nagyszerű lány vagy... És
               most megállsz!... Mindennap más ürüggyel küldesz el... minden nap prolongálsz!
               Láthatatlan kezek nyúlnak utánad, amelyek elszakítanak tőlem. Gátlásaid vannak.
               Félsz. Nem szeretsz!</p>
            <p>- Szeretlek!</p>
            <p>- Akkor nem hagynál így szenvedni.</p>
            <p>- A feleséged leszek, ha a válópered befejeződik!</p>
            <p>- Most is az vagy. Lélekben, érzésben annak érezlek... Én olyan sokat gyötrődtem
               életemben... Minden könyvem egy hangos sikoly a boldogság után. És most végre itt
               vagy... elém vetett valami kegyes végzet, amely eddig elkerült... Hogy tudsz
               okoskodni ebben a földi paradi­csom­ban? Nézd, már szétszaladtak a felhők. A fehér
               oszlopokra új futórózsák kapaszkodtak fel... a pálmák olajos leveleiről
               gyémántcseppekben pereg le az eső... Méhek szállnak és a tavasz himnuszát zümmögik!
               Lepkék röpködnek nagy harangvirágok fölé... Nem tudják, hogy más országokban most ősz
               van és hervadás, halál közeleg!... Mért gondolsz haza? Most semmi sincsen, csak ez a
               zengő, nagyszerű tavasz! A mi szerelmünk, Hilda... a művészetem, amelynek te adod
               színét és szépségét, mint a napfény a virágoknak!...</p>
            <p>A szavak szinte égették a lány arcát, ahogy a férfi közel hajolt hozzá és a karja
               lassan rá­fonódott a derekára.</p>
            <p>- Köszönöm, hogy ilyen szép vagy... hogy velem vagy... hogy olyan csodákat nyitottál
               meg számomra, amelyeket nélküled sohasem ismertem volna meg!</p>
            <p>A szavak forró érzékisége megborzongtatták a lányt. A csókok ostromló zápora azonban
               megrémítette. Maga sem volt tisztában érzéseivel. Néha úgy érezte, hogy amit érez,
               csupán a lángésznek szóló hódolat. Máskor felgyulladt és kinyílt Bakos nagyszerű
               szenvedélyének lavinájában és kábult, féleszméletlenségben gondolt arra: szeretem!
               Voltak pillanatok, amikor már egészen közel volt ahhoz, hogy teljesen az övé
               legyen... De lelke mélyén félelmek, ellent­mondások álltak lesben és kínlódva,
               remegve, sírva, könyörögve kérlelte Bakost:</p>
            <p>- Ne bánts! Még nem akarom!... Légy jó... belátó!</p>
            <p>A férfi gyötrelmes vágyakozása elviselhetetlenül fokozódott. Nagy, vidám
               felujjongásába egyre több kétségbeesés vegyült. Az öregedő férfi vad akarással nyúlt
               mégegyszer a perzselő nyár felé, széttárt karokkal, gigászi mozdulattal, mintha
               egyszerre magához akarná ölelni mind­azt a gyönyörűséget, melyekről eddig csak
               álmodott és melyek most valóságot öltöttek...</p>
            <p>Kínozták, gyötörték egymást... De a gyötrelemnek édes szépsége volt... A könnyű mámor
               bódu­latában éltek és nem tudta egyikük sem, hol fog végződni ez a halálos harc!</p>
            
         </div>
         <div type="chapter">
            <head>VII.</head>
            <p>Megint úgy váltak el, hogy a lány karja még sajgott, a férfi vonagló ujjainak
               szorításától, a lelke még vergődött, remegett a rázúdult szavak érzékkorbácsoló
               poklában, szája égett a hara­pásba tébolyult csókoktól.</p>
            <p>Eszméletlen felindulással omlott el a szobájában álló széles kereveten és sokáig
               lélek és gondolat nélkül pihegett szörnyű felzaklatottságában.</p>
            <p>Alvásról szó sem lehetett.</p>
            <p>De szeretett volna valahogyan megnyugodni. Találomra a kerevet mellé halmozott
               könyvek után nyúlt és felvette az egyiket. Maupassant: «Vizen!»</p>
            <p>Maupassant! Asszonyi lelkek legnagyobb ismerője, a szerelem problémáinak első modern
               értelemben vett analitikusa.</p>
            <p>Ez a könyve azonban nem regény. Önvallomások sorozata.</p>
            <p>Hilda szeme szórakozottan siklott végig az első oldalokon. Nem is igen tudta, hogy
               mit olvas. Homályosan emelte csak öntudatra a lényeget, hogy az író vitorláson
               beutazza a francia Rivierát és közben elmondja nézetét az egész életről...</p>
            <p>Nem volt érdekes. Ez a lágy lírai hang sehogysem illett ahhoz a tikkadt légkörhöz,
               amely rá­súlyosodott.</p>
            <p>Már éppen le akarta tenni a könyvet, amikor szeme egy új bekezdésre tévedt. És a
               lélegzete elállt ijedtében, amint olvasta a végzetes sorokat. A legszörnyűbb
               vallomást, melyet valaha férfi nőről tehetett...</p>
            <p>«Sohasem voltam boldog, mikor asszonyt öleltem, mert én a nőben mindig csak a
               modellt, valamelyik készülő regényem hősnőjét láttam. Nem tudtam örülni a perc
               szépségének, mert egy benső kényszer azt parancsolta, hogy figyeljem az arcvonásait,
               lessem meg, mi van a szavai mögött! Mindig író és művész maradtam...»</p>
            <p>Rettenetes szavak! Hildán hideg rémület futott végig. Ezek a sorok egyszerre
               felnyitották a szemét... Igen... ez áll Bakosra is! Megrészegszik a saját szavaitól,
               felszítja velük szenvedé­lyét... de a szavak mögött nem a szerelmes áll, hanem az
               író, aki boldog, hogy új érzésekre talált...</p>
            <p>Most már világosan emlékezett néhány jelenetre... Ahogyan Bakos szinte az
               elragadtatás eksz­tázisában mondta:... maradj így... ne mozdulj... nézni akarlak!...
               Most érzem a gon­dolataidat... világosan tudom követni egész életedet, mindent tudok
               rólad, mindent, ami veled eddig történt!</p>
            <p>És csakugyan, szinte megdöbbentő biztonsággal nyúlt a lány lelkének legelrejtettebb
               zugaiba, régi szerelmi problémákról beszélt, melyeket Hilda már elfelejtett és most
               meglepetten bámult Bakosra, aki egy mágus boszorkányságával húzta azokat elő... Az
               író volt, aki a modelljét figyelte. Aki szerelmet sírt és közben mindent látott,
               szimatolt, regényt formált!...</p>
            <p>Nem szabad hinni Bakosnak, nem építhet érzéseire. Művész, aki nem a nőt, hanem
               önmagát szereti!</p>
            <p>Menekülni! Gyorsan, amíg nem késő!</p>
            <p>Az ajtón gyáván kopogtak.</p>
            <p>Nem volt ideje tiltakozni, már Bakos be is lépett. Először jött fel Hildához és
               látszott rajta, milyen szörnyű benső harcot vívhatott, amíg erre a mindent kockáztató
               lépésre szánta magát.</p>
            <p>Alig lehetett ráismerni. Olyan megtört, agyongyötört, kétségbeesett volt, hogy Hilda
               megren­dülten csak nézte és nem tudott tiltakozni.</p>
            <p>- Ne haragudj! - dadogta Bakos, - azt hittem, beleőrülök... hogy nem élem túl ezt az
               éjszakát... Amikor elmentél, egyszerre mintha minden elsüllyedt volna körülöttem...
               fuldokoltam... segítség után akartam kiáltani. Te ezt nem érted, mert nem
               szeretsz!</p>
            <p>- János... könyörgöm, legyen eszed... Nem maradhatsz itt! Őrültség, amit csinálsz!
               Sajnállak, de kérlek, uralkodj magadon. Légy türelemmel! Bízzál bennem...</p>
            <p>- Nem tudok! Ha így melletted ülök, akkor még valahogyan elviselhető az életem, de ha
               magamra maradok... egyszerre rám szakad a pokol minden rémsége...</p>
            <p>A lány ölébe hajtotta fejét és sírni kezdett.</p>
            <p>Hilda megdöbbenve nézte a vérrel aláfuttatott szemeket, a duzzadt arcot.</p>
            <p>- Megint ittál! - mondta szemrehányóan.</p>
            <p>- Soha nem iszom többé, ha szeretsz... ha az enyém leszel! De ezt józanul nem lehet
               el­visel­ni... És a bor után jön a morfium, vagy a kokain... Nekem nem szabad
               gondolkoznom, mert akkor öngyilkosnak kell lennem.</p>
            <p>Olyan őszinte és határtalan kétségbeesés jajdult ki szavaiból, hogy Hilda
               megrendült.</p>
            <p>Nem! Ez a férfi nem hazudik, így nem lehet megjátszani az érzéseket. Gyengéden Bakos
               fölé hajolt és megcsókolta:</p>
            <p>- Nyugodj meg, kedves!... Érezned kell, hogy én is szeretlek. Ha nem így volna, akkor
               én most nem lennék itt. Gondolj arra, mennyit kockáztattam miattad! De most menj
               vissza... feküdj le.,, próbálj aludni! Majd holnap, ha kijózanodtál, beszélni
               próbálunk mindenről... No, menj szépen! Úgy-e, megteszed? Légy jó hozzám, János!</p>
            <p>- Nagyon szeretlek!... Nagyon szeretlek! - dadogta még mindig sírva Bakos a részegek
               és őrültek makacsságával. De azért hagyta, hogy Hilda gyengéden az ajtó felé tólja és
               a küszö­bön egy búcsúcsókkal elköszönjön.</p>
            <p>- A viszontlátásra, édes! És ha igazán szeretsz... akkor vigyáznod kell magadra! Nem
               szabad innod!</p>
            <p>Még utánanézett a férfinek és kedves mosollyal intett búcsút... de a lelke mélyén a
               nagy drámák sorsdöntő pillanatait élte át. Most már tudta, hogy tévedett. Ez a férfi
               csakugyan halálos szenvedéllyel szereti. Szégyelte, amiért előbb Maupassant
               vallomásának hatása alatt megingott a bizalma. És e percben azt is tudta, hogy sorsa
               megpecsételtetett. Bakosé lesz...</p>
            
         </div>
         <div type="chapter">
            <head>VIII.</head>
            <p>Amikor Bakos visszatért az Excelsiorhoz, egy férfi állott az útjába, éppen amikor a
               lépcsőn fel akart menni a terraszra. Bakos meghökkent.</p>
            <p>- Mi az? Mit akar? - kérdezte akadozva.</p>
            <p>- Mi az öreg, berugtunk? - kérdezte az ismeretlen gúnyosan. - No, remélem, azért meg
               fogjuk érteni egymást. Jöjjön, üljünk arra a padra. Nagyon fontos dolgokról kell
               diskurálnunk!</p>
            <p>- Azonnal takarodjon! - egyenesedett ki méltóságteljesen Bakos. A fiatalember gúnyos
               szavai nemcsak felháborították, hanem ki is józanították. Tulajdonképpen nem is volt
               olyan nagyon becsípve. Egy kissé tetszelgett magának a részeg zseni szerepében. Így
               ment hajnalban hazafelé Baudelaire...</p>
            <p>A fiatalember azonban egyáltalában nem zavartatta magát.</p>
            <p>- Eszemben sincsen menni! És ha nem engedelmeskedik, egyszerűen a gallérjánál fogva
               fogom oda penderíteni...</p>
            <p>Bakos ijedten hátrált, segítségért akart kiabálni.</p>
            <p>De csak éppen kinyithatta a száját, mikor az ismeretlen máris rátapasztotta hatalmas
               tenyerét.</p>
            <p>- Ne merjen kiabálni! - mondta fenyegetően, - mert szavamra mondom, megfojtom!</p>
            <p>Bakos kékült-zöldült és hörgött az irtózatos vasmarok szorítása alatt.</p>
            <p>- Láthatja, hogy nem tréfálok! Remélem, ez a kis mutatvány elég volt. És ezekután
               bemu­tat­kozom: Bor Endre vagyok...</p>
            <p>- Oh... oh! - dadogta Bakos. Az arca zöldesszürke lett. Bor elégedetten
               bólintott.</p>
            <p>- Látom, hogy tudja, ki vagyok! És akkor azt is sejti, hogy miért jöttem...</p>
            <p>Bakos lassanként visszanyerte önuralmát.</p>
            <p>- Mit kiván tőlem? - kérdezte ellenségesen.</p>
            <p>- Természetesen a menyasszonyomat. És örüljön, hogy ilyen kedélyesen beszélgetünk.
               Egy órával előbb a vonaton még azt hittem, hogy ma este egyszerűen letaglózom.
               Leütöm, mint egy bikát... Igen kitűnő horogütéseim vannak... De szerencsére közben
               megtudtam, hogy mégsem laknak együtt Hildával, mint ahogyan féltem. Abban a lányban
               több tisztesség van, mint magában...</p>
            <p>- Vegye tudomásul, hogy Hilda szeret engem.</p>
            <p>- Egy óra hosszú idő. Volt alkalmam közben némi borravalók ellenében a portástól,
               pincértől, boytól bizonyos információkat beszereznem... Már tudom, hogy itt mindenki
               magán röhög!</p>
            <p>- Megőrült? Pimasz!</p>
            <p>- Nem vagyok sértődős természetű. Tudom, hogy a gorombaság a gyenge emberek fegyvere,
               akik öklük helyett szájukkal védekeznek. Egy kicsit talán sajnálom is magát, noha nem
               érdemli meg. Ön egy hitvány Don Juan...</p>
            <p>- Uram, megtiltom...</p>
            <p>- Nézze, nekem nagy előnyöm van önnel szemben. Én nem olvasok könyveket, nekem ön nem
               imponál, nem tartom tekintélynek, nem ájulok el a zsenialitása előtt. Ha Hilda rám
               hallgat és ő is félredobja a maszlagokat, melyeket ön beleizzad könyveibe, akkor
               megtakarít­hatta volna ezeket az izgalmakat és mind a ketten boldogabbak lennénk. De
               most már elég volt... Maga szépen el fog tünni!</p>
            <p>- Megőrült?</p>
            <p>- Ha mindenáron azt akarja, hogy dagadtra verjem, akkor csak okoskodjon tovább.
               Sajnos, csak három nap előtt tudtam meg, hogy idejöttek. Az evezősklubban pletykálta
               Révész, aki önöket együtt látta... Fájdalom, kénytelen voltam megpofozni Révészt,
               akinek persze sejtelme sem volt, hogy miért kapja a pofonokat... Tegnap reggel
               párbajoztunk és ez alkalommal még utólag is kapott egy enyhe fejvágást... A párbaj
               után azonnal vonatra szálltam és most itt vagyok... Csak nem hiszi, hogy hiába
               rázattam magam harminchat óráig a vonaton?</p>
            <p>- Uram - mondotta ünnepélyesen Bakos -, nyers erő és durvaság tekintetében
               valószínűleg ön van fölényben és ha a szerelem csupán ökölharc volna, mint a
               kőkorszakban, akkor lehet, hogy csakugyan ön távozna győztesen. Erről azonban szó
               sincsen. Súlyos tévedésről kell fel­világosítanom. Nem kalandról és nem
               leányszöktetésről van szó... Ami történt, abban semmi erkölcstelenség nincsen...
               Komolyan és mélyen szeretem Hildát. És Hilda éppen ilyen mélyen, őszintén viszonozza
               érzéseimet.</p>
            <p>- Nem igaz. Ismerem Hildát. Sajnálja önt és ön terror alatt tartja. Hilda engem
               szeret!</p>
            <p>- Azért jött velem?</p>
            <p>- Dacból. Makacsságból. Gondolkoztam ezen. Női hóbortból. Minden nő életében van egy
               korszak, amikor megbolondul és valami egészen bonyolult, regényes formában várja a
               szerelmet. Amikor nem elég neki az egyszerű, természetes vidámság, barátkozás, hanem
               nagy kalandra, rendkívüli forradalmakra, viharokra, veszélyekre, kockázatokra
               sóvárog. Amikor eléje toppan egy magához hasonló sarlatán, aki szavakból mérget kever
               és meghódítja... Dehát meddig tarthat ez? Szavakkal nem lehet huzamosan pótolni a
               boldogság valódi, reális feltételeit, a szavak erejével nem tud ön húsz évet
               visszafiatalodni és nem tüntetheti el azt a sok szennyet, amelyet ez a botrány
               felkavart és amelyeknek hulláma egyre jobban összecsap maguk felett.</p>
            <p>- Nem vitatkozhatom önnel. Ön felállított egy elméletet, melyhez természetesen
               görcsösen ragaszkodnia kell. De ez az elmélet éppen úgy üres szavak halmaza, mint a
               csábításnak az a bizonyos módszere, amelyről az imént beszélt. Ezek után céltalan
               tovább erőlködnünk. Mi nem fogjuk egymást meggyőzni tudni és én nem is akarom
               vállalni ezt a feladatot. Más valakire bízom ezt...</p>
            <p>- Kire?</p>
            <p>- Az egyetlenre, aki a kettőnk közötti vitát eldöntheti: Hildára! Maga a józanságával
               kérkedik, de úgy látom, mégis fellegekben jár. Arra a kényelmes, magakitalálta
               álláspontra helyezkedik, hogy Hilda nem szeret engem. Hát téved! És ennek az
               ellenkezőjéről abban a pillanatban meggyőződhet, amikor tőle kér választ...</p>
            <p>- Akkor hazudik!...</p>
            <p>Bakos vállat vont.</p>
            <p>- Természetesen az izmok kényszerítő ereje még nagyobb lehet, mint a szavaké.
               Fenyege­tés­sel, durva erőszakkal kikényszeríthet egy hazugságot, de remélem, nem ez
               a célja? Visel­ked­jen úgy, hogy Hilda szabad akaratából válaszolhasson... És adja
               becsületszavát, hogy ennek a válasznak aláveti magát! Azt hiszem, ennél korrektebb
               ajánlatot nem tehetek. Elfogadja ezt a megoldást?</p>
            <p>Bor először érezte, hogy lába alól veszélyesen csúszik a talaj. Riadtan állapította
               meg: olyan fordulat történhetett, melyre nem számított.</p>
            <p>Bakos fölényes, magabiztos hangja megrémítette. Megkésett?!...</p>
            <p>De bármi történt, az ajánlat elől nem lehetett kitérni. Ezt a kérdést valóban csak
               Hilda döntheti el.</p>
            
         </div>
         <div type="chapter">
            <head>IX.</head>
            <p>Bakos már régen elment, de a szobában súlyosan és fülledten feküdt meg mindent a
               kirobbanó szenvedély forró nyugtalansága. Hilda eltikkadva állt a nyitott erkélyajtó
               mellett. A parkból felszálló erős virágillat még növelte kábulatát.</p>
            <p>Idegei túl voltak feszítve. Most nagyon boldognak kellene lennie! Olyan részeg
               szépségben, annyi könnyes meghatottsággal nyujtották neki a szerelmet, mint kevés
               nőnek a földön! Az éjszaka tele van az ő szerelmük muzsikájával, a csillagokig
               zenél...</p>
            <p>Egyszerre kopogtak. Minden tagjában érezte a remegő vágyat és félelmet. János
               visszajött!...</p>
            <p>Nem mert gondolni rá és mégis számított erre. Lehetetlen, hogy ebben a tébolyult
               éjszakában, amelyben egyszerre zendült és lángolt a szerelem minden varázsa... a
               kimondott vallomások szenzációi után... ne találkozzanak újra!</p>
            <p>Mozdulni sem mert. Nem fordult meg. Csak állt lélektelenül, megdideregve a meleg
               éjszaká­ban... Most nem következhetnek szavak. Szemét lehúnyta és szinte érezte,
               hogyan nyúlik feléje a férfi karja...</p>
            <p>- Hilda!...</p>
            <p>A rémület jeges zuhanya vágott végig rajta.</p>
            <p>- Endre! - hebegte. A szeme tágra nyílt. Látta, amint a férfi egy lépést tesz feléje.
               Most meg fogja ölni! Védekezni sem tudott. Bénultan állt az iszonyat
               deliriumában...</p>
            <p>- Eljöttem, szervusz! No mi van veled, lány? Észretértél már?</p>
            <p>Soha nem mondtak rosszabbul megválogatott szavakat alkalmatlanabb pillanatban. Az
               érzé­sek frenéziájában, a tropikusan túlfűtött hangulat lázában esetlenek, szürkék,
               ostobák voltak. Most gyilkolni kellett volna, valami őrültséget elkövetni, fokozni,
               korbácsolni a végsőkig feszített helyzetet, vihart támasztani, tüzeket gyujtani.</p>
            <p>- Mért jöttél? Mit akarsz tőlem? - kiáltotta hisztériásan Hilda.</p>
            <p>- Utánad jöttem, mert szeretlek...</p>
            <p>Hilda nem is értette. Hát így is lehet mondani. Ilyen egyszerű naív szavakkal?</p>
            <p>- Ne mondd ezt többé! - kiáltotta vadul. - Mit tudod te, mi a szerelem? Megkívánod,
               mint egy túrista a kirándulást. Élvezed, mint egy jó ebédet. De ami abban szép, ami
               mélység, szín, tragédia és ujjongás, láz és pokol, lélek és halál... azt honnan
               tudhatnád? Mit adhatsz a szerelmedben, amely átlátszó, könnyű és fantáziátlan, mint
               egy filléres üveggolyó!</p>
            <p>- Én azt hiszem, az a szerelem, ha valakinek mindent meg tudunk bocsátani... ha
               egynek érezzük magunkat vele... ha semminek sem tudunk örülni nélküle... Még mindig
               nem vettem ki a szabadságomat. Mert még mindig rád várok. Nélküled nem élvezem a
               hegyeket, érdek­telenek az erdők, nem hallom a madarak énekét. Ez a szerelem,
               Hilda!</p>
            <p>A lány meghatódott. Ezek az egyszerű, keresetlen szavak üdítőek voltak, mint a
               coctaillok tüzes, súlyos alkoholgőze után egy pohár kristálytiszta forrásvíz.</p>
            <p>Kezét nyujtotta Bor felé.</p>
            <p>- Köszönöm, hogy jó vagy hozzám... de bele kell nyugodnod a változhatatlanba... Engem
               nagyon messzire sodortak tőled az események és innen már nincsen visszatérés.</p>
            <p>- Szereted Bakost?...</p>
            <p>- Ne gyötörj... és ne kínozd magadat sem! Ne beszéljünk erről, Endre.</p>
            <p>- De mi másról lehetne szó? Tudni akarom: szereted?</p>
            <p>- Szeretem!</p>
            <p>- Szerelemmel?</p>
            <p>- Ne faggass! Ezt be kell fejeznünk!</p>
            <p>- Nem! Őszintének kell lenned! Követelem... jogom van ahhoz, hogy választ kapjak.
               Szerel­mes vagy belé?</p>
            <p>Hilda tenyerébe temette fejét.</p>
            <p>- Mit tudom én?... Annyit adott nekem a lelkéből... és én soha nem jelenthetek
               férfinek többet, mint neki!... Alig egy órája volt itt. Soha nőnek nem mutatták
               megrázóbb szépségben a szerelem fájdalmát, mindenhatóságát, szenvedélyét! Én nem
               hagyhatom többé el Bakost!</p>
            <p>- És engem, akihez a szavad köt, akinek menyasszonya vagy... engem elhagyhatsz?</p>
            <p>- Te erősebb vagy, mint ő. Fiatal, ruganyos. Számodra nem jelenthetek annyit, mint
               neki!</p>
            <p>- Mit tudod azt? - kiáltotta váratlan szenvedéllyel Bor. - Azt hiszed, csak az szeret
               igazán, aki hisztériázik, zokog, szaval?... Ami történt, azt majd elfelejtjük. Nem
               teszek érte szemre­há­nyást. Én is hibás vagyok. Nem lett volna szabad tűrnöm, hogy
               Bakossal barátkozz... De hogy is gondolhattam volna, hogy ez ilyen komolyra válhat,
               hogy megfeledkezel józanságról... mindenről... szánalomból...</p>
            <p>- Nem igaz...</p>
            <p>- De igen! Szánalomból. Sajnálod. Azt hiszed, regényhősnő vagy... Tetszelegsz
               magadnak a fiatal lány szerepében, aki a tavaszt lopja az őszülő zseni életébe... Én
               pedig nem adlak át. Érted? Ez a regény végetért. Visszaveszlek. Holnap együtt megyünk
               vissza Pestre...</p>
            <p>- Nem...</p>
            <p>- Velem jössz! És nincs hatalom a földön, amely újra elvehetne.</p>
            <p>- Fenyegetsz? Azt akarod, hogy meggyűlöljelek?</p>
            <p>- Nem érdekelnek az érzéseid... Hiszen bevallottad, hogy magad sem vagy velük
               tisztában. Addig foglak szeretni, amíg kigyógyulsz... mert most betegnek tekintelek,
               aki gyengédségre, ápolásra szorul. De néha a beteggel szemben is kíméletlen szigorra
               van szükség a saját érde­kében.</p>
            <p>- Endre... könyörgök... ne okozz botrányt! Ha igazán szerettél... meg kell értened,
               hogy nagy­lelkűnek kell lenned...</p>
            <p>- Oh nem... nem vagyok érzelmes. Neked nincs erőd, hogy megmentsd magad, hát majd én
               jövök a segítségedre!</p>
            <p>- Őrült!... Értsd meg végre: szeretem!</p>
            <p>- Nem igaz. Ha így lenne... akkor már a szeretője lettél volnál De nem lettél. Mert
               habozol, vergődsz, érzed, hogy bűn és őrültség, amit cselekszel! Ha nem így lenne...
               akkor most nem volnék itt... akkor nem mernélek és nem is tudnálak többé
               visszakövetelni!</p>
            <p>Hilda érezte, minden ellenkezés végezetes következményekkel járhat.</p>
            <p>- Későn van, Endre! - mondotta halkan. - És én olyan fáradt vagyok... Majd holnap
               reggel, ha kipihentem magam és gondolkozni tudok... mindent megbeszélünk...
               Könyörgöm, hagyj most magamra...</p>
            <p>- Igy nem! Olyan régen csókoltalak meg... Érezni akarom, hogy mégsem lettünk
               idegenek... Csacsi... édes... bolond kis pajtásom! Imádlak!</p>
            <p>Karjába szorította Hildát és szenvedélyesen megcsókolta. A lány vergődve
               védekezett:</p>
            <p>- Ne bánts... nem szabad! - könyörgött.</p>
            <p>A fiú elbocsátotta.</p>
            <p>- Jó éjszakát, szerelmem! És ne szomoríts többé...</p>
            
            <p>Abban a pillanatban, amikor Bor kilépett a szobából, Hilda felindultan lesett utána.
               Óvatosan kinyitotta az ajtót, nézte, hogyan tünik el Bor a lépcső kanyarulatánál...
               Azután az ablakból látta, amint végigmegy lassan a parkon. Az ablak mögé húzódott...
               oda nem láthat a bolond szerelmes, aki elragadtatva néz fel még egyszer az erkély
               felé...</p>
            <p>Hilda tudta, hogy egy percig sem habozhat. Ismerte Endrét. Tudta, hogy látszólagos
               nyugalma mögött is végzetes indulatok és kirobbanásra kész erők lobognak. Ez a
               nyugodt, látszólag idegnélküli óriás habozás nélkül gyilkolni is képes, ha nem tér
               vissza hozzá...</p>
            <p>De Hilda nemcsak Endrétől félt, hanem önmagától is. Riadtan vette észre, hogy
               váratlan erővel rohanják meg olyan érzések, melyek eddig elfojtva lappanghattak
               tudata alatt.</p>
            <p>Nem lehetett kétsége többé: szereti Endrét!</p>
            <p>De hát hogyan lehetséges ez? Lehet egyszerre kettőt szeretni? És mért tudta Endrét
               mégis elhagyni... Talán nem ismerte eddig... Soha nem érezte annyira a fiú
               szerelmének mélységét és becsületességét, mint ma este. És sohasem hitte, hogy a
               szinte primitíven egyszerű lélek mélyén ilyen izgalmas erővel és szépségben lángolhat
               a szerelem... Talán azért tudott olyan könnyen elszakadni Endrétől, mert ösztönösen
               érezte a fiú megbízhatóságát, kitartását... Hozzá mindig vissza lehet térni!</p>
            <p>Igen, ez jó, megnyugtató érzés volt mindaddig, ameddig nem tudta, hogy csak egy
               nagyszerű kaland múló szédülete, vagy életre szóló nagy érzés fűzi Bakoshoz! De most
               már nem akart... nem lehetett visszatérnie Bor Endréhez. Kegyetlen árulás... ennél is
               több: gyilkosság volna cserben hagyni Bakost...</p>
            <p>Mit tegyen?</p>
            <p>Szinte megpattant a feje. Döntő, többé meg nem változtatható helyzetet kell
               teremteni! Még az éjszaka. Reggelre minden késő!... Mit is mondott az előbb Bor
               Endre?... Ha az övé lettél volna, akkor most nem lennék itt és nem is tudnálak többé
               visszakérni!...</p>
            <p>Ha most Bakoshoz menne!...</p>
            <p>Viziószerűleg maga előtt látta újra, ahogyan délután eléjeroskadt és felsírt hozzá,
               lelket rázó férfizokogással... Micsoda gyötrelmek, a szerelemnek milyen viharzó
               eksztázisa lobogott abban...</p>
            <p>Hozzá kell rohannia!</p>
            <p>Csak gyorsan! Nem szabad gondolkozni... Csak vigye, sodorja a furcsán bujkáló láz, a
               sötét­bíbor színt öltött hangulat... a vágy, félelem, szenvedély és kétségbeesés!</p>
            <p>Az Excelsior-szállodának külön villaépületei is vannak. János ott lakik a
               legszélsőbben... Az ablakok még világosak...</p>
            <p>Hilda nem is csodálkozott ezen. Természetes! Hogy is aludhatna ezen a tébolyult,
               végzetes éjszakán! Ébren ül és várja! Érzi, hogy valaminek történnie kell!... A
               művész mindennél érzékenyebb lelke antennaként fogta fel a belőle kisugárzó
               idegrezgéseket... az ájult üzenetet: jövök!...</p>
            <p>Bor Endre már bizonyára lefeküdt. Talán már el is aludt. Egészségesek az idegei. Majd
               holnap reggel folytatja szerelmi problémáit...</p>
            <p>Nem tudja, micsoda vörös viharzással súlyos az éjszaka. Nem érzi, hogy az a másik
               férfi a kigyulladt vágyak édes, gyötrelmes poklában várja a lányt, aki most legyőzve,
               dideregve, mindennel leszámolva siet hozzá!</p>
            <p>Néhány lépcső vezet fel a terraszra... A nyitott ablak mögött ül János. Az első
               lépcsőfokon pillanatig még megállt Hilda. Az utolsó félelem, az utolsó
               megtorpanás...</p>
            <p>Azután egy szilaj nekiiramodás... Talán egyszerre ugrott két-három lépcsőfokot...</p>
            <p>A kitárt ablakon keresztül jól be lehetett látni a szobába.</p>
            <p>János az írógépe előtt ült és lázasan dolgozott. Mintha egy nagyszerű kompozíció
               misztikus melódiáit szólaltatta volna meg... a betűk zongorabillentyűkké váltak ujjai
               alatt. Beethoven... Chopin dolgozhattak így szent ihletek pillanatában...</p>
            <p>Regényt írt!</p>
            <p>Boldogan, a rablott kincsek felett érzett kapzsi örömmel. Az érzéseket dolgozta fel,
               amelyeket ma délután kapott, az átélt nagy szenzációkat... az ő szerelmüket!</p>
            <p>- Maupassant! - rémült át Hilda agyán.</p>
            <p>Rettenetes érzés volt. Ez hát a valóság! Nem gyötrődik, nem vár, nem gondol
               öngyilkosságra: regényt ír!</p>
            <p>Sejtelme sincsen arról, hogy ő itt van, alig néhány méternyire, csak a karját kellene
               kinyujtani érte... Hogy elhozta az eleven életet, forró csókját, az érzéseit...
               mindent, amit csak egy lány szerelmesének adhat!</p>
            <p>Nem! Minderről nem tud semmit!</p>
            <p>Egészen elnyeli, felemészti, bűvöletében tartja a munka.</p>
            <p>Ha most odalépne hozzá, talán ingerülten szólna rá: ...kérlek, ne zavarj!</p>
            <p>Mit jelenthet minden eleven élmény az elképzelés e részeg és gigantikus extázisához
               képest?</p>
            <p>Hilda halálsápadtan, lelke mélyéig feldúlva fordult vissza.</p>
            <p>Abban a pillanatban halkan felsikoltott.</p>
            <p>Endre állt előtte. Leírhatatlan tekintettel nézett a lányra. Volt abban kétségbeesés,
               öröm, félté­kenység, halálos rémület!</p>
            <p>Két sápadt kísértet a holdfényben...</p>
            <p>Hilda egy pillanat alatt mindent megértett. Ez a fiú őt leste... Ez nem aludt, nem
               írt regé­nye­ket... a szerelmével virrasztott. Ott állt őrt a poszton és ha átlépett
               volna azon a nyitott ajtón...</p>
            <p>Nem merte végiggondolni... Óh, látta és sohasem fogja elfelejteni Endre tekintetét. A
               szerel­mes férfi tekintetét, aki ölni is tud a nőért, akit szeret...</p>
            <p>- Endre! - mondta hideglelősen és odabujt forrón és remegve a férfi mellére. - Vigyél
               el innen... szeretlek!</p>
            <p>Rázta a sírás, a fiú meg csak hagyta, hadd vezesse le a percek szörnyű izgalmait.
               Félig az ölében vitte lefelé a parkon... Egyre távolodtak a kivilágított
               ablaktól...</p>
            <p>Már csak egy egészen apró, fénylő pont látszott a fák között. Hilda mereven,
               fájdalmas arccal, könnyes szemmel nézte. A fiú megértette a néma kérdést és válaszolt
               arra.</p>
            <p>- Ne aggódj érte! Már feladtam egy sürgönyt a feleségének és ide kérettem...</p>
            <p>- Ha holnap keresni fog és nem talál meg...</p>
            <p>- Levelet írsz neki... Néhány sort: tudod, hogy dolgozik, nem akarod zavarni,
               eltűntél néhány napra... majd újra jelentkezel!... Várni fog és dolgozik... Munka
               közben megnyugszik... Légy nyugodt, együtt fog hazautazni a feleségével!...</p>
            
            <p>A hold a ciprusok fölött szállt halkan... a part vizében vörös és kék cikázással
               csillogtak a bár apró villanylámpái. Egy francia keringő lágy dallamát hozta a
               szellő... valahol édesen szárnyalt egy tenor a tó felett... halk csobbanással
               merültek a vízbe a szerelmesek bárkáinak evezői, akik az elhagyott szigetek felé
               surrantak.</p>
            <p>- Azt hiszem, szívem, jövő héten kiveszem a szabadságomat! - mondta Bor. - Csodálatos
               szeptemberünk van. Melegebbnek ígérkezik, mint a nyár volt. Mi a véleményed
               erről?</p>
            <p>- Igen - válaszolta halkan Hilda -, ez a nyár tele volt viharral, gyötrelemmel...
               Talán nem is volt nyár... Tél volt! Hiszen csak most következik a... tavasz! A mi
               tavaszunk!</p>
            <p> VÉGE.</p>
            
         </div>
      </body>
	</text>
</TEI>