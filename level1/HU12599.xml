<?xml version="1.0" encoding="utf-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xml:id="HU12599" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>A kótaji csudakovács</title>
				<author ref="viaf:121485073">Szemere György (1863–1930)</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">28664</measure>
				<measure unit="pages">71</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC</p>
			</publicationStmt>
			<sourceDesc>
				<bibl type="digitalSource">
					<title>A kótaji csudakovács</title>
					<date>2014-03-13</date>
					<publisher>Magyar Elektronikus Könyvtárért Egyesület</publisher>
					<ref target="http://mek.oszk.hu/12500/12599"/>
					<respStmt>
						<resp>Original Electronic Edition</resp>
						<name>Vidiné Réfi Erzsébet</name>
						<name>Szabó Attila</name>
					</respStmt>
					<bibl type="digitalSource">
						<title>A kótaji csudakovács</title>
						<date>2014-03-13</date>
						<ref target="https://mek.oszk.hu/12500/12599"/>
					</bibl>
					<bibl type="printSource">
						<title>A kótaji csudakovács</title>
						<author>Szemere György</author>
						<pubPlace>Budapest</pubPlace>
						<publisher>Magyarság Ny.</publisher>
						<date>1921</date>
						<ref target="https://mek.oszk.hu/12500/12599/pdf/"/>
					</bibl>
				</bibl>
				<bibl type="firstEdition">
					<title>A kótaji csudakovács</title>
					<author>Szemere György</author>
					<date>1921</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textDesc>
				<ns1:authorGender key="M"/>
				<ns1:size key="short"/>
				<ns1:canonicity key="low"/>
				<ns1:timeSlot key="T5"/>
			</textDesc>
		</profileDesc>
		<revisionDesc>
			<change when="2020-07-24"/>
			<change when="2020-12-14"/>
		</revisionDesc>
	</teiHeader>
	<text>
		<body>
			<div type="chapter">
				<head>
               A titokzatos kovácsmester
            </head>
				<p>
               A fehér házak szinte rákönyököltek az országutra, a csattogó szurtos
                  kovácsmühely szerényebb volt: körülbelül hat öl
               mély s négy öl széles helyet hagyott az uttestnek a szekértörött
                  utasok s patkójukat elrugott lovak számára. De jutott ott hely bőven nemcsak a
                  póruljárt szekerek és lovak, hanem az unatkozó dologtalan falusi intelligencia
                  számára is.
            </p>
				<p>
               Patika nem volt a faluban, hát odatelepedett a kaszinó. Persze
                  ingyenben, mert kártyázni nem lehetett a törött szekereken vagy a lovak hátán,
                  tagdijat pedig csak olyan társaskör mer szedni, amelyben emez adót (jó esetben) ki
                  lehet nyerni.
            </p>
				<p>
               A kaszinózás reggeli kilenc órától ebédig tartott. Délután
                  kvaterkázni szoktak a kótaji főemberek. A politizálás azonban sohasem szünetel:
                  ezt a mérget belekeveri a kálomista magyar minden mulatságába, mert csak attól
                  lehet jól veszekedni, ami pedig hozzátartozik az egészséghez, anélkül maga az
                  ördög sem tudná a zsiros töltött káposztát és a tejfeles turóscsuszát
                  megemészteni.
            </p>
				<p>
               Éhomra persze nem kivánja meg az ember az ország gondját, - elég gond
                  a koplalás magábanvéve is - ám Kótajon nincs éhes ember. Azt mondják, nem is volt
                  még tatárjáráskor sem. Kövér itt minden a földtől kezdve a házőrző kutyáig. Zabot
                  eszik még a Csucsi cigány lova is. Jut neki a máséból, csak el kell tudni hozni.
                  Azt pedig tudja Csucsi.
            </p>
				<p>
               A kovácsmühelytől egy hajintásnyira a falu végén veres bádogtetejü
                  kastély kényeskedik. Mint valami vén kotlóstyuk a csibék háta mögött. A domb
                  tetején ágaskodó templom ellenben ugy fest az apró falusi házcsibék között, mint
                  egy kukorékoló kakas, mellette a paplak legfeljebb egy apró kappanhoz lenne
                  hasonlitható.
            </p>
				<p>
               Még három ilyen középszerü ház van Kótajon: a tisztilak, (aminek csak
                  egyik fala látszik, a többi hármat telekuszta a vadszőlő), a jegyző háza (az
                  ugynevezett kiskastély) és a kovács kuriaszerü rezidenciája, a mühely felett, egy
                  vonalban a templommal a
                  hegy
               tetején.
            </p>
				<p>
               Az intelligencia krémje
                  főképen
               ezekből a házakból kerül ki, de nem
                  kizárólagosan
               .
               Kornya Náci például, a főmatador, paticsházban lakik, ha vasalt
                  nadrágban jár is. A szintén intelligensnek mondható Karolin Tóni, az özvegy biró
                  albérlője, de van neki egy külön fészere is, amiben azonban csak festeni lehet.
                  Nevezetesen festőmüvész Tóni, főképen lovakat fest, de lepingálja a birkát, sőt a
                  legrusnyább sertést is, mert az a hivatása. Állatfestő. Az embereket és a fákat
                  már nem igen találja el. Egyszóval specialista. Ennélfogva szépen keres. Ha nem is
                  pénzt, - azt képért oda nem adja a kótaji ember - csak naturaliát, de abból aztán
                  annyit, hogy napjában kétszer is leihatja magát. Ezt meg is cselekszi Karolin
                  mester lelkiismeretesen, mert józanon képtelen pingálni. Nem tehet róla: olyan a
                  természete.
            </p>
				<p>
               Hozzászámitja magát a kótaji intelligenciához Cirjék Guszti is, de
                  ezt már nem lehet egészen helybenhagyni. Mert okos ember lehetett valamikor
                  Guszti, - mondják, tanári diplomát is szerzett, - de most már nem az. Időközben
                  elolvasott egy hatkötetes könyvet a kommunizmusról, attól megbolondult: azt hiszi,
                  hogy ő is király, illetve a királynak sincs több joga és hatalma, mint neki.
            </p>
				<p>
               Mindazonáltal eljárogatott a kaszinóba Guszti is. Az urak, bár
                  szörnyen neveletlen volt, megtürték őt maguk között, mert igen sokat lehetett
                  rajta nevetni: folyton lázitott s mivel lázadni senki sem akart, megkékült
                  mérgében, mint a pulykakakas s a földhöz csapdosta zsiros süvegét.
            </p>
				<p>
               Altorjay Kázmér kamarás, a veres kastély lakója azt tartotta, hogy
                  igen veszedelmes ember, legcélirányosabb lenne mindjárt felakasztani, mert ugysem
                  végezheti vizszintesen.
            </p>
				<p>
               A falu azonban nem adott hitelt őméltóságának, akinek különben sem
                  volt valami nagy tekintélye embertársai között. Pedig bricseszben és kapnis
                  csizmában járt, mint Saint-Juste és a papot kivéve senkivel sem fogott kezet.
                  Hiába, a nagyképüség nem használt Kótajon, a virtuskodás és betyáros tempó sokkal
                  jobban imponált a kálomista szittyáknak. Mindazonáltal szemtül-szemben megkapta a
                  földesur a teljes titulust és tiszteletet, az emberek csak a háta mögött csufolták
                  Albornyainak s mondtak rá rossz vicceket.
            </p>
				<p>
               Erről a csunya tempóról még Korláth Péter kovácsmester uram sem tudta
                  leszoktatni a kaszinó tagjait, pedig az ő tekintélye és becsülete legelől járt a
                  faluban. Hét vármegye határában a legkülömb embernek találtatott ugy testre, mint
                  lélekre nézve. Kiklopsz-termet, barna Antinous-fej s szerető vig kék szemek.
                  Keveset beszélt, de mindig okosan és választékosan. Nem pipált, megvetette a bort
                  és a henyélést, az ének volt a főszenvedélye, főképpen a zsoltár s a virágot is
                  szerette azonfelül. Aztán hires mester volt messzeföldön: megbizható és ügyes.
                  Gyógyitani is tudott embert és állatot egyaránt. Kihuzta a fájós fogat,
                  összeforrasztotta a törött lábat, leégette a lovak ináról a holttetemet, kerge
                  birkának meglékelte a fejét s talpra állitotta a gurnyasztó disznót. Még pedig
                  ingyen. Sőt gyakran megtörtént, hogy sajátjából fizette a gyógyitás dologi
                  kiadásait.
            </p>
				<p>
               Ilyenformán könnyen megérthető, hogy a kótaji kovácsnál nem volt
                  népszerübb és tiszteltebb embere a nemes vármegyének.
            </p>
				<p>
               Egyébként is: volt a mesterben valami, ami hóditott, parancsolt,
                  vigasztalt, szuggerált, anélkül, hogy okát lehetett volna adni annak a rejtelmes
                  hatásnak, amit embertársaira gyakorolt. Ha csak nem az volt az ok, hogy titokzatos
                  homály fedte az eredetét, erkölcseit, sőt háza tájékát is. Senki sem tudta, honnan
                  került ezelőtt huszonöt évvel Kótajra, miért mesterkedik, mikor szép vagyona:
                  nemesi kuriája s száz hold földje van, előkelő zárdában neveltette (anyja után
                  katolikus) leányát s mérnökké képeztette ki a fiát... Ilyen esetben pazar az
                  emberi fantázia: Korláthra azt találták ki a kótajiak, hogy alighanem egy gróf
                  kitagadott vagy természetes fia, akinek egyelőre érdekében áll, hogy titokban
                  tartsa származását, de egyszer csak ki fog lépni a homályból s igazságot tévén, el
                  fogja foglalni az őt megillető helyet.
            </p>
				<p>
               A fantáziák élesztéséhez nagyban hozzájárult a kovács két gyermekének
                  az egyénisége is. Gábor, huszonöt éves gépészmérnök-fia csodálatosan hasonlitott
                  az öreg Altorjay huszárfőhadnagy fiához, csak még daliásabb volt ennél, sőt
                  magabizóbbnak, választékosabbnak tetszett a magatartása, nyugodt beszédmodora
                  is.
            </p>
				<p>
               De még ennél a fiunál is jobban feltünt a kovács leánya, a husz éves
                  Magda kisasszony. Nemcsak a szépségével, finom hajlamaival, uri kedvteléseivel is.
                  Zongorázott, énekelt, festett. Bár házi teendőit sem hanyagolta el. Beszélt
                  németül és franciául s piciny formás lábán oly kecses cipőt viselt, hogy szinte
                  meg lehetett volna enni piskóta helyett. A két Altorjay kisasszony, (Málika és
                  Róza), meg se közelitette az egyszerü kovácsmester leányát sem szépség, sem
                  müveltség dolgában.
            </p>
				<p>
               - Tündér! - állitották a falu legvakmerőbb fantasztái, a
                  vénasszonyok, - földi leánynak nem lehet olyan fehér bőre, ami mellett a hó is
                  csak ugy fest, mint a rosszmosásu ruha. Aztán - fejtegették álláspontjukat, -
                  annyi jóság sem lakozhatik anyaszülte gyermek szivében, mint amennyi a Magda
                  kisasszonyéban található. Még a verebek sem félnek tőle s kezéről eszik a fekete
                  rigó.
            </p>
				<p>
               Kivételes nő volt Korláth Magda valóban: tünemény. Ritmikus zene volt
                  nemcsak a hangja, a járása is. Kalászszinü haja dicsfényként vette körül
                  büszketartásu kis fejét, buzavirág-szeme tündökölt, mint a nemes opál. És meleg
                  volt a leány, csodálatosan sima és hajlékony, mint a bársony. Légköre illatozott,
                  kábitott, boldogitott. Apja szuggeráló erejét örökölte finomabb kiadásban, aranyos
                  selyemkötésben. Ellenállhatatlan volt. Első látásra ugy megbüvölte a gőgös
                  Altorjayt, hogy az maga biztatta fel az angol kisasszonyoknál nevelkedett
                  leányait, hogy az egyszerü kovács leányával barátságot kössenek, mert beválik egy
                  herceg szalonjába is. - (Korláth Magdával ne fölényeskedjetek, mert nevetségesekké
                  teszitek magatokat; ezt mondjátok meg barátnőiteknek, a Forray grófkisasszonyoknak
                  is.)
            </p>
				<p>
               Igy esett meg Korláth Magda révén az a maga nemében páratlan csuda,
                  hogy a világ legzárkózottabb kasztja, a vidéki magyar arisztokrácia kebelébe
                  fogadott, sőt egyéni érdeme szerint ünnepelt egy falusi kovácsleányt.
            </p>
				<p>
               Az előkelő urikisasszonyok között nevelkedett leány szinte
                  természetesnek találta, hogy az Élet megtartsa számára azt a poziciót, amit a
                  zárda adott neki. A müvelt uri társaság kedves előzékenysége csak jókedvre és
                  szeretetre deritette a szivét, hiuságát pillanatra sem érintette. Naivsága és
                  eredendő önérzete szinte kizárta lelkéből annak a lehetőségnek a képzetét is, hogy
                  őt polgári származása, vagy apja mestersége miatt bárki is lenézhesse. S ha valaki
                  kisérletet tett ilyen irányban, észre sem vette: egyéb lelki diszpoziciónak
                  tulajdonitotta a gőg feléje áradó fagyos lehelletét.
            </p>
				<p>
               Fölsőbbséges lelki tisztaságával ilyenformán egyszeribe lefegyverezte
                  a női méltósága ellen intézett támadásokat.
            </p>
				<p>
               Igy szégyenitette meg egyszer az irigy és rosszmáju Ninon grófnőt, az
                  idősebbik Forray-leányt, aki sehogysem akart belenyugodni a társaság ama szerinte
                  indokolatlan verdiktjébe, amely ráoktrojálta a
                  parasztkisasszony
               barátságát. Szembe akart szállni a közszankcióval. Ugy kezdte, hogy
                  elnézett az üdvözlésére siető Magda feje felett s nem fogott vele kezet. S midőn
                  testvérbátyja ezért szemrehányást tett neki, ugy folytatta, hogy kiment a
                  szobából, amelyben a társaság összegyült. Kinos jelenet. A jelenlevő gavallérok
                  rosszalólag rázták a fejüket, de semmit sem tehettek a Magda érdekében. Nem
                  utasithatnak rendre egy előkelő urileányt. A hölgyek elpirultak, zavarodottan
                  egymás szemébe néztek, de csak hallgattak ők is.
            </p>
				<p>
               Az egész társaságban egyedül Magda tudta, mitevő legyen. Ártatlansága
                  és szive megmutatta az utját. Követte ellenfelét - mert nem tudta, hogy az - a
                  másik szobába s igy szólt hozzá nyugodt-szomoruan:
            </p>
				<p>
               - Kedves Ninon, én téged megbántottalak, mentségemül szolgáljon, hogy
                  nem akartam.
            </p>
				<p>
               Az irigy, vénülő leány egy megvető mozdulattal s pár fagyos szóval
                  visszaverte a
                  tolakodást
               .
            </p>
				<p>
               - Engem nem lehet megbántani. Nem tudom ki férhetne hozzám!
            </p>
				<p>
               - Senki, - hagyta helyben Korláth Magda; - akinek nincs salak a
                  szivében, minden támadással szemben vértezve van. Azért jöttem utánad, -
                  folytatta, - hogy megkövesselek. Szeretlek, bámullak, mint mindenkit, aki
                  szellemileg és erkölcsileg felettem áll, biztosithatlak, - mondotta szinte
                  tuláradó hévvel, - hogy az a gyermekesen szeles gesztus, amellyel az imént
                  üdvözlésedre siettem, (- bizonyára ezt vetted tőlem rossz néven - tette hozzá
                  magyarázatképen) - biztosithatlak, hogy ez a hirtelenkedésem is csak ennek a
                  szeretetnek tudható be. Máskor jobban vigyázok magamra, - végezte be szavait -
                  csak most az egyszer bocsáss meg nekem..
            </p>
				<p>
               A gőgös grófkisasszony ámulva, hovatovább lebüvölten hallgatta a
                  gyanutalan leány tiszta lelkének nemes kicsengését. Elszégyelte magát szive
                  mélyéig. Merev arcába meleg vérhullám szökött. Kitárta karját Magda felé.
            </p>
				<p>
               - Én voltam a rossz, te bocsáss meg nekem, szeretlek.
            </p>
				<p>
               Karonfogva mentek vissza a szalonba (az eset a kótaji kastélyban
                  játszódott le), ahol az egybegyült társaság a házigazda ötletéből azzal ünnepelte
                  meg a női bájnak az asszonygőgön kivivott felsőbbséges diadalát, hogy Magdának
                  mindenki - férfi és nő egyaránt - egy-egy szál virágot hozott a kertből. A
                  legszebb a dologban, hogy ez a nobilis tüntetés nemcsak az ünnepeltet hatotta meg,
                  de könnyet csalt ki megtért ellenfele szeméből is...
            </p>
				<p>
               Korláth Péter - bár egyszer sem volt közvetlen tanuja leánya nagy
                  erkölcsi sikereinek - tisztában volt azzal a megkülönböztetett pozicióval, amit
                  Magda a vidék uri társadalmában betöltött. Hiszen leánya, akár egy édesanyának,
                  minden lépéséről beszámolt neki.
            </p>
				<p>
               Az öreg kovácsmester nagyon is ismerte az életet, tehát ellentétben
                  Magdával, csöppet sem tartotta természetesnek leánya felkaroltatását. Inkább
                  csudálkozott rajta. (A gőgös uri társadalom szelleme változott volna meg, vagy
                  egyedül csak az ő leánya egyéniségében rejlik az a varázs, amely egy ilyen
                  csudálatos metamorfózis kibüvölésére képes? Más
                  idegennel
               szemben zárva marad a kaszt?!)
            </p>
				<p>
               Mindegy volt az a kovácsmesternek. Akárhogy volt is, egyféleképpen
                  örült szép ivadéka
                  hibátlan
               életének. Büszke volt rá, de magára is, hogy oly szépen tudta vezetni
                  a kicsi lelket, amit Isten az anya halála után az ő gondjaira bizott. Tehát jól
                  tette, hogy a finom, szép keret stilszerü betöltéséről gondoskodott. Hiuságát nem
                  szándékozik Isten leánya csalódásaival megfizettetni. A helyén van a leány ott,
                  ahol van.
            </p>
				<p>
               Leányáról eszébe jutott a fia, akit szintén
                  urnak
               nevelt. S felragyogott a szeme. Nem, nem fog csalódni a fiuban sem. Ő
                  is meg fogja találni a maga helyét. Nem is sejti -
                  rajta kivül
               senki sem tudja a világon -
                  hol az a hely
               , de rá fogja vezetni az ösztöne, a
                  nemes vére.
               Mint ahogy leányát is csak az igazittatta el a
                  látszólag
               felette álló környezetben.
            </p>
				<p>
               Igy elmélkedett az egyszerü kovácsmester. Tehát mégsem volt olyan
                  egyszerü, mint amilyennek látszott. Valami titka lehetett csakugyan. Nagy,
                  felemelő titka, ami hatalmas érzéseket revelált a lelkében. Talán ezeknek a
                  magábazárt érzéseknek kisugárzása emelte őt életsorsosai feje fölé.
            </p>
				<p>
               Annyi bizonyos: a természet a maga tökéletes organizmusában nem türi
                  meg a teljes titkokat. Ha nem is árulja el egészen, amit az emberek elrejtenek
                  egymás elől, egy részét mindenesetre leleplezi a lelki dugárunak s bizonyosság
                  helyett a valóságot megközelitő sejtelmekkel világositja meg a félrevezetett
                  emberek agyát...
            </p>
			</div>
			<div type="chapter">
				<head>
               A Kastélyban
            </head>
				<p>
               - Magda!... Magda!
            </p>
				<p>
               Elegáns huszártiszt állott a kovácslak előtt. A vadgesztenyefák sürü
                  lombernyőjén átszürődő napsugár nyughatatlan fényfoltokat festett az arcára, ami
                  feszült várakozást árult el. Uri tapintata lebeszélte róla, hogy berontson a házba
                  (ahol a délelőtti órákban magára hagyott leány, ki tudja, milyen diszkrét házi
                  munkát végez), csak belekiabált a nyitott ajtóba:
            </p>
				<p>
               - Magda! Magduska!
            </p>
				<p>
               Végre választ kapott:
            </p>
				<p>
               - Jó reggelt! Mindjárt kijövök.
            </p>
				<p>
               Már jön is a lány. Ingválla ujja fel volt türve könyökig, de a
                  munkához feltüzött szoknyáját sem eresztette le vendége előtt.
            </p>
				<p>
               - Isten hozta, Pista. Miért nem jött be?
            </p>
				<p>
               - Csak. Nem tudtam, nem háborgatom-e...
            </p>
				<p>
               A főhadnagy kezet fogott a leánnyal, aztán folytatni akarta, de a
                  leány incselkedő szemétől kiment a fejéből minden gondolat. Hát Magda
                  beszélt.
            </p>
				<p>
               - Üljünk le, Pista... oda a zöld padra. Mi ujságot hozott? Én most
                  baracklekvárt főzök be, azért vagyok ilyen rendetlen.
            </p>
				<p>
               - Nem rendetlen, Magda, - tiltakozott a főhadnagy, mialatt a padon a
                  leány mellett elhelyezkedett, - igy talán még helyesebb, mint ha ki van
                  öltözködve.
            </p>
				<p>
               Magda elpirult. Most már folytatta a legény:
            </p>
				<p>
               - Azért jöttem, hogy elcsábitsam hozzánk tenniszezni. Ninon grófné
                  rámparancsolt, hogy mindenáron hozzam magammal.
            </p>
				<p>
               - Jaj, nem lehet, - sajnálkozott a leány, - apácska ebédjét nem merem
                  egészen a szolgálóra bizni.
            </p>
				<p>
               - Ej, - vélte Altorjay István, - apácska nem fog azért megharagudni,
                  ha egy kissé el lesz sózva a levese.
            </p>
				<p>
               - Ő bizonyára nem, de én igen szégyelném magamat.
            </p>
				<p>
               - Tehát nem jön.
            </p>
				<p>
               - Majd ebéd után.
            </p>
				<p>
               - Akkor mi jövünk - jelentette ki a huszártiszt - vendégestül. Az
                  egész frekvencia. És elkérjük apától vacsorára.
            </p>
				<p>
               - Ó, be örülök! Addig is csókoltatom a lányokat.
            </p>
				<p>
               Magda felállt s nyughatatlanul a ház felé nézett.
            </p>
				<p>
               Felemelkedett a huszár is.
            </p>
				<p>
               - Dolga van? Elbocsát?
            </p>
				<p>
               - El, Pista, majd kimulathatjuk magunkat este. Most a lekvár után
                  kell néznem.
            </p>
				<p>
               - Adieu, Magduska, a viszontlátásra!
            </p>
				<p>
               - Adieu, Steff!
            </p>
				<p>
               A becéző megszólitás egész megzavarta a katona fejét. Sehogysem
                  akarta a leány bucsuzásra nyujtott kezét elereszteni.
            </p>
				<p>
               Magda elkomolyodott.
            </p>
				<p>
               - Eressze el a kezemet.
            </p>
				<p>
               - Miért nem hagyja az enyémben, - erőszakoskodott a huszártiszt, -
                  mikor tudja, hogy azzal örömet okoz nekem?
            </p>
				<p>
               A leány erélyes rántással kiszabaditotta kezét.
            </p>
				<p>
               - Hogy lehet ilyet még csak kérdezni is!
            </p>
				<p>
               - ??
            </p>
				<p>
               - Olyan vagyok én! Azt hittem, velem nem lehet flirtölni.
            </p>
				<p>
               Altorjay István elszégyelte magát.
            </p>
				<p>
               - Igaza van, Magda, maga nem arravaló; maga más, mint a többi lány,
                  valami más, valami...
            </p>
				<p>
               Megakadt, lesütötte szemét, bocsánatot kért, aztán tiszteletteljesen
                  meghajtotta magát.
            </p>
				<p>
               - Többet nem teszem.
            </p>
				<p>
               Az őszinte megbánás megvette a leány aranyos, meleg szivét.
            </p>
				<p>
               - Azért ne vegye oly tragikusan, Steff, a régi jó barátok
                  maradunk.
            </p>
				<p>
               Az ifju fejét rázta.
            </p>
				<p>
               - Nem, Magda, nem barátok. Maga az urnő, az utólérhetetlen, én a
                  szolga vagyok.
            </p>
				<p>
               A tulzott hódolat bántotta a leányt. Nem hitt az őszinteségében.
            </p>
				<p>
               - Ugyan, Altorjay, jobban becsülje meg magát... s engem is.
            </p>
				<p>
               Ment volna, de a huszár visszakönyörögte.
            </p>
				<p>
               - Ne még...
               Először egy jó szót... a bocsánatát... mondja, hogy nem vet meg.
            </p>
				<p>
               - Ó nem, Pista, - nyugtatta meg a leány elkomolyodott szemét a
                  főhadnagyéra emelve, - nem haragszom magára, sőt igen szeretem. Talán éppen azért,
                  - magyarázta, - mert sokszor oly szeles, nem gondolja meg a szavát és a tettét...
                  hirtelen szivü, az ilyenek a legőszintébb, a legjobb emberek. Viszontlátásra,
                  kedves Steff, adieu!
            </p>
				<p>
               Beszaladt a házba. Rövid fehér ruhájában, leeresztett pántlikás
                  varkocsával ugy festett, mint egy iskolás leány.
            </p>
				<p>
               A huszártiszt utána bámult. Jó ideig helyben maradt akkor is, midőn a
                  fehér jelenség eltünt szeme elől.
            </p>
				<p>
               - Ó Magda, - suttogta magában, - mi lesz velünk!
            </p>
				<p>
               Összekapta fogát, - alighanem a Sorsra haragudott - s elindult
                  csendesen hazafelé.
            </p>
				<p>
               Utközben találkozott a hazatérő kovácsmesterrel.
            </p>
				<p>
               - Jó reggelt, mester uram!
            </p>
				<p>
               - Jó reggelt, főhadnagy ur.
            </p>
				<p>
               Paroláztak. Keményen, szivélyesen.
            </p>
				<p>
               - Nálunk volt? - kérdezte a kovács.
            </p>
				<p>
               - Onnan jövök, de be akartam szólni a mühelybe is.
            </p>
				<p>
               - ?
            </p>
				<p>
               - Édesatyám szépen kéreti, eressze el hozzánk Magduskát
                  vacsorára.
            </p>
				<p>
               A kondorhaju titán szeliden mosolygott.
            </p>
				<p>
               - Szivesen. Ott jó helyen lesz. Csak arra kérem a főhadnagy urat,
                  hogy kisérje haza a leányt, ha igen késő lesz.
            </p>
				<p>
               A főhadnagy meghajtotta magát.
            </p>
				<p>
               - Tartom szerencsémnek... okvetlenül.
            </p>
				<p>
               Ismét kezet fogtak s elváltak egymástól. Altorjay István megcsóválta
                  fejét. (Furcsa kovács! Olyan a nézése, mint egy nagyuré)...
            </p>
				<p>
               Hazaérkezvén, megcsókolta Korláth Péter a leányát, aztán
                  megmosakodott. Kötözködésig. Munkászubbonya helyett uri szabásu zakkót vett
                  magára, egész kicserélődött mire az ebédasztalhoz ült. A főhelyet leánya foglalta
                  el, de az ő teritéke volt a diszesebb. Süveggé formált friss szalvétájába piros
                  rózsa s három szál szekfü volt tüzve.
            </p>
				<p>
               Rámosolygott a virágra s köszönet fejében megsimogatta leánya kezét.
                  Sokat evett, de szépszerrel. Két kézzel, mint az urak. Keveset beszélt. Inkább
                  csak a leányát szerette hallgatni. A társalgást mégis ő inditotta meg a leves
                  után.
            </p>
				<p>
               - Beszéltem a fiatal Altorjayval. Elkért vacsorára.
                  Odaigértelek.
            </p>
				<p>
               - Köszönöm, apácska.
            </p>
				<p>
               Magda elkezdett csicseregni. Eleinte nyugodt-diszkréten, mint a csiz,
                  majd kigyult a szeme életkedve tüzétől s merész-szabadon csattogott. Otthon volt.
                  Apácska előtt nem kellett a temperamentumát fegyelmeznie, mint társaságban, ahol a
                  müvelt embert diszkrét formák kötelezik.
            </p>
				<p>
               - Nem tudom, apácska, mit szólsz hozzá - csacsogta, miután kifejezte
                  volt a délutánra hozzáigérkezett vendégei jövetelén érzett örömét, - ne haragudjál
                  apácska, de kissé megkoppasztom a kertünket, senkit sem akarok virág nélkül
                  elereszteni.
            </p>
				<p>
               - Csak koppaszd, lányom, arra való.
            </p>
				<p>
               - Nem kell egy kis befőtt?
            </p>
				<p>
               Az apa elnevette magát.
            </p>
				<p>
               - Nem, pajtás... Add oda a vendégeidnek.
            </p>
				<p>
               Nini, egy ötlet! Eddig nem gondolt rá Magda, hogy vendégeit
                  meguzsonnáztassa (hátha nem akarnak sokáig maradni), most egyszeribe tele lett a
                  feje a nagyszerü gondolattal. (Bivalytejes-kávé kuglóffal, szamóca tejszinhabbal,
                  őszibarackbefőtt piskótával. Van, van, van!...)
            </p>
				<p>
               Az ebéd fánkkal végződött, de azt már nem ette meg Magda, az
                  éléskamrába ment szemlét tartani.
            </p>
				<p>
               Apja átült egy karosszékbe s szundikált egy verset. Aztán felvette a
                  bőrkötényt és visszament a
               mühelybe.
            </p>
				<p>
               - Bálint! Gáspár!
            </p>
				<p>
               A két jóképü kovácslegény kimászott a fészerből, ahol ők is elhuzták
                  a maguk ebédutáni versét s haptákba vágták magukat főnökük előtt.
            </p>
				<p>
               - Jelen, majszter uram!...
            </p>
				<p>
               S vigan csattogott a kalapács az üllőn, szikrázott, sziszegett a
                  tüzes vas a kiklopszok kemény ütéseinek kinjától, de végre is megadta magát:
                  megpuhult s olyan formát öltött, amilyet ráparancsolt az emberi erő és
                  akarat.
            </p>
				<p>
               Bálint valami szerelmi dalt zengedezett. Üde baritonja hallatán
                  megálltak az utcán a lányok s bekiabáltak a mühelybe. Többnyire tréfásan, de
                  mindig szerelmesen.
            </p>
				<p>
               Tudniillik Bálint volt a falu Don Juanja: minden lány szerelmes volt
                  belé...
            </p>
				<p>
               Magda ezalatt megtette a parádés uzsonnát szolgáló előkészületeket.
                  Talált a kamrában porcellánt, még ezüstöt is. Monogramos, ötágu koronás
                  evőkészletet. Vajjon, hogy került apjához az idegen családi smukk? AT: válaszolt a
                  monogram, többet nem árult el. De nem is volt Magda kiváncsi. Van, hát van.
                  Hasznát lehetne venni vendég hijján is. Hogy ez nem jutott eszébe előbb!...
            </p>
				<p>
               Pontban öt órakor megjelentek a vendégek: Altorjay István, ifj.
                  Forray Nepomuk János gróf, vulgo Muki, hugaival, Ninon és Ilonka grófnővel s a két
                  Altorjay kisasszony: Róza és Málika. Hálás, de kissé neveletlen had volt, a
                  leányok mindent megbámultak, agyondicsértek, csudákat fedeztek fel a kertben, a
                  házban, mindenbe beleütötték az orrukat. Nem csuda, hogy a meglepetéstől
                  elfelejtettek mértéket tartani. Finom lenabrosz, bécsi porcellán, ezüst, virágdisz
                  az asztalon. Egy falusi kovácslak nem szokott igy felszerelve lenni.
            </p>
				<p>
               Muki gróf, aki hülye volt kissé, ilyenformán adott kifejezést a
                  lukszuson való bámulatának.
            </p>
				<p>
               - Nini, hisz ez egy főuri asztal! Alt-Wienből még én sem kávéztam
                  soha!
            </p>
				<p>
               - Hát most kávézhatol, - biztatta Altorjay Pista gunyosan, - mert
                  bosszantotta a Muki tapintatlansága.
            </p>
				<p>
               Erre észrevették magukat a lányok is, ezentul természetesnek találták
                  a szerény fényüzést, ami az ő barátnőjüket körülvette.
            </p>
				<p>
               Az uzsonnát azonban már meg lehetett dicsérni: azt megengedi az uri
                  konvenció.
            </p>
				<p>
               - Micsoda pompás tejszinhab ez, - rikácsolta Muki gróf, -
                  rozmaringillata van! Csak nem esznek itt a tehenek virágot!
            </p>
				<p>
               Megtriplázta a szamócát a tejszinhab kedvéért.
            </p>
				<p>
               A leányok sem kérették magukat. Háromszor annyit ettek, mint amennyit
                  megszokott miliőjükben fogyasztani szoktak; csicseregtek, hahotáztak, mintha
                  becsiptek volna, egyszóval pompásan mulattak.
            </p>
				<p>
               Pistának ez sem tetszett.
            </p>
				<p>
               - Olyan zsinatot csapunk, mint a fővárosi spisz kiránduláskor a
                  normafa alatt.
            </p>
				<p>
               Magdára nézett. A leány elértette a tekintetét. (Az ő női méltóságát
                  óvja a jó fiu.) De azért elnézőleg mosolygott vendégeire. Szivből megbocsátotta
                  nekik, hogy többet engednek meg maguknak vele szemben, mint a saját körükben.
            </p>
				<p>
               Nyolc óra volt, midőn takarodót fujt a vendégsereg. Magdát mindjárt
                  magukkal cipelték persze.
            </p>
				<p>
               A kastélyban kellemes meglepetés várt a vig karavánra. A házigazda
                  három uj vendéget fogott, azaz tartóztatott le és itélt vacsorára.
            </p>
				<p>
               Az egyiket, a környék legujabb nagybirtokosát, a fiatal Saárdy Jenőt,
                  még nem ismerte Magda. Csinos, komoly ember volt, kár, hogy pápaszemet viselt. A
                  másik két vendég egy fiatal házaspár volt: Vártán Döme báró, Magyarország
                  legféltékenyebb örménye és
                  kicsikéje
               , a rózsás Mimi.
            </p>
				<p>
               Szép volt Mimi, megérdemelte a féltékenységet s talán rá is szolgált:
                  igen ugrált a szeme. De Magda még őt is elhomályositotta. Csak Muki volt más
                  véleményen. Igaz, hogy Mukinak istentelen tervei voltak a kacér menyecskével.
                  Tehát nem ok nélkül volt a jeles ur elfogult...
            </p>
				<p>
               Vacsoránál István mellé került Magda. Az örmény menyecskét persze
                  Muki gróf foglalta le. Férje szemben ült a kicsikével.
            </p>
				<p>
               Finom borok kerültek az asztalra: nem csuda, hogy a már anélkül is
                  megalapozott általános jókedv hamarosan eljutott addig a határig, amelyen tul már
                  határsértést követ el a jóizlés rovására. De miután senki sem állitotta meg,
                  sajnos, elkövettetett a határsértés, ha nem is minden vonalon.
            </p>
				<p>
               Persze Muki kezdte meg a »disznóságot«. A jeles férfiu, miután
                  akadozni kezdett a nyelve, lábbal akart Miminek udvarolni. De ugyancsak belesült.
                  Az imádott lábak ugyanis már le voltak foglalva, midőn Muki hozzájuk tisztelettel
                  közeledni akart. Azaz közeledett is, sőt rájuk is lépett volna, de a döntő
                  pillanatban olyan rugást kapott a tyukszeme közé, hogy kénytelen volt
                  felszisszenni. A rugás a férjtől származott. Elővigyázatból ugyanis az foglalta le
                  a felesége hamis lábacskáit.
            </p>
				<p>
               Szerencsére nem lett a dologból tragédia. Érdekelt felek nem
                  dicsekedtek el a kalandjaikkal, a társaság pedig nem vett észre semmit.
            </p>
				<p>
               A második
                  suskust
               a kis temperamentumos Ilonka grófnő követte el. A kislány annyi édes
                  bort talált inni, hogy a végén nem tudta fiu-e vagy leány? Inkább azt hitte, hogy
                  fiu s ahhoz képest udvarolni kezdett pápaszemes szomszédjának, a gazdag Saárdy
                  Jenőnek.
            </p>
				<p>
               - Magának olyan szép bajusza van, a világért se beretváltassa le,
                  mint Muki, az egy ostoba anglománia.
            </p>
				<p>
               - Nem beretváltatom le, - mondta szárazon a tudósképü földesur.
            </p>
				<p>
               Ilonka nem törődött a szárazságával, feltette magában, hogy kiköt
                  vele.
            </p>
				<p>
               - Miért nem nősül meg? Nincs az a lány, aki örömest ne menne
                  magához.
            </p>
				<p>
               - Majd megnősülök.
            </p>
				<p>
               - De siessen, kár minden napért.
            </p>
				<p>
               - Nem sietek... Majd ha megtalálom a magamét.
            </p>
				<p>
               - De maga nem is keresi.
            </p>
				<p>
               - Lehet, hogy már meg is találtam.
            </p>
				<p>
               Önkénytelenül Magdára nézett, de csak egy röpke pillanatig. Aztán
                  Altorjay Istvánra esett a tekintete. Rajta is maradt jóideig, valameddig egy
                  szakértő precizitásával meg nem állapitotta: a fiu szerelmes Magdába, a leánynak
                  azonban még nem nyilt ki a szive.
            </p>
				<p>
               Ez a látlelet szokatlan jókedvre hangolta a komoly urat. Most már nem
                  neheztelt a beléjekapaszkodott Ilonkába. Hát nem bánja: elmókázik vele.
                  Rámosolygott a komteszkára.
            </p>
				<p>
               - A grófnő se siet? - kérdezte.
            </p>
				<p>
               Ilonka nem értette a kérdést.
            </p>
				<p>
               - Mivel?
            </p>
				<p>
               - Ej, hát a férjkereséssel!
            </p>
				<p>
               A kislány föleszmélt. Egyszerre kijózanodott.
            </p>
				<p>
               - Férjet keresni csak a szakácsnők szoktak, - mondotta gőgösen, -
                  többet nem tréfálok magával, tőlem levágathatja a bajszát, azzal sem lesz
                  külömb.
            </p>
				<p>
               Saárdy elnevette magát.
            </p>
				<p>
               - Ne haragudjék, Ilonka grófnő, jóváteszem a bünömet.
            </p>
				<p>
               - Azt nem
               lehet jóvátenni - állitotta a kis leány s szinte elpityeredett -
                  megbántotta női méltóságomat.
            </p>
				<p>
               Ó, ezt nem akarta a komoly Saárdy. Pedig - be kellett látnia - igaza
                  volt a leánynak: izléstelenül viselte magát.
            </p>
				<p>
               - Elszoktam a társaságtól, - mentegetődzött zavarodottan, - kegyes
                  elnézését kérem.
            </p>
				<p>
               A leány nem reflektált a szóra. Maga elé nézett szórakozottan, majd
                  Málikával kezdett társalogni.
            </p>
				<p>
               Saárdy Magdát nézte és nem társalgott senkivel. Unta magát.
                  Türelmetlenül várta az asztalbontást. Otthon akart lenni éjfél előtt s még
                  beszélni szeretett volna
                  valakivel
               . Nemcsak egy-két udvarias szót. A lelkébe akart hatolni az
                  illetőnek.
            </p>
				<p>
               Asztalbontás után azonmód Magdához szegődött. Tudta, hogy egy
                  egyszerü falusi kovácsmester leányával beszél, - a hazigazda nem hallgathatta el,
                  hogy hol töltötték távollevő leányai délutánjukat, - tudta azt Saárdy, de
                  illuzióját ez a csekélység nem rontotta meg. Belebódult a ragyogó jelenségbe, mint
                  éjjeli bogár a lámpa fényébe. Nem is gondolt rá, hogy megperzselheti magát. Pedig
                  izig-vérig való arisztokrata volt, hagyományt tisztelő büszke nemes, akinek
                  hatszáz éves családfáján nem lehetett
                  ablakot
               felfedezni (azaz egyetlen polgári származásu asszony sem akadt
                  ősanyjai között). S mégis elhatározta, hogy komoly szándékkal fog udvarolni a
                  kovács leányának. Első pillantásra beleszeretett. Csak a hozzá hasonló,
                  kiszámitott, hideg emberekkel szokott mintegy a sors gunyjaképen az ilyen csoda
                  megesni...
            </p>
				<p>
               Magda, mint mindenkivel, kedves közvetlenséggel társalgott vele is.
                  De amint észrevette, hogy a férfi mélyiteni akar a párbeszéden,
                  begombolkozott.
            </p>
				<p>
               - Természetesen, szivesen látjuk bármikor, - mondta, midőn a férfi
                  bejelentette neki látogatási szándékát, - csak arra kérem, tudassa velünk, hogy
                  mikor jön, hogy édesapám, aki egész nap a kovácsmühelyben dolgozik, elkészülhessen
                  a fogadására.
            </p>
				<p>
               - Ugy lesz, Magda kisasszony, - igérte a szerelmes férfi, - tehát
                  mindjárt bejelentem, hogy holnapután pontban öt órakor szándékozom tiszteletemet
                  tenni.
            </p>
				<p>
               A leány elpirult, de azért elfogulatlanul mondta:
            </p>
				<p>
               - Örömmel várjuk.
            </p>
				<p>
               Saárdy mélyen meghajtotta magát, aztán fogatott. Az örmény követte a
                  példáját. Magda a fiatal Altorjayhoz lépett.
            </p>
				<p>
               - Késő van, Pista, én is haza mennék.
            </p>
				<p>
               A huszár nem tartóztatta.
            </p>
				<p>
               - Jó, megkeresem a sapkámat, aztán rendelkezésére állok. Nem fázik
                  meg? - kérdezte. - Hüvös az éj, kérjen a lányoktól valami kacabajkát.
            </p>
				<p>
               - Nem fázom meg, - mondta a lány, - keresse meg a sapkáját, azalatt
                  elbucsuzom.
            </p>
				<p>
               Öt perc mulva az utcán voltak a huszár és a leány. A párátlan éjben
                  reszketve sziporkáztak az égdóm ragyogó csillagszögei. A zeniten uszkáló hold
                  kisérteties fényt szórt az ország utjára; elkésett denevérek sodorták a házak
                  ereszeit. Elhallgatott az élet, csak a kastélyudvarból kigördülő olajtengelyes
                  hintók brugása s pár faluvégi rekedt kuvasz unott vonitása volt hallható.
            </p>
				<p>
               Egy ideig szótlanul haladtak egymás mellett. A csendet először a
                  huszártiszt törte meg.
            </p>
				<p>
               - Mit beszélt magával az a rideg marha?
            </p>
				<p>
               Magda ugy meglepődött, hogy megállt. Csudálkozva nézett a
                  huszártisztre.
            </p>
				<p>
               - Nem értem. Kiről van szó?
            </p>
				<p>
               - Eh, hiszen tudja: Saárdyt értem.
            </p>
				<p>
               A leány még sohasem hallott a huszártiszt szájából egyetlen helytelen
                  szót sem, nem csuda, hogy meg volt lepődve.
            </p>
				<p>
               - Maga ma rosszkedvü, - mondta lehangoltan.
            </p>
				<p>
               - Mért nem felel a kérdésemre?
            </p>
				<p>
               Reszketett a katonatiszt hangja, egyben követelt.
            </p>
				<p>
               - Meg fog látogatni, - válaszolt a leány szelid-engedelmesen, -
                  akörül forgott a beszéd.
            </p>
				<p>
               - Tetszik magának?
            </p>
				<p>
               Magda észrevette, hogy kisérője ajkába harapott, mielőtt ezt az
                  indiszkrét kérdést hozzá intézte volna. Nem felelt.
            </p>
				<p>
               Altorjay erre dacosan elfordult tőle, mint valami mazna gyerek. S
                  megszületett a Magda szivében az első ösztönös leánysejtelem: ez a fiu féltékeny,
                  tehát szeret. Vágytalan szüz testét forró vérhullámok járták át. Reszketett.
            </p>
				<p>
               - Nem tetszik, - válaszolt végre a Pista imént elvetett kérdésére, -
                  azaz - magyarázta ki magát, - nem tetszik jobban, mint akárki más.
            </p>
				<p>
               Már megbánta, hogy kisérője indiszkrét kérdését válaszra méltatta.
                  Most már ő fordult el a huszártól.
            </p>
				<p>
               Az észrevette lehangoltságát.
            </p>
				<p>
               - Magda! Magda! - s hogy hallgatott a lány, igy folytatta: -
                  Bocsásson meg, Magda, tapintatlan voltam, utálom magamat.
            </p>
				<p>
               - Miért nem uralkodik magán? - kérdezte halkan a leány.
            </p>
				<p>
               - Mert gyenge vagyok, - fakadt ki maga ellen a kemény katona, -
                  elvesztettem a bátorságomat.
            </p>
				<p>
               A leány szomoruan rázta a fejét.
            </p>
				<p>
               - Az nem jó, - mondta fátyolozott hangon, - én nem félek
                  semmitől.
            </p>
				<p>
               Keserüen nevetett a huszár.
            </p>
				<p>
               - Ismerné csak az életet ugy, mint én: a cifra nyomoruságot, a
                  társadalmi kötelezettségeket, azt a temérdek komédiát és tragédiát, amit nekünk, a
                  hagyományok válogatott rabszolgáinak el kell játszanunk. Tudná csak, - folytatta
                  szenvedelmesen, - hogy mily keservesen szorit az a bilincs, amit végzetem a
                  bölcsőmbe tett, hogy eleinte a csuklómon viseljem, de ha ugy követeli a tradició,
                  a nyakamra vegyem. - Megfulok, - végezte szavait, - ha ez igy tart tovább.
            </p>
				<p>
               Imént fölébredt sejtelme világosan megmagyarázta a leánynak kisérője
                  eme homályos szavait is: Altorjay István feleségévé szeretné őt tenni, de nincs
                  hozzá bátorsága.
            </p>
				<p>
               Az Élet komplikációit csakugyan nem ismerte Magda. Azokról az
                  akadályokról sem volt világos fogalma, amelyek egy rendezetlen vagyoni viszonyok
                  között élő előkelő katonatisztnek egy szegény leánnyal kötendő házasságát csaknem
                  lehetetlenné teszik. De meg nem is tudta, hogy bukófélben a fényüző életet élő
                  Altorjay-család, hogy ez a fényüzés most már inkább kényszerüség, mint
                  könnyelmüség, s arra szolgál, hogy port szórjon a hitelezők szemébe.
            </p>
				<p>
               Tehát a huszártiszt elkeseredését sem értette meg a leány.
                  Magyarázatot azonban persze nem kérhetett tőle. Női méltósága angazsirozva volt:
                  hallgatnia kellett. Sajnálta a magát szerencsétlennek érző katonatisztet. Hogy
                  magát is sajnálja-e: azt még nem tudta biztosan. Az a körülmény, hogy szeretve
                  érezte magát, rejtelmes, boldogitóan édes nyomokat hagyott a lelke fehérségén, de
                  azt, hogy ez a körülmény asszonyhiuságát táplálta-e csak, vagy a szivét ragadta
                  meg azzal a végzetes erővel, amellyel a szerelem szokott fellépni: honnan tudhatta
                  volna, mikor a szerelemről még fogalma sem volt?!
            </p>
				<p>
               A tüzek azonban már kigyultak a vérében; azok a hol éltető, hol
                  emésztő lángok, amelyek egyetlen földi leánytól sem maradnak el, megkezdették
                  lélekbüvölő munkájukat. Midőn hazaérve elbucsuzott Pistától: reszketett és forró
                  volt a keze. És ugy érezte, hogy most már nem volna elég lelki ereje ahhoz, hogy
                  azt az ő forró kezét elvonja attól az embertől, aki egész férfi szivét odaadta
                  neki.
            </p>
				<p>
               Ám erre nem került rá a sor. Altorjay István nem volt az az ember,
                  aki képes visszaélni azzal a bizalommal, amelyet az ártatlanság (Magda) s a
                  férfiasság (Korláth Péter) az ő lovagiasságába helyeztek el. Keményen
                  visszautasitotta az alkalomszerző sötétség csábitását, tudomásul sem vette a Magda
                  forró kezének árulkodó vonaglását: kurtán bucsuzott.
            </p>
				<p>
               - Jó éjt, Magda!
            </p>
				<p>
               - Jó éjt, köszönöm, hogy elkisért.
            </p>
				<p>
               Sarkon fordult a katona s sietve távozott. Csak akkor nézett vissza,
                  midőn a kovácsmühelyhez ért. Még ott fehérlett a leány a gesztenyefák között.
            </p>
				<p>
               Altorjay István megvárta, mig eltünik. Jó öt percig kellett várnia.
                  (Vajjon miért nem ment be mindjárt a házba, mire várt a lány?)
            </p>
				<p>
               Nem várt a leány semmire, csak elzsibbadt a teste. Talán megfázott.
                  Az imént még melege volt, a Pista távozása után pillanat alatt átjárta a hideg.
                  Didergett. Szobájában sem tudott egyhamar felmelegedni. Nagykendőt vett magára s
                  leroskadt ágya szélére. Belerévedt a lámpa fényébe s elkezdett gondolkozni. (Miért
                  bucsuzott el tőle Pista oly hidegen? Megbántotta őt? Mit vétett ellene? Hogy
                  kövesse meg a kedves, jó fiut?)
            </p>
				<p>
               Addig nézte a lámpafényt, addig tépelődött, mig megfájult a feje. A
                  buzavirág-szemek megsurrantak: sürü könnyharmatot hullattak.
            </p>
				<p>
               És ezek a könnyek már megmondták a lánynak, mi a szerelem. Most már
                  tudta, hogy ő is szeret.
            </p>
			</div>
			<div type="chapter">
				<head>
               Kótaji genre-képek
            </head>
				<p>
               Karolin Tóni felállitotta az állványt, kifeszitette a vásznat a
                  keretre és elkezdett pingálni. Az udvaron, az eperfa alatt, mert a modellje nem
                  volt müterembe való. (Röfögött és tömérdek bolhát árasztott.) Biró uram disznóját
                  kellett megörökitenie. Mert nem volt az valami közönséges sertés - sertéje nem is
                  volt egy sem - hanem külföldi állat (némelyek szerint francia, mások szerint
                  német, de akadt olyan ember is, aki ángol nemzetiségünek tudta). A kupec azt
                  állitotta róla, hogy tizenkettőt fiadzik s kétszer akkorára hizik, mint egy
                  mangalica. Hát kellett is, mert szemre igen rusnya állat volt biró uram
                  szerzeménye: a kótaji kálomisták nem tudtak ránézni anélkül, hogy fel ne
                  émelyedett volna a gyomruk. S Tóninak mégis le kellett festenie (bizonyosan
                  büntetésből, mert gazdájának félévi lakbérrel tartozott).
            </p>
				<p>
               Ám Tóni müvészi feladatnak vette a büntetést s egész jókedvvel fogott
                  hozzá a munkához. Felvette a bársony-zubbonyt, fejébe csapta a méteres átmérőjü
                  müvészkalapot és kiállt a placcra. Egy kis asztalon a festékek között egy pint bor
                  állott, a
                  yorkshirei
               a trágyadombon turkált, megkergetvén az arra járó kappanokat, a
                  levegőben szőrös zöld legyek zümmögtek, Sári, a tiz éves kis szolgáló a model
                  mellett állott, hogy megvakargassa a füle tövét, ha igen mozog. Biró uram tiz
                  lépésnyiről gyönyörködött a jelenetben. Később melléje szegődött pár tekintélyes,
                  komoly ember is s érdeklődéssel leste a fejleményeket. A müvész feje eltünt a
                  vászon mögött: s csak akkor lett láthatóvá, midőn Tóninak a pintes üveghez kellett
                  folyamodnia ihletért.
            </p>
				<p>
               Mire elfogyott a bor, elkészült a müremek is. A nézőközönség a kép
                  elé sereglett, hogy kritikát mondjon.
            </p>
				<p>
               Nini, a disznó nem volt egyedül a képen, rá volt pingálva Sári is,
                  pedig az nem volt kialkudva. Karolin mester alighanem szórakozottságból festette
                  le.
            </p>
				<p>
               - A jányért nem fizetek külön, - jelentette ki minden esetleges
                  félreértés elkerülése végett a falu kövér feje.
            </p>
				<p>
               A fránya piktor észrevette magát.
            </p>
				<p>
               - Nem-e. Azon könnyü segiteni: elmázolom a jányt.
            </p>
				<p>
               Sári sirva fakadt. Igen tetszett magának a képen.
            </p>
				<p>
               - Jaj, ne mázoljon el, tekintetes ur, - kérte a mestert, - inkább
                  rászánom a félévi kommenciómat, mind a hat forintot.
            </p>
				<p>
               Biró ur hátbapüffentette a könnyelmü kis hölgyet.
            </p>
				<p>
               - Tinó, nem tudod, milyen rengeteg pénz hat forint!
            </p>
				<p>
               Ám oly keservesen zokogott a kislány, hogy végre is megesett rajta a
                  zord ur kemény szive. Alkudozni kezdett a piktorral.
            </p>
				<p>
               - Hát mennyiért adja a jányt?
            </p>
				<p>
               Karolin mester a helyzet magaslatán állott: zsebrevágta kezét.
            </p>
				<p>
               - A jány kitünő, - mondta, - nem adhatom tiz pengőnél olcsóbban.
            </p>
				<p>
               Tömérdek szitkozódás után megegyeztek három forintban: Sári a képen
                  maradt és rákerült biró uram szép szobájában a falra, ami nagy kitüntetés.
            </p>
				<p>
               Igy jött rá Karolin mester, hogy tulajdonképpen beválik ő
                  portretistának is. Áruba bocsátotta frissen felfedezett tehetségét.
            </p>
				<p>
               - Husz forintért akárkit lefestek, - mondta, - legalább tudni fogják
                  az unokáik, hogy milyen derék ember volt a nagyapjuk.
            </p>
				<p>
               - Ez beszéd, - vélték a kótaji kálomisták s még aznap hat
                  megrendeléssel boldogitották Tóni urat.
            </p>
				<p>
               Erre persze inni kellett. Tóni elsétált a kaszinóba, s meghivta
                  barátait »egy kis délutáni kvaterkára«. A segédjegyző, a kántor, az
                  erdészgyakornok szivesen vették a megtiszteltetést, de Kornya Náci csak abban az
                  esetben volt hajlandó bort inni, ha lesz kártya is, még pedig »nemzeti csöndes«.
                  Felek nem voltak hajlandók a nemzeti csöndesbe beleugrani, - azt ugy tudta a kozák
                  Náci, mintha édestestvére lett volna Stüssi vadásznak, - de egy kis »kocsis
                  huszonegyesnek« nem voltak ellene.
            </p>
				<p>
               Kornya Náci belement az alkuba azzal a kikötéssel, hogy a két disznó
                  csak szimplán fizet.
            </p>
				<p>
               Ebben megegyeztek. A dáridó megtartatott. Bekukkant a müterembe a
                  tiszteletes ur is, de mivel nem egész tiz perc alatt egy egész forintot vesztett,
                  megorrolt a társaságra s hátat forditott az intelligenciának.
            </p>
				<p>
               Eljött Csirjék Guszti is hivatlanul, de miután sem inni, sem
                  kártyázni nem akart, csak lázitó szónoklatokat tartott, mint fölösleges és
                  kártékony elem rövid uton kidobatott.
            </p>
				<p>
               A társaság éjfélig maradt együtt. Akkorára elfogyott a házigazda bora
                  s a készpénz mind egy zsebbe vándorolt, - a Náciéba persze, - becsületes ember
                  pedig nem kereskedik ott, ahol semmi sincs, hát hazament a társaság. Másnap
                  délelőtt ugyis viszontlátják egymást a kaszinóban...
            </p>
				<p>
               Reggel Tóni ébredt fel legkorábban, tehát ő jelent meg
               elsőnek a kovácsmühely előtt. Jobb mulatság hijján szóba állott a
                  falun átvonuló idegenekkel. A felvidéki atyafiakkal tótul povedált, a »gömöri
                  furkókkal« palócul, de a rakamazi svábok nyelvét is ugy tudta, mint a
                  záporeső.
            </p>
				<p>
               Félóra mulva végre megjelent Kornya Náci is piros-nyakkendősen,
                  kemény kalappal a pomádés fején s trabukkóval az agyarán.
            </p>
				<p>
               - Szervusz Tóni, hogy vág a bajusz?
            </p>
				<p>
               A Tóni bajusza rosszul vágott: zöldes szinben játszott, nyilván
                  becsapta a patikus s rossz hajfestőszert sózott rája. El is panaszkodott
                  vele.
            </p>
				<p>
               - Szamár vagy, - vélte a felsőbbséges Náci, - nem patikában kell
                  beszerezni a bajuszfestéket.
            </p>
				<p>
               - Hanem hol?
            </p>
				<p>
               - Veszel a zsidónál két garas ára kindruszt, belekevered egy deci
                  napraforgóolajba, megszagositod rózsavizzel, ettől olyan fekete lesz a bajuszod,
                  mint a korom.
            </p>
				<p>
               Karolin mester megigérte, hogy megcsinálja a receptet, de magában azt
                  gondolta, hogy alighanem lágyulni kezd a Náci agya. De mindjárt elfelejtette, amit
                  gondolt, mert egy hatalmas rugást kapott a combjába s káromkodnia kellett.
            </p>
				<p>
               - Hej, a jebenciusát, hogy került ez a gebe a hátam mögé, hogy észre
                  nem vettem! Ki volt az a bivaly, aki megrugatott?
            </p>
				<p>
               - Én, - válaszolt készségesen egy szögletes fejü tornai palóc
                  hóttkomolyan.
            </p>
				<p>
               - Mért nem figyelmeztetett kutya meg az anyja?!
            </p>
				<p>
               - Mert azt hittem, - válaszolt a hidegvérü férfiu, - hogy az
                  »urficskának« is van szemi.
            </p>
				<p>
               A piktor dühbe gurult az urficska szóért.
            </p>
				<p>
               - Urficska én! - üvöltötte. - Kendnek nincs szeme, hogy nem látja meg
                  a tisztes
               koromat!
            </p>
				<p>
               - Hásze anyányi az ur, - ismerte be a palóc, - csak azért hijtam
                  urficskának, mer egen ugrosott.
            </p>
				<p>
               Talán hajbakaptak volna, ha a mühelyből kilépő kovácsmester közbe nem
                  lép.
            </p>
				<p>
               - Békességet és helyet kérek, patkolni fogunk.
            </p>
				<p>
               Erre menten lelohadt a Tóni dühe. A palóc megcurokkoltatta a lovát s
                  belekapaszkodott a rosszmáju gebe megoperálandó hátulsó lábába. De nem tudta
                  felemelni. A páciens sehogy sem egyezett bele a szekaturába, ugy bánt el nyájas
                  gazdájával is, mint az idegen Karolin mesterrel, felrugta őkigyelmét nem is
                  egyszer, hanem kétszer.
            </p>
				<p>
               A piktor nagyokat kacagott a kapott nemleges elégtételen való
                  örömében.
            </p>
				<p>
               - Rajta csina! - buzditotta az osztó igazság négylábu apostolát. -
                  Három a magyar!
            </p>
				<p>
               Ám Korláth Péter véget vetett ennek a mulatságnak is. Bekiabált a
                  mühelybe.
            </p>
				<p>
               - Gáspár!
            </p>
				<p>
               Kiugrott a tömzsi kovácslegény.
            </p>
				<p>
               - Parancs, majszter uram.
            </p>
				<p>
               - Te fogsz dolgozni, én fogom a ló lábát.
            </p>
				<p>
               Nekigyürkőzött, de addig nem nyult erőszakhoz, mig meg nem kisérlette
                  a békés megoldást. Megpaskolta a ló nyakát s tenyerével végigsimitotta a gerincét.
                  A ló azonban nem vette be a hizelgést, kirugott.
            </p>
				<p>
               - Amint akarod, - mondta a kiklopsz s villámgyors mozdulattal elkapta
                  a ló lábát. Megcsikarta, mint harapófogó a szög fejét. A ló megérezte, hogy urára
                  talált. Meg se próbálta a rugást. Csak hátranézett és csodálkozott.
            </p>
				<p>
               - Rajta, fiam, Gáspár!
            </p>
				<p>
               Gáspár hozzáfogott a munkához.
            </p>
				<p>
               A kaszinó megtelt ezenközben, de még nem fogott hozzá a
                  politizáláshoz, először megbámulta a kovácsok munkáját. A tiszteletes urnak
                  hosszuszáru pipa volt a szájában, a szeme ellenben igen rövidet látott, sokkal
                  rövidebbet, mint a pipája szára. Azonban élvezni ő is akart, az égő pipát ellenben
                  nem akarta letenni. A problémát ugy oldotta meg, hogy a ló hasa alá pipált. A ló
                  haragudott érte s most már megpróbált rugni, de hiába: az inait szoritó vasmarok
                  nem engedett.
            </p>
				<p>
               - Toldi Miklós sem lehetett erősebb, - jegyezte meg a tiszteletes
                  ur.
            </p>
				<p>
               Az urak rábólintottak.
            </p>
				<p>
               - Kinizsi sem.
            </p>
				<p>
               A kovácsok elkészültek a lóval, a palóc levetette csizmáját és
                  fizetett, aztán visszatette az
                  acskót
               az ismét felhuzott csizmája szárába s kezelt a kovácsokkal.
            </p>
				<p>
               - Jól van nó, eelmesélem otthund Görgőn, hogy a kotaji kovács se
                  kiskutya. Én Daru vagyok, - mutatta be magát, - Daru Mátyás, el ne felejtsék, mig
                  visszagyüvök.
            </p>
				<p>
               A tiszteletes ur érdekesnek találta a görgői polgár modorát s
                  adomákkal füszerezett néprajzi előadást rögtönzött a tornai palócokról hivei
                  gyönyörködtetésére. De senkise hallgatott rá, mert az adomákat mindenki ismerte, a
                  néprajz ellenben senkitsem érdekelt. Mi haszna belőle a magyarnak (még
               ha igaz is!), hogy a tornai palóc tizenhatodik ükapja az ázsiai
                  pusztákon tartárkodott. Az ükunoka szót sem tud tatárul, az ősi kutyafej sincs már
                  a válla között, hát csak olyan magyar, mint a többi, legföljebb bolondabb egy
                  kicsit.
            </p>
				<p>
               Kornya Náci nem győzte türelemmel a sok hiábavaló tudományt: pár
                  ügyes fogással átlenditette a tiszteletes ur szapora szókészségét a hazai politika
                  terére. Ezen a területen igen otthon voltak a kótajiak, oly fürgén mászkáltak
                  rajta, mint a gyik a kövek között. Volt köztük pár specialista is. A segédjegyző a
                  belügyi igazgatásnak volt a szakembere - három reformot is kieszelt, holott a
                  kormánynak egyhez sem volt elegendő »spiritusza«, - a financiákat Kornya Náci
                  értette, Karolin Tóni egy égetően szükséges szépmüvészeti minisztérium
                  belszervezetében volt járatos, az erdészpraxi végül a földmivelési resszort
                  sikátorai között ismerte ki magát.
            </p>
				<p>
               Dicséretreméltó, hogy az urak mindegyike elismerte a másika
                  szaktudományát, véleménykülönbségek a pártpolitika és a személyi kérdések mezejére
                  szoritkoztak. Itt azonban már szépen össze lehetett veszni s miután alapjában véve
                  az volt a főcél, össze is vesztek az urak mindennap ugy, hogy csak másnap tudtak
                  kibékülni. Tettlegességre azonban mindössze egyszer került a sor. Még pedig Görgey
                  miatt.
            </p>
				<p>
               Történt ugyanis, hogy a jelenlegi erdészpraxi elődje pártfogásába
                  merte venni a negyvennyolcas hadvezért: azt állitotta róla, hogy nem hazaáruló.
                  Helybe is hagyták az urak ugy, hogy vonitva ment haza...
            </p>
				<p>
               Egy szó mint száz, Kornya Náci megkavarta a politikai vizeket s az
                  urak elkezdtek az árban lubickolni. Bekapták Tiszát és Wekerlét, mint ragadozó
                  halak a pontyot, hülyeségi bizonyitványokat állitottak ki a többi miniszter és
                  pártvezér számára, szapora gyilkosságokkal vádolták meg a bécsi kamarillát s
                  akasztófára itéltek egy jámbor keresztény-katolikus püspököt, mert egy főrendiházi
                  beszédjében (állitólag) megsértette a kálomista vallást. Persze nem egyhangulag,
                  annak nem lett volna értelme, hanem elkeseredett szóharc után.
            </p>
				<p>
               - Öcsémuram zöld mezőkön járkál, midőn Wekerlét nagy
                  finánckapacitásnak mondja, - recsegte Lábas Máté tiszteletes ur, midőn Kornya Náci
                  a nagy államférfiut feljebb akarta rángatni a közvélemény létraján, - a nagy
                  finánckapacitások másképp festenek: a gazdagok ládájából szedik ki a pénzt, a
                  szegény ember zsebéhez hozzá se nyulnak. Volt egyszer egy bankár Franciaországban
                  - kapta ki a példát ismeretei tárházából - John Law, de ugy kell kiejteni, hogy
                  Dson Ló, ez a Ló elhitette a francia tőkésekkel, hogy az amerikai Missisipi folyó
                  ágya szinaranyból van megvetve, csak a gépet kell kitalálni, ami felszinre hozza a
                  folyamfenék kincseit. Ő kitalálta s aki pár hónap alatt milliókra akar szert
                  tenni, vegyen egypár Missisipi-részvényt, a jövő héten utra kél a kizsákmányoló
                  expedició... Szó sem volt igaz az egészből: - fejezte be tiszteletes ur előadását
                  - de a tőkések beugrottak neki: odaadták pénzüket a zseniális svindlernek, ez
                  pedig kapta magát, beszállitotta a tömérdek aranyat az üres államkasszába s igy
                  szólt az akkori pénzügyminiszterhez: törd össze az adóprésedet, komám,
                  mézesmadzaggal fogják az aranyhalat. Ime - konkludált tiszteletes ur - igy fest
                  szerintem egy igazi financkapacitás.
            </p>
				<p>
               A fortélyos Ló esete persze általános tetszést aratott: a kótajiak
                  kénytelenek voltak Wekerlét megtagadni. Karolin Tóni Apponyit buktatta meg
                  ilyenféleképpen, a kántor meg az oláhokkal trafikáló Justhot végezte ki.
            </p>
				<p>
               Ez ment a legnehezebben, mert a bolond Cirjék Guszti pártfogásába
                  vette a felemás-kuruc pártvezért s kivételképpen okos érveket hozott fel védence
                  ártatlansága mellett.
            </p>
				<p>
               - Justh, - szavalta prófétai ihlettel, - nem a jelen ugarain
                  botorkál, hanem a Jövő igéretföldjét munkálja. Mert, tisztelt elvtársaim, el fog
                  következni a nagy szent pillanat, amidőn hitvány kártyavárként össze fognak omolni
                  azok az átkos válaszfalak, amelyek államot államtól, nemzetet nemzettől, népet
                  néptől, embert embertől elválasztottak. Egyetlen együttérző boldog népcsaládot fog
                  képezni az egész emberiség. Az Altorjay-féle nagyságos és méltóságos urak
                  egyenranguak lesznek Csucsi cigánnyal, vagy mindnyájan bifszteket fogunk enni,
                  vagy egyikünk se, de nem lesz extrawurst.
            </p>
				<p>
               - Az nem jól lesz ugy, - jegyezte meg Tóni általános hatota között, -
                  én a testvériséget egy cigánnyal nem vállalom.
            </p>
				<p>
               - Én még magával se, - tóditotta a praxi, - mert maga akkor is csak
                  vizet fog inni, ha felfordul a világ, én pedig azt le nem nyelem a testvériség
                  kedvéért.
            </p>
				<p>
               Guszti megrázta mutatóujját a levegőben, igy akarván jelezni, hogy
                  félreértés forog fenn, hallgassák őt az urak végig, aztán lármázzanak.
            </p>
				<p>
               - Nem arról van szó, - folytatta biztatóan mosolyogva, - hogy Karolin
                  müvész ur effektive összecsókolózzék Csucsival, sem arról, hogy az erdészgyakornok
                  elvtárs vizet igyék, ha irtózik tőle: a lehetőségeket kell megadni az embereknek,
                  hogy bizonyos keretek között mindenki azt tehesse, ami jól esik neki.
            </p>
				<p>
               - Én hét feleséget veszek, mint a török basák, - jelentette ki az
                  özvegy kántor.
            </p>
				<p>
               - Az nem lehetőség, - orditotta a félbeszakitott szónok mérgesen, -
                  minden férfira csak egy asszony jut, néha annyi se.
            </p>
				<p>
               - De jut, öt-hat is juthat, - ellenvetette a maliciózus kántor, -
                  mert az olyan ember, mint maga, egynek se fog kelleni.
            </p>
				<p>
               Általános meg-megujuló derültség. Guszti földhöz vágta kalapját és
                  cserbenhagyta Justhot. Elszaladt a kaszinóból.
            </p>
				<p>
               - Kár érte, - jegyezte meg a tiszteletes ur, - sok esze van neki,
                  csak nincs kocsisa.
            </p>
				<p>
               - Gazember, képmutató, - mondta ki Tóni áperte a maga véleményét, -
                  nemcsak a földet akarja felosztani, hanem a termését is. Nem kérek belőle.
            </p>
				<p>
               - Félsz, hogy nem jut rád elég bor? - tréfálkozott Náci.
            </p>
				<p>
               De Tóni nem vette tréfának a megjegyzését.
            </p>
				<p>
               - Hogyne félnék, az ebadta, - mondta - miből meritsek ihletet, ha
                  elfogy a porcióm...
            </p>
				<p>
               Delet harangoztak. A praxi füttyentett a vizslájának, Náci meg
                  vegyesszármazásu mopszijának s szétoszlott a társaság. Ebédelni mentek a
                  kovácsmester s legényei is. Egy hatalmas ujfundlandi kutya keresztbefeküdt a
                  mühely bejárata előtt: minden egyéb élőlény eltávozott. Azaz verebek röpültek a
                  helyükbe s megfürdöttek a faszenes porban. Az ujfundlandi rájuk morgott, ha testén
                  keresztül be akartak röpülni a mühelybe, különben zsinatolhattak kedvük
                  szerint...
            </p>
				<p>
               *
            </p>
				<p>
               Magda a keritésnél várt apjára, akit még nem látott aznap, mert
                  elaludta az időt. Bizonyos türelmetlenséget árult el (vagy idegesség volt talán),
                  elibe szaladt az öregnek s belecsimpeszkedett a karjába. Jókedvünek tetszett, csak
                  szokatlanul sápadt volt.
            </p>
				<p>
               - Mért nem költöttél fel, rosz apácska? - duzzogott. - Boris jó kávét
                  adott legalább?
            </p>
				<p>
               - Jót. Mért ne pihented volna ki magadat? Későn jöttél haza? Hogy
                  mulattál?
            </p>
				<p>
               - Ahogy vesszük. Egy óra volt, mire hazakerültem.
            </p>
				<p>
               - A fiatal Altorjay persze elkisért?
            </p>
				<p>
               A leány karja megrándult az apjáéban. És kipirosodott az arca is.
                  Elfelejtett felelni.
            </p>
				<p>
               Ez meglepte az öreget.
            </p>
				<p>
               - Csak nem viselte magát helytelenül? - kérdezte, s összeráncolta
                  szemöldökét.
            </p>
				<p>
               - Ó nem, nem, - szólalt meg most már Magda gyanus buzgósággal, - én
                  voltam az illetlen: azt hiszem, megbántottam szegényt.
            </p>
				<p>
               - Csacsi, - s mosolygott az apja, - te senkit sem tudsz
                  megbántani.
            </p>
				<p>
               Leültek az ebédhez, Magda eldicsekedett az ozsonnájával s vendégei
                  jókedvével. Az apa láthatóan örült neki, bár egyéb dolog kötötte le a
                  figyelmét.
            </p>
				<p>
               - Nini, ezüst! - mondta kegyeletszerü mozdulattal kanala után nyulva.
                  - Hogy jutott eszedbe?
            </p>
				<p>
               - Gondoltam: megilleti vendégeimet, majd azt gondoltam: bennünket is
                  megillet talán.
            </p>
				<p>
               A kovácsmester gondolkozott egy ideig, aztán rejtelmesen
                  sóhajtott.
            </p>
				<p>
               - Lehet, hogy igazad van, - mondta, - bár az is lehet, hogy siettél
                  kissé.
            </p>
				<p>
               Sietett! Mivel? Miért? - A leány világosságot keresett a homályban:
                  apja szemébe nézett. Ugy rémlett neki, hogy pár pillanatra egész megváltozott az
                  arckifejezése. Villogott és parancsolt a szeme... Magda nem mert tőle
                  felvilágositást kérni.
            </p>
				<p>
               Különben sem volt kiváncsi természetü. (Miért keresse az ismeretlent,
                  mikor a valóság oly szép, hogy szebb már nem is lehet!) Most még kevésbé, mint
                  eddig. A szerelem körül forgott a leány minden gondolata és érzése.
                  Aggodalmaskodott, félt, vágyott, érzékenykedett.
            </p>
				<p>
               Szinte félve jelentette be apjának a Saárdy látogatását.
                  Hozzátette:
            </p>
				<p>
               - Kérlek, légy itthon, apám. Nem szeretnék félreértésre okot
                  szolgáltatni.
            </p>
				<p>
               A félreértéstől való félelmet ugyan nem értette az öreg, de azért
                  megigérte, hogy félbeszakitja a munkát Saárdy, illetve leánya kedvéért. Aztán
                  megkérdezte:
            </p>
				<p>
               - Mi jutott eszébe Saárdynak? Mondott valamit?
            </p>
				<p>
               Magda elpirult.
            </p>
				<p>
               - Semmi lényegeset, - felelte, - különös ember: zavarbahozott a
                  nézésével.
            </p>
				<p>
               - Hm!... Tetszik neki a leány, - konstatálta magában a kovácsmester.
                  - Vajjon milyen szándékai vannak vele?
            </p>
				<p>
               Rosszat nem tudott a kovácsmester feltételezni senkiről, viszont
                  tulságos nagynak itélte a távolságot a gazdag és előkelő földesur s leánya között
                  ahhoz, hogy házasodási szándékot lásson a Saárdy látogatásában. Ismerte és
                  becsülte a komoly fiatal urat, de merészebb kilendülésre nem hitte képesnek a
                  lelkét.
            </p>
				<p>
               - Saárdy jó ember, - jegyezte meg, - csak kissé száraz, számitó.
            </p>
				<p>
               Magda csudálkozva rázta a fejét.
            </p>
				<p>
               - Én éppen nem találtam annak - mondta - velem szemben legalább nem
                  olyannak mutatta magát.
            </p>
				<p>
               - Arra nem lehet adni, - vélte az apa, - a legtöbb ember álarcot
                  visel. Néha kénytelen vele, - tette hozzá rövid szünet után.
            </p>
				<p>
               Belerévedezett a levegőbe s még rejtelmesebben sóhajtott, mint az
                  imént. De hamarosan visszanyerte nyugodt turáni humorát. Elmosolyodott s
                  ráfektette hatalmas tenyerét leánya kis kezére.
            </p>
				<p>
               - Édes kis fiacskám, - mondta mélységes szeretettel, - minden ugy van
                  jól, ahogy van s ha máskép lesz, ugy is jó lesz, Isten gondol reánk, csak mi ne
                  vétsük el a sorsunkat!
            </p>
				<p>
               Az apa szava ugy hatott a leányra - mint egy bibliai mondás.
            </p>
				<p>
               Igen, ne vétsük el, gondolta magába s egyszeribe megtelt a feje.
                  Visszaemlékezéssel, dilemmával, tervvel... Elhatározta, hogy még aznap felkeresi
                  Altorjay Istvánt.
            </p>
				<p>
               Hat óra tájban indult a kastélyba. Bátran viselkedett: tisztában volt
                  magával, minden zavaró elfogultságot leküzdött a lelkében. Mégis összerezzent,
                  midőn megtudta az inastól, hogy a méltóságos ur kikocsizott a kisasszonyokkal, a
                  fiatal ur egymaga van otthon: a kertben olvas.
            </p>
				<p>
               Nem hivatta fel Istvánt: ő ment hozzá. Egy platánfa alatti padon ült
                  a huszár, de nem olvasott. A könyv (ugy látszik, elejtette) előtte hevert a
                  földön. Térdére könyökölt s tenyerébe fektette fejét. Gondolatokba volt merülve,
                  Magdának ugy kellett őt felrezzentenie.
            </p>
				<p>
               Erre felugrott s haptákba vágta magát a leány előtt.
            </p>
				<p>
               - Magda, - suttogta - maga az? Magda, - ismételte a leány nevét, de
                  már hangosan, szinte ujjongva, - be jó, hogy eljött!
            </p>
				<p>
               A leány lesütötte a szemét.
            </p>
				<p>
               - Eljöttem, - lihegte, - el kellett jönnöm.
            </p>
				<p>
               - Leül? Vagy sétáljunk?
            </p>
				<p>
               - Leülök.
            </p>
				<p>
               Helyet foglaltak egymás mellett a padon. Egy csizmadár letelepedett
                  egy ágra a fejük felett és elkezdett csicseregni.
            </p>
				<p>
               - Képzelheti, miért jöttem, - kezdte meg a lány a társalgást s mély
                  lélekzetet vett, mielőtt folytatta volna.
            </p>
				<p>
               - Nem képzelem, Magda, - állitotta őszintén a huszár.
            </p>
				<p>
               - Megbántottam magát.
            </p>
				<p>
               Az ifju a leányra nézett.
            </p>
				<p>
               - Nem, - mondta csudálkozva. - Mivel bántott volna meg?
            </p>
				<p>
               Csend. Magda szavakat keresett. Elkészült volt a huszár minden
                  elképzelhető magatartására, de most ugy gondolta, hogy
               nem járt a helyes nyomon.
            </p>
				<p>
               - Akkor miért haragudott meg reám? - kérdezte hosszas vajudás
                  után.
            </p>
				<p>
               - Nem magára haragudtam meg: magamra. Utálatos voltam: férfiatlan,
                  gyáva.
            </p>
				<p>
               Ujra csend. A leány keble el kezdett mozogni, ismét vajudott.
            </p>
				<p>
               - Ne beszéljen magáról igy, - kérte szinte sirva, - az igen rosszul
                  esik nekem.
            </p>
				<p>
               - Mit törődik maga az én férfiasságommal? - kérdezte a katonatiszt a
                  helyzethez nem illő érdességgel.
            </p>
				<p>
               A leánynak lebillent a feje.
            </p>
				<p>
               - Nagyon is törődöm, mert mindennek én vagyok az oka.
            </p>
				<p>
               - Ne képzelődjék, ne terhelje meg a lelkét a mások gyarlóságaival,
                  nem érdemes.
            </p>
				<p>
               Az ifju érdes modora még csak jobban megerősitette a leányt abban a
                  hitében, hogy, ha akaratlanul is, ő volt a hibás s elégtétellel tartozik annak,
                  akit szeret.
            </p>
				<p>
               - Ne haragudjon, Steff, - kérte szinte könyörgő hangon, - hiszen
                  azért jöttem, hogy bocsánatot kérjek magától. Egész éjszaka nem tudtam aludni
                  attól a gondolattól - gyónta meg pirulva - hogy a történtek után rosszabbnak hisz,
                  mint amilyen vagyok.
            </p>
				<p>
               A katonatiszt összecsapta kezét. Ennyi jóságot és ártatlanságot még
                  álmában sem tudott volna elképzelni.
            </p>
				<p>
               - Honnan veszi? - kérdezte meghatottan. - Én Istenem, honnan
                  veszi?
            </p>
				<p>
               - Onnan, hogy olyan hidegen bucsuzott el tőlem, midőn tegnap éjjel
                  elváltunk egymástól... onnan. És onnan - folytatta a leány, - hogy gyanuba vett:
                  azt hitte rólam, én is olyan vagyok, mint sok leány, minduntalan változtatom
                  érzéseimet... és onnan, hogy rossz néven veszi a Saárdy látogatását... és
                  onnan...
            </p>
				<p>
               Nem folytathatta, sirva fakadt.
            </p>
				<p>
               Eddig csak homályosan sejtette, de most már bizonyosan tudta István,
                  hogy szeretik. S tömérdek érzés, végtelen boldogság járta át a szivét.
            </p>
				<p>
               - Magda, oh Magda!...
            </p>
				<p>
               Több szó nem fért ki a torkán. Ahelyett olyan mozdulatot tett, mintha
                  meg akarta volna ragadni a leány kezét. De meggondolta magát, visszaemlékezett
                  első ilyes kisérletére, amit a leány szeliden, de büszkén visszautasitott.
            </p>
				<p>
               A leány kitalálta a szándékát és érzéseit: olvasott a szivében.
            </p>
				<p>
               - Egyszer - mondta álmatag, mesélő hangon - nem is olyan régen, pár
                  nap előtt, rosz néven vettem magától, hogy nem akarta elereszteni a kezemet.
                  Sokáig gondolkoztam rajta - folytatta - s hovatovább rájöttem, hogy nem volt
                  igazam. Maga nem akarhatott velem flirtölni, a maga érzései csak tiszták lehetnek,
                  joggal neheztelt meg reám: elbizakodott vagyok, gyanakodó, kényeskedő.
            </p>
				<p>
               Ebből megérthette István, hogy a leánynak is tudomása van az ő
                  szerelméről. Az
               emberi élet legpompásabb virága kinyilt a fiatal pár számára, csak le
                  kellett volna szakitani. De egyikük sem mert hozzányulni. Közbül állott egyrészt a
                  hagyomány, másrészt a leányszemérem pajzsa. Maguk elé néztek tehetetlenül, mert
                  nem mertek egymás szemébe nézni. Apró sóhajok fakadtak ki a szivek sebéből. Szavuk
                  elfogyott.
            </p>
				<p>
               Csak nagysokára szólalt meg a leány.
            </p>
				<p>
               - Pista!
            </p>
				<p>
               - Tessék.
            </p>
				<p>
               - Kell még a kezem?
            </p>
				<p>
               A huszár felugrott és féltérdre ereszkedett a leány előtt.
            </p>
				<p>
               - Kell.
            </p>
				<p>
               - Itt van.
            </p>
				<p>
               Magda odaadta kezét a huszárnak.
            </p>
				<p>
               - Megtarthatja, ameddig akarja, - suttogta, - az se baj, ha örökre
                  nem tartja meg. Nem fogok érte szemrehányást tenni, mert tudom, hogy ha lehetséges
                  volna, örökre megtartaná.
            </p>
				<p>
               A huszár forró ajka rátapadt a leány kezére. A leány másik keze a
                  huszár fejére tévedt. Mirevaló lett volna itt a szó. Eleget csicsergett a csiz a
                  fejük felett.
            </p>
				<p>
               - Csirrcsirr-pipipi-piupiu - örüljetek az életnek,
                  csókolózzatok!
            </p>
				<p>
               A huszár megértette a madárdalt: nagyot és merészet gondolt a huszár.
                  Eleresztette szerelmese kezét s a szemébe nézett.
            </p>
				<p>
               - Magda!
            </p>
				<p>
               - Steff!?
            </p>
				<p>
               - Az ajkát is akarom.
            </p>
				<p>
               A leány lehajolt:
            </p>
				<p>
               - Tessék, Steff...
            </p>
				<p>
               Kéz-kézben mentek a kastélyig a diszkrét lombok oltalma alatt...
            </p>
				<p>
               - Magda, várni fogsz reám?
            </p>
				<p>
               - Várni fogok.
            </p>
				<p>
               - Ne ingasson meg semmiféle pletyka, biznod kell bennem.
            </p>
				<p>
               - Bizni fogok.
            </p>
				<p>
               - Nehéz próbát kell kiállanod, de az én sorom sem lesz könnyü: uj
                  életpályát kell kezdenem. A tönk szélén állunk, - magyarázta a katonatiszt, -
                  tiszti fizetésemből nem lehet megélni: elvégzem a jogot, ügyvéd leszek.
            </p>
				<p>
               - Csak ne erőltesse meg magát, - kérte a leány, - türelmes
                  leszek.
            </p>
				<p>
               - Öt év!
            </p>
				<p>
               - Várok akár tizig is, örökkön-örökké várok.
            </p>
				<p>
               - Akkor csókolj meg mégegyszer.
            </p>
				<p>
               - Mindig, amikor akarja, a magáé vagyok.
            </p>
				<p>
               Egy olajtengely bugása... Hazaérkeztek a háziak. Szétváltak a forró
                  kezek.
            </p>
				<p>
               Magda még tiz percig maradt a házban. A lányok majd megették.
            </p>
				<p>
               - Jaj de szép vagy, - rajongott a szeles Málika, - mindig az vagy, de
                  most különösen: szépséged egy angyali vonással szaporodott.
            </p>
				<p>
               Magda nem tiltakozott a bók ellen. Nagyon boldog volt, csak
                  mosolyogni tudott.
            </p>
				<p>
               Hazamenet oly könnyünek érezte magát, mintha csakugyan angyallá
                  változott volna s nem a lába vinné, hanem hirtelen kerekedett nagy, fehér
                  szárnyai.
            </p>
			</div>
			<div type="chapter">
				<head>
               Kótaji bonyodalmak
            </head>
				<p>
               Karolin Tóni, mióta arcképfestő lett, sehogy se tudott a bőribe
                  férni. Több baj volt a fránya piktorral, mint a félfaluval, beleértve a cigányokat
                  s az iskolás süvölvényeket is. Legujabban azt vette a fejébe, hogy verekednie
                  muszáj. Nem bottal pedig, sem fokossal, - azt még igazolták volna valahogy a
                  helybeli szokások, - hanem pisztollyal vagy karddal, mint akár Tankred lovag.
            </p>
				<p>
               Eleinte csak nevettek rajta a helybeli urak, de midőn látták, hogy a
                  harcias mesternek komoly a szándéka, elkezdték őt szidni.
            </p>
				<p>
               - Micsoda pimasz arrogancia, - mászott rá Kornya Náci, - kinek hiszed
                  magad, hogy párbajozni akarsz, mint egy katonatiszt vagy mágnásgyerek. Fuj!
            </p>
				<p>
               A tiszteletes ur enyhébb volt egy kicsit. Beérte egy szelid
                  fejmosással.
            </p>
				<p>
               - Amice, - mondta, - okos gazember, ha ölni akar, az erdőbe megy, ott
                  legalább haszonnal jár a vérengzés, de az, aki ok nélkül vagy hiuságból akar ölni,
                  nemcsak gazember, de bivaly is.
            </p>
				<p>
               A piktor szörnyen megorrolt.
            </p>
				<p>
               - Hát azt hiszi a tiszteletes ur, hogy passzióból teszem kockára az
                  életemet! Nem ölni akarok én, csak a becsületemet védelmezem: azt a két pofot
                  akarom lemosni, amit az ábrázatomra kaptam.
            </p>
				<p>
               - Ott a lavor, - vélte a tiszteletes ur.
            </p>
				<p>
               Erre már végképp dühbe gurult a piktor.
            </p>
				<p>
               - Maga ahhoz nem ért, - rikácsolta - a tettlegességet csak vérrel
                  lehet lemosni.
            </p>
				<p>
               Denikve segédeket keresett Karolin lovag s miután Kótajon e célból
                  senki sem akart kötélnek állani, a szomszéd falvakba ment házalni...
            </p>
				<p>
               Hogy Tóni miképpen tett szert a végzetes pofokra; annak külön
                  története van. Érdemes elmondani, mert nemcsak cifra, hanem tanulságos is.
            </p>
				<p>
               Az eset egész enyhén kezdődött, mondhatni szeretettel. Ugy, hogy
                  Wokurka Titusz, az uradalmi erdész, hódolva az általános falusi divatnak, szintén
                  le akarta magát festetni a helybeli piktorral. Meghivta a mestert egy kis
                  ebédutáni kvaterkára s igy szólt hozzá az ötödik pohár után:
            </p>
				<p>
               - Amicenkó, én szörnyen szeretlek tégedet, adnék egy öl fát az
                  uraságéból, ha megörökitenél az öreg Wokurka.
            </p>
				<p>
               Nyár volt, Tóni csöppet sem fázott, tehát fáért semmit sem akart
                  megörökiteni.
            </p>
				<p>
               - Nem vállalhatom, - jelentette ki őszintén, -
                  embert
               csak pízért festek.
            </p>
				<p>
               Hogy el lehet a fát adni!...
            </p>
				<p>
               Hogy egy müvész méltósága kizárja a fakereskedést!
            </p>
				<p>
               Még nem kaptak össze, csak ittak és alkudtak. A fránya piktor
                  hajthatatlannak bizonyult. Az erdésznek ellenben okvetlenül kellett a kép:
                  megigérte szülőfalujának, Trsztinának, hogy lefesteti magát örökemlékül a
                  községháza számára, mint notabilitást. Pénzt azonban nem volt hajlandó ereszteni.
                  Fösvény volt, mint egy tirpák fuvaros.
            </p>
				<p>
               Jó óráig törte egymást a két nehéz férfiu minden eredmény nélkül,
                  midőn végre a tizedik pohár bortól megvilágosodott az erdész feje. Belecsapott a
                  piktor tenyerébe.
            </p>
				<p>
               - Eszi fene tesvir, legyen hát husz forint!
            </p>
				<p>
               Apró malacszeme azonban egyebet villogott. (Füge adok neked, nem husz
                  forint!) Abból azonban nem tudott Tóni olvasni, tehát belement az üzletbe, mint
                  valami ártatlan borju.
            </p>
				<p>
               Másnap le is festette a trsztinai notabilitást, még pedig fényesen.
                  Igaz, hogy kezére játszottak a körülmények is. Rut volt az erdész, körülbelül ugy
                  festett, mint egy elaggott vadkan, ő pedig ex offo állatfestőnek született, tehát
                  igen otthon érezte magát, midőn Wokurkát lepingálta. Oly buzgón dolgozott, hogy
                  festékes lett az orrahegye is. Egy szevillai toreádor nemes pózával prezentálta
                  megrendelőjének a kész festményt. Szinte félt a lelkes dicséretektől, amiket
                  okvetlen a nyakába fognak zuditani.
            </p>
				<p>
               Ám csodálatosképpen nem dicséreteket zuditottak a nyakába, hanem
                  hidegvizet.
            </p>
				<p>
               - Hüm, höm, - károgta a ravasz tót zatyafi, - eztet a kép nem
                  sikerülte magát.
            </p>
				<p>
               - Hohó! - tiltakozott Tóni indignálódva a sértés ellen.
            </p>
				<p>
               - Nem hóhó, hanem háhá, - gunyolódott a vén tüskés rőtvad, - ez nem
                  éri husz forint, ez nem a becsületes Wokurka, csunya...
            </p>
				<p>
               - Hát tehetek én róla, hogy az ur olyan pocsék! - gorombáskodott a
                  temperamentumos müvész.
            </p>
				<p>
               - Én se tehetek róla, hogy nem teccik a kép.
            </p>
				<p>
               - Egyszóval nem akar fizetni?
            </p>
				<p>
               - Annyi nem, - jelentette ki a fortélyos tót, - legfenebb egy öl
                  fa.
            </p>
				<p>
               A piktor szét akart pattanni, de szerencséjére segitségére jött a
                  Gondviselés s egy derék ötletet ejtett az agyába. Egyszeribe egész jókedvre
                  hangolta a mérges férfiut. Még egy finom mosolyt is adott az ajakára.
            </p>
				<p>
               Az igy felszerelt müvész aztán eképen szólt az őt becsapni akaró
                  erdészhez:
            </p>
				<p>
               - Helyes, pajtás, ha nem kell a képed, viszem haza.
            </p>
				<p>
               S hóna alá csapta a mázolmányt.
            </p>
				<p>
               Wokurka mindenre el volt készülve, csak erre nem. Azért nem jött
                  zavarba.
            </p>
				<p>
               - Hehe, - mondta felsőbbségesen vigyorogva, - ismerek ez a komédia...
                  minek neked az a kép, ki veszi meg a más pofografiája?
            </p>
				<p>
               - Azt bizd csak rám!
            </p>
				<p>
               A kaján piktor el akart rohanni, de Wokurka elkapta a kámzsáját.
            </p>
				<p>
               - Bolondozol?
            </p>
				<p>
               - Nem én, pompás vásárt fogok csapni a képeddel: farkat pingálok
                  hozzá s eladom majom helyett.
            </p>
				<p>
               A piktor hangos hahotába tört ki: nyilván azt hitte, hogy a rőtvad
                  ijedtében esze nélkül ki fogja szurkolni a honoráriumot. Bezzeg rosszul spekulált.
                  Nem pénzt kapott a dühös erdei manótól, hanem két olyan pofot, hogy félóráig
                  bőgőhegedünek nézte az eget...
            </p>
				<p>
               Ime, ezek voltak a Kótaj józan hirnevét fenyegető párbaj előzményei.
                  Tehát pesti ésszel nem lehet rajta nagyon csudálkozni, hogy Tóni görcsösen
                  ragaszkodott hozzá. Elment volna segédért a világ végére is.
            </p>
				<p>
               Nem kellett odáig fáradnia. Csak a harmadik és negyedik faluig. A
                  kéri patikus s Saárdy Jenő kötélnek állottak: vállalták a kényes ügy elintézését.
                  El is intézték fényesen. Miután három napi kapacitálás után sem tudták Wokurka
                  urat rávenni, hogy segédeit megnevezze, két példányban kiállitottak róla egy
                  szigoru gyávasági bizonyitványt, egyet a kezébe nyomtak, a másikat felüknek
                  kézbesitették.
            </p>
				<p>
               Tóninak első dolga volt, hogy a maga példányát (a mezőgazdasági
                  diszoklevelek mintájára) aranykeretbe foglaltatván, kiakassza müterme falára, a
                  második, hogy összecsőditse a kompániát az ellenfelét diffamáló s őt negative
                  hőssé avató dokumentum fölszentelésére.
            </p>
				<p>
               A cécóra ünnepiesen meghivta Korláthot is.
            </p>
				<p>
               - Nagyrabecsült majszter ur! Tudom ugyan, hogy ön sem nem iszik, sem
                  nem kártyázik, de még a politikát és pipát sem szereti - egyébbel pedig nem igen
                  szolgálhatok szerény házamban - mégis arra vagyok bátor önt kérni, hogy
                  tekintettel az ünnepi alkalom rendkivüliségére, tisztelje meg délután öt órakor a
                  házamat.
            </p>
				<p>
               A szónokot körülvevő intelligencia (a jelenet a kaszinóban játszódott
                  le), az urak nagyot nevettek erre. Azt hitték, hogy nevetni fog az aszkétaéletü
                  kovácsmester is.
            </p>
				<p>
               Hát nem. Ellenkezőleg. Kemény sas-arca méltóságos kifejezést öltött,
                  meghajtotta magát a régi táblabirákat jellemző massziv eleganciával s a szives
                  meghivást igy köszönte meg:
            </p>
				<p>
               - Köszönöm a megtiszteltetést: bár nem szoktam a házamból kimozdulni,
                  ott leszek, hogy nagyrabecsülésemnek ünnepiesen kifejezést adhassak. Ön nem
                  felejtkezett meg a magyar becsületről: kivágta a virtust. A bátorságot és
                  büszkeséget tisztelem önben.
            </p>
				<p>
               Tóni belepirult az őt ért tisztességbe. Az egri kardinális
                  elismerésének sem örülhetett volna jobban. Tiszteletteljesen megszorongatta a
                  mester kezét, aztán hátrafordult s szőrös bagolyfejét kevélyen felütve, igy szólt
                  párbajellenes érzésü cimboráihoz:
            </p>
				<p>
               - Nos, ki a szamár, ki a gazember, ki a bivaly?
            </p>
				<p>
               Az urak nem feleltek a
               kérdésre, mert nagy zavarban voltak... Egy csaknem szentéletü békés
                  falusi ember a párbaj mellett! Egy egyszerü falusi kovácsmester a lovagiasság
                  szolgálatában! Ilyet még nem pipáltak. Nem tudták mindjárt elhatározni, hogy
                  szégyeljék-e magukat, vagy megforgatván a köpenyeget, megtagadják elvüket, amely
                  szégyenletes szamárságnak bélyegzi a párbajt.
            </p>
				<p>
               Egyelőre a középuton foglaltak helyet, egyrészt, mert ugy se tudtak
                  volna pirulni, másrészt, mert nem akartak egy veszedelmes precedenst alkotni: a
                  lovagiasság magvát Kótajon elhinteni.
            </p>
				<p>
               - Derék dolog ez, - jegyezte meg Náci, anélkül, hogy kivette volna
                  szájából az égő trabukkót, de hogy mi az a derék dolog, azt nem mondta meg.
            </p>
				<p>
               A többi ur még kevesebbet mondott, pedig mindegyiknek teli volt a
                  feje. Vagy talán éppen azért. A hirtelen támadt benyomásokat nem lehet egy-kettőre
                  feldolgozni. Ám okos ember nem hagyja a fejében a szöget, amit beleütnek, hanem
                  kifeszegeti...
            </p>
				<p>
               Érthetetlen ember volt a kovács eddig is, - vélték a kótaji urak, -
                  de a történtek után nyilvánvaló, hogy nemcsak érthetetlen, de esetleg veszedelmes
                  is lehet a falura. Nem is igazi kovács, csak annak adja ki magát, mert titkos
                  missziója van, amely missziónak a célja aligha lehet egyéb, mint hogy fejük
                  tetejére állittassanak a kótaji boldog ősállapotok s az igy támadt zürzavarban
                  felfalják egymást a békés emberek.
            </p>
				<p>
               Hát ezt okvetlenül meg kell tudni. Apróra, mig nem késő. Ki kell
                  nyomoztatni, ki fia-bornya a rejtelmes kovács, honnan és hogyan került Kótajra,
                  miből neveltette leányát urikisasszonynak, fiát mérnöknek, miért nem jár sehova s
                  végre, miért üti a tüzes vasat az ut szélén, mikor módjában lenne otthon pipálni,
                  mert a száz hold földje nem elegendő ugyan ahhoz, hogy ficsurokat s delnőket
                  neveljen, de arra bőven futja, hogy az ember összetegye a kezét s mégis
                  jóllakhassék...
            </p>
				<p>
               A Tóni-féle okmányfelszentelési ünnepen természetesen a fenti
                  kérdőpontok körül forgolódott a kótaji urak felizgatott agyveleje. Az adatok és
                  gyanuokok nőni kezdtek, mint a lavina s a felsrófolt fantáziák hamarosan
                  eltemették a rejtelmes kovácsmestert, a Gonoszt, amit az ördög a falu nyakára
                  küldött. Csak Tónit nem lehetett öröklött természetes eszéből s a kovács iránt
                  érzett tiszteletéből kiforgatni.
            </p>
				<p>
               - Eh no, - dörgedezte a jeles müvész - nem kell fekete festéket
                  használni ott, ahol a vörös is megteszi. Igaz, - ismerte be még ő is, - hogy fura
                  kovács ez a mi kovácsunk, de abból még nem következik, hogy veszedelmes gonosztevő
                  s meg akarja rontani a falut. Én - vélte - inkább azt hiszem, hogy a javunkat
                  akarja s nem azért kovácskodik, hogy bennünket vezessen félre, hanem, mert a maga
                  érdekében kell inkognitót tartania. Annyit tehát magam is belátok, - végezte
                  védőbeszédét a mester, - hogy nem lehet a kovács igazi kovács, zsentrinek kell
                  lennie.
            </p>
				<p>
               - Miért nem mindjárt mágnásnak? - kérdezte Náci gunyosan.
            </p>
				<p>
               - Azt is megmondom, - felelt Tóni készségesen, - azért nem lehet
                  mágnás, mert ha az lenne, inkább a finomabb cukrászi pályát választotta volna:
                  megtette volna fedezéknek az is...
            </p>
				<p>
               Az uraknak egyelőre abba kellett hagyniok a kovácsprobléma
                  feszegetését, mert az ablakhoz rendelt őrtálló segédjegyző megadta vészjelt:
            </p>
				<p>
               - Itt a farkas!
            </p>
				<p>
               Általános feszengés és arccsere. A házigazda ábrázata ünnepi dresszt
                  öltött, Náci hátradugta trabukkóját, a segédjegyző megigazitotta kamásliját, a
                  kántor krákogott, a biró kiköpte minden nyálát.
            </p>
				<p>
               - Isten hozta, szeretett kedves majszteruram, - üdvözölte Tóni belépő
                  vendégét.
            </p>
				<p>
               - Ásszolgája!... Jónapot, Korláth ur!... Isten hozta közénk!...
                  Aggy’isten! - örvendeztek a többiek.
            </p>
				<p>
               Az arcok ragyogtak a szivességtől és a tisztelettől. A kántor széket
                  tolt a kovácsmester alá, a praxi a kalapját és botját szedte el, a segédjegyző
                  udvariasan csosszantott a lábával s biztositotta a mestert, hogy jó szinben
                  van.
            </p>
				<p>
               Hát kovácsot bizony nem szokás igy fogadni, ha nem érzi az ember,
                  hogy nemcsak kovács. Ennek az érzésnek most különösen tápot adott az a körülmény
                  is, hogy a mester egész másforma szabásu ünnepi habitust viselt, mint a
                  környékbeli mesteremberek: körülbelül ugy festett félmagyaros, fekete
                  posztózekéjében s vékonytalpu, könnyü csizmájában, mint a vármegyei főügyész a
                  közgyülésen. De még a habitusánál is jobban imponált a mester magatartása. A
                  kovácsmühelyben, bőrkötényesen, nem lehet előkelőséget kifejteni: most baráti
                  körben, egy müterem szines drapériái között, szabadon érvényesülhettek a Korláth
                  Péter tekintélyt parancsoló kvalitásai.
            </p>
				<p>
               A kovácsmester ugy ült a székén, - pedig a legderekabb butora volt
                  Tóninak - hogy szinte szégyenkeznie kellett a széknek jelentéktelensége miatt. És
                  ugy beszélt a kovácsmester, mintha előre betanulta volna a mondanivalóját,
                  valamint az udvarias fejedelmek, akik nem biznak eszük gyors váltásában, de
                  tapintatlanok sem akarnak lenni.
            </p>
				<p>
               Abban is hasonlitott Korláth a fejedelmekhez, hogy mindössze tiz
                  percig időzött a müteremben, sőt abban is, hogy az urak mély lélekzetet vettek s
                  kinyujtóztatták megmerevedett tagjaikat, midőn az ajtó végre bezárult a háta
                  mögött.
            </p>
				<p>
               - Feszélyez ez az ember és nem tudom miért, - dühösködött magára a
                  kényes Náci, rágyujtván időközben kialudt trabukkójára.
            </p>
				<p>
               - Én nem félek tüle, - hencegett a cinikus kántor, - én ugy beszélek
                  a grófnékkal is, mintha rendes asszonyok volnának.
            </p>
				<p>
               - Engem csak az a tudat zseniroz, - vallotta a praxi, - hogy
                  félkézzel is megfojthatna, ha akarna, különben csöppet sem imponálna...
            </p>
				<p>
               Miután mindenki exkuzálta volt magát az elfogódottságáért, folytatták
                  az urak ott, ahol elhagyták: belegázoltak a távozottat körülvevő rejtelmek
                  posványos utvesztőjébe. Persze sorra került a mester familiája is. Hogy a Magda
                  pertestu van a grófnékkal, a Gábor fiu meg
               olyan kevély, hogy csak a tiszteletes urral fog kezet, de még vele se
                  akar disputálni, csak lemosolyogja a nagytudományu urat, ha állit valamit. Mi
                  jogon? Aranyos bölcsőben ringatták a Magdát? Több ember a Gábor, mint a
                  tiszteletes?
            </p>
				<p>
               Fonódott a helybeli »cause célébre« csepüje, mindaddig fonódott, mig
                  pletykává nem fajult. Precize ki lett kombinálva, hogy Magdába szerelmes mind a
                  két Altorjay (az apa még jobban, mint a fiu), s hogy a dolognak csak szomoru vége
                  lehet: vagy a leány bukik el, vagy az urak fogják magukat főbelőni. Nyilvánvaló
                  továbbá, hogy meg van babonázva Saárdy Jenő is: a gőgös ur vizitet csapott
                  kovácséknál, per urambátyám szólitotta a kovácsmestert s olyan bokrétát adott
                  Magdának, mint egy selyemszoknyába öltöztetett malomkerék. Magdának mégsem
                  tetszett a bokréta, virágját szétosztogatta a falusi leányok között,
                  selyemmancsettáját meg odaajándékozta az élemedett postáskisasszonynak, aki
                  főkötőt csinált belőle.
            </p>
				<p>
               Aztán megszövődött a pletyka láthatatlan fonala szinte észrevétlenül,
                  mint a pókháló. Titokban dolgoztak a takácsok, hogy számadás esetén letagadhassák
                  dicstelen munkájukat.
            </p>
				<p>
               Persze, Náci volt a főmester, a hiu kozák, aki ujja körül szerette
                  volna forgatni az egész falut s valósággal terrorizálta környezetét. Törvényt
                  szabott, adót szedett, kizsákmányolta a nálánál gyöngébbeket. A kováccsal szemben
                  azonban cserbenhagyta a tudománya. Összeszedte minden akaratenergiáját,
                  elszántságát, de mindhiába: a falusi titán lelki fölsőbbsége s puritán jelleme
                  ólomsuly gyanánt nehezedett az agyára s kiütötte kezéből a kormánypálcát. Gyülölte
                  a kovácsmestert eddig is de miután érdekköreik nem keresztezték egymást, megfért
                  mellette. Most azonban betelt hiusága s féltékenysége mértéke: a kovács vele s az
                  általa corkán vezetett apró intelligenciával szemben a párbajozó piktornak adott
                  igazat, alá akarta ásni a tekintélyét, ám lássa a következményeket!...
            </p>
				<p>
               Igy dagad néha léghajóvá egy jelentéktelen szappanbuborék.
            </p>
				<p>
               A kovácsmesternek persze sejtelme sem volt az iránta táplált közérzés
                  ilyetén hirtelen fordulásáról, illetve a hálóról, amit kifeszitettek ellene. A
                  kovácsmesternek tiszta volt a lelkiismerete: nem zavarta meg álmait. Annál
                  kevésbbé a körülmények. Pedig azok nagyot változtak az utóbbi időben, untig eleget
                  ahhoz, hogy egy embert, még ha oly férfi is,
               aggodalommal töltsenek el.
            </p>
				<p>
               Leánya, az ő nyugodt szép gyermeke, mintha csak kicserélték volna,
                  szórakozott lett, gyakran idegesnek mutatkozott. Természetes jókedve időnként
                  minden sejthető ok nélkül mélázássá sötétedett. A szélsőségek között vergődött a
                  leány, mint a sebzett hattyu, amely hol az egyik ladikhoz ütődik, hol a másikhoz,
                  mert nem képes többé az áradattal uszni, nem látja az irányt. Az apa - bár előtte
                  összeszedte a leány minden lelkierejét - észrevette ezt a változást, de
                  ugylátszik, nem tulajdonitott neki fontosságot. Tehát nem tette azt szóvá.
                  Röstelte volna, mert azt hitte, hogy oly fiziológiai indiszpozicióval áll szemben,
                  amit érinteni csak egy anyának szabad. Lelki válságra, szerelemre nem is gondolt.
                  Altorjay István (titkos eljegyzése óta) naponként három-négy órát töltött a
                  házában leányával négyszem között: a valóságot még sem sejtette meg. Unja magát a
                  szabadságon lévő fiatal katonatiszt, - vélte - hozzá méltó férfitársasága nincs a
                  faluban, leánya ellenben müvelt, kedves teremtés, természetes, hogy jobb hiján
                  vele tölti ideje javát. Jámbor volt a kovács, mint a legtöbb emberóriás: naiv és
                  vak, az élet apró bajait, finom szövevényeit nem látta meg. Azonfelül vakon bizott
                  leányában. Annak nem lesz titka apja előtt soha. Beszélni fog magától, ha valami
                  komoly buja-baja, kétsége lesz.
            </p>
				<p>
               Arra már nem gondolt a titán, hogy leánya belekerülhet oly
                  kényszerhelyzetbe is, amelynek nyügében titkot kell tartania még atyjával szemben
                  is.
            </p>
				<p>
               Pedig éppen az volt az eset. És éppen ennek a természetével ellenkező
                  kényszerüségnek fájó hatása emésztette leginkább a leányt.
            </p>
				<p>
               István akarta, hogy eljegyzése
                  egyelőre
               titokban maradjon még apja előtt is s Magda semmit sem tudott
                  vőlegényének megtagadni. Inkább szenvedett. Okát sem tudakolta szerelmese
                  akaratának, - ő tudja, miért követel tőle ilyen áldozatot. Képes lett volna minden
                  próbát kiállani: ugy szeretett.
            </p>
				<p>
               Altorjay István belelátott a leány lelkébe, de nem könnyithetett
                  rajta; ő is
                  ugy
               szeretett. Ragaszkodnia kellett a titoktartáshoz, mert biztosra
                  vette, hogy atyja, akinek nagyravágyó tervei voltak vele, minden követ
                  megmozditana szerelmi házassága megakadályozására. Ő volt az a hajóroncs, amibe a
                  hajótörött, de még mindig élvvágyó földesur belekapaszkodott. Egy érdekházasság
                  révén vele akarta a kopott családi cimert bearanyoztatni, az ősi birtokot a
                  hitelezők mind összébb szoruló karmai közül kiragadtatni.
            </p>
				<p>
               Ezt meg is mondta menyasszonyának. De hozzátette egyben:
            </p>
				<p>
               - Érdekházasságra akkor sem lettem volna képes, ha veled nem
                  találkozom.
            </p>
				<p>
               Magda ezt természetesnek találta.
            </p>
				<p>
               - Azt nekem mondania sem kell, tudom, kit szeretek...
            </p>
				<p>
               A nobilis fiatal pár oly közel volt egymáshoz, mint hivatalos
                  jegyesek pár nappal esküvőjük előtt. Még közelebb. Midőn találkoztak s elbucsuztak
                  egymástól, - feltéve, hogy egyedül voltak, - összecsókolóztak, elmondták
                  kölcsönösen apró gondjaikat, reményeiket a vágy minden izgalma nélkül, a tiszta
                  lelkek őszinteségével. Nem szépitették egymást, lelkeiket nem röstellették
                  levetkőztetni, a nászágyban sem lehettek volna jobban az egymáséi.
            </p>
				<p>
               Féltékenységről többé szó sem lehetett. Pedig Saárdy megismételte
                  látogatását a kovácslakban többször is. Tehát lett volna rá elegendő külső ok. A
                  sárdi földesur nyilvánvaló komoly szándéka, gazdagsága, hibátlan jelleme s elég
                  tetszetős egyénisége szemben az István cifra nyomoruságával, ami öt évi várásra
                  itélte Magdát, bizony nem az utóbbi javára billentette a reális élet mérlegét.
                  Menyasszonyán kivül nem tudott a huszártiszt leányt elképzelni, aki hasonló
                  helyzetben ne vetélytársának adta volna az elsőbbséget.
            </p>
				<p>
               S mégis teljesen nyugodt volt István. Egyformán bizott magában és a
                  leányban. Biztosan tudta, hogy le fogja tenni a vizsgáit s megesküdött volna rá,
                  hogy menyasszonya nem fogja őt cserbenhagyni; a látnokok ihlettségével érezte,
                  hogy előbb-utóbb egymáséi lesznek, lehetetlen minden más eset.
            </p>
				<p>
               Már hozzá is látott a katona a tanuláshoz: meghozatta a szükséges
                  jogi könyveket. Titokban tanult. Délelőtt egy kerti lugasban, vacsora után
                  szobájában. Egyelőre nem szándékozott tiszti rangjáról lemondani, - tanulni lehet
                  uniformisban is, - élnie kellett valamiből. Megcsinálta a tervét s férfias
                  nyugalommal nézett a jövő elé...
            </p>
				<p>
               ... A tervét megcsinálta Altorjay István, de közbelépett egy előtte
                  eddig ismeretlen férfi s keresztülhuzta naiv számitásait. Meg nem alkuvó, szigoru
                  ember volt s jobban ismerte a nagy törvényeket, mint az idealista
                  szerelmesek...
            </p>
				<p>
               István váratlanul találkozott vele. Titkos menyasszonya társaságában
                  találta, midőn hozzá látogatóba jött.
            </p>
				<p>
               Magda elpirult, de azért elfogulatlan kedvességgel mutatta be
                  neki
                  testvérbátyját
               .
            </p>
				<p>
               A két férfi kezet fogott s az erősek bátor kordialitásával nézett az
                  egymás szemébe.
            </p>
				<p>
               Szép legény volt a mérnök és elegáns. S csakugyan hasonlitott
                  Istvánhoz.
            </p>
				<p>
               Ez hallott már erről a hasonlatosságról s a kelleténél talán kissé
                  tovább pihentette szemét a mérnökön.
            </p>
				<p>
               Az megértőleg mosolygott.
            </p>
				<p>
               - Azt nézi, - kérdezte udvariasan, - hogy a hir megfelel-e a
                  valóságnak?
            </p>
				<p>
               István visszamosolygott reá.
            </p>
				<p>
               - Tudtam, hogy megfelel, hiszen Magdától is hallottam, hogy
                  hasonlitok önre.
            </p>
				<p>
               A mérnök elkomolyodott kissé. Nem tetszett neki, hogy hugát
                  bizalmasan nevén nevezi a katonatiszt. De azért udvarias és kedves maradt.
                  Elmondta, hogy kétheti szabadságra jött haza, aztán egy vállalat megbizásából
                  külföldre kell utaznia.
            </p>
				<p>
               - A magyar mérnök kapós külföldön, - jegyezte meg István, - ha nem
                  volnék oly antitalentum a számok és mértani ábrák területén, én is ezt a pályát
                  választanám.
            </p>
				<p>
               - Az előkelő urfiak jogot tanulnak, vagy a katonai pályát választják,
                  - mondta Korláth Gábor minden célzás vagy él nélkül.
            </p>
				<p>
               Az apa, aki félév óta nem látta aznap érkezett fiát, kivételképen
                  abbahagyta délutáni munkáját és hazajött, hogy családja körében töltse a nap
                  hátralevő részét. Szerény, de önérzetes szivélyességgel üdvözölte Istvánt.
            </p>
				<p>
               - A főhadnagy ur mindennap ellátogat hozzánk, - jelentette fiának, -
                  nagyon örülök, hogy jól érzi magát a hugod társaságában.
            </p>
				<p>
               A mérnök észrevette, hogy huga elpirult. Önkénytelenül a huszárra
                  nézett. Elfogódott volt az is.
            </p>
				<p>
               - Remélem, - folytatta az apa, - hogy a te társaságod ellen sem lesz
                  a főhadnagy urnak kifogása...
            </p>
				<p>
               - Ó, - mondta István szerény-zavarodottan, - ellenkezőleg: boldog
                  leszek, ha a mérnök ur megtisztel a barátságával.
            </p>
				<p>
               - Majd egyszer tiszteletünket tesszük a kastélyban együtt, - szólalt
                  meg Magda, s bátyjára vetette bátortalan kérő tekintetét.
            </p>
				<p>
               - Legyen szerencsénk, - kérte István a mérnököt mohón, - Magda és
                  hugaim ugyis jó barátságban vannak.
            </p>
				<p>
               Mély függőleges ránc támadt a mérnök homlokán.
            </p>
				<p>
               - Atyám jár a kastélyba? - kérdezte s átható szemével megismételte a
                  kérdést.
            </p>
				<p>
               Pár másodpercig nem kapott feleletet.
            </p>
				<p>
               - Nem járok, - válaszolt aztán a kovácsmester, - én kovács vagyok,
                  nem kastélyban a helyem.
            </p>
				<p>
               István tiltakozni akart, de Gábor szavába vágott.
            </p>
				<p>
               - Atyámnak
                  ebben
               igaza van.
            </p>
				<p>
               Az ebben szóra esett hangsuly bántotta az öreget.
            </p>
				<p>
               -
                  Miben
               nincs igazam? - kérdezte, a maga részéről a miben szót
                  megnyomva.
            </p>
				<p>
               A fiu észrevette magát. Elsimitotta homloka ráncát s bocsánatkérőleg
                  kezet csókolt apjának.
            </p>
				<p>
               - Megfelejtkeztem magamról, mindenben igazad van.
            </p>
				<p>
               A meleg jelenet meglepte Istvánt. (Ezek nem egyszerü polgáremberek,
                  gondolta magában, ezek finomlelkü arisztokraták.) Szive melegséggel telt meg, agya
                  valami megfejthetetlen távoli sejtelmes vágyat kergetett. Bármint van és lesz is,
                  - konkludált pár pillanat mulva, - semmiesetre sem kell majd leendő rokonsága
                  miatt szégyenkeznie.
            </p>
				<p>
               Erre tapintatosan távozni akart, de Magda visszatartotta.
            </p>
				<p>
               - Nem engedem el ozsonna nélkül. Eleget leszünk Gáborral
                  egyedül.
            </p>
				<p>
               - Miattam ne feszélyezze magát a főhadnagy ur, - kérte a mérnök is
                  őszinte szivességgel.
            </p>
				<p>
               Az István hirtelen szive ujból tüzet fogott.
            </p>
				<p>
               - Mérnök ur, - mondta nekipirulva - ne urazzuk egymást - perte
                  szólitja Magda is hugaimat.
            </p>
				<p>
               A mérnök gondolkozott egy pillanatig, de nem tovább, aztán felugrott
                  székéről s a főhadnagy felé nyujtotta jobbját.
            </p>
				<p>
               - Atyámnak ismernie kell önt, - mondta, - szivesen leszek a
                  barátod.
            </p>
				<p>
               Összekulcsolódott s megrázta egymást a két kemény férfi kéz.
            </p>
				<p>
               Magda kibontakozott örömében, mint nap sugarától a dércsipte
                  krizantém: ismét a régi szinpompás Magda lett. Behozta az ozsonnát s ki nem
                  fogyott a kinálgatásból. Kikisérte vőlegényét, midőn az pár perccel az ozsonna
                  után távozott.
            </p>
				<p>
               - Isten vele, édes, - bucsuzott el tőle a keritésnél, - megvallom,
                  kissé féltem Gábortól, de most már szerencsésen tul vagyunk ezen is.
            </p>
				<p>
               - Eleinte én is féltem, - ismerte be István mosolyogva, - de most már
                  szeretem. Büszke vagyok leendő sógoromra - egészitette ki szavait.
            </p>
				<p>
               - Hogyne, - vélte Magda, - hiszen csaknem olyan, mint maga.
            </p>
				<p>
               Kezet fogtak.
            </p>
				<p>
               - A csók ma elmarad, - mondta a főhadnagy naiv-szomoruan.
            </p>
				<p>
               - A csók ma elmarad, - hagyta helyben a leány, - de pótoltatni
                  fog.
            </p>
				<p>
               A kezek szétváltak.
            </p>
				<p>
               A huszár még hátranézett öt lépés után. A leány még rábiccentett
                  fejével a huszárra, azután visszament a házba...
            </p>
				<p>
               - Derék fiunak látszik a főhadnagy - jegyezte meg a mérnök, midőn
                  magára maradt az apjával.
            </p>
				<p>
               - Jó ember, igaz ember, - bólintott rá az apa.
            </p>
				<p>
               - Csak abban nem vagyok biztos, - kételkedett a kovácsmester fia, -
                  hogy elég erős jellem-e.
            </p>
				<p>
               Apja kérdőleg nézett reá.
            </p>
				<p>
               - Mi okod benne kételkedni?
            </p>
				<p>
               - Tulfinom - állitotta Gábor, - s az élet még nem edzette meg.
            </p>
			</div>
			<div type="chapter">
				<head>
               Méregkeverők
            </head>
				<p>
               Korláth Gábor nem volt ismerős a kótaji értelmiséggel. Otthon
                  töltötte ugyan gyermekkora óta valamennyi szünidejét, de nem járt sehová.
                  Olvasott, vadászgatott s inkább a köznéppel érintkezett. Annak a modora és lelke
                  jobban megfelelt az izlésének, mint a félmüvelt uraké.
            </p>
				<p>
               A kastély lakóit meg éppen nem is látta soha. Altorjayék egy másik
                  (már elkótyavetyélt) birtokukon laktak s egy éve sincs, hogy Kótajra
                  áttelepedtek.
            </p>
				<p>
               Az a körülmény, hogy a történelmi nevü s csak nemrégiben még
                  nagyvagyonu család felkarolta hugát, kissé megzavarta a fejét. Nem olyannak
                  ismerte a több-kevesebb joggal büszke vidéki földarisztokraciát, hogy egy falusi
                  iparos családjával, legyen az bármily müvelt, érdek nélkül intim baráti viszonyt
                  kössön. Önkénytelenül keresni kezdte magában a titokzatos érdeket s nyomot kereső
                  első gondolatai bizony nem voltak valami épületesek. Főképpen, mikor megtudta,
                  hogy Altorjayék csak hugára reflektálnak, atyjával szemben megtartják a
                  distanciát. Hiszen jó, - gondolta magában a mérnök, - atyjának igaza van: egy
                  falusi kovácsmester sem »kastélyba való«, de akkor nem odavaló a kovácsmester
                  leánya, fia sem. Vagy ha müveltségüknél fogva meg is állanák helyüket a magasabb
                  miliőben, nem volna szabad megkülönböztetésüket apjuk rovására
                  igénybevenniök.
            </p>
				<p>
               Ezt a nézetét akarta kifejezni István előtt, midőn apja azt kérdezte
                  tőle, hogy miben nincs igaza.
            </p>
				<p>
               Igy akart felelni:
            </p>
				<p>
               - Abban, hogy leányodat olyan társaságba ereszted, amely téged nem
                  tart magához méltónak.
            </p>
				<p>
               De észrevévén, hogy ezzel egyrészt apját bántaná meg, másrészt
                  vendégüket hozná zavarba, sőt lelkiismeretbeli terheket róna bizonyára jóhiszemü
                  hugára is, inkább elütötte a dolgot egy bocsánatkéréssel. A szilánk azonban, bár
                  az István egyenes, meleg egyénisége enyhitett pesszimizmusán, a lelkében maradt.
                  Helyes, gondolta magában, érthető, hogy önfeláldozó szerény atyja nem reflektál
                  arra a társadalmi pozicióra, mely gyermekeit az ő jóvoltából szerzett magasabb
                  müveltségüknél fogva megilleti, mindazonáltal jó lesz vigyázni, ki kell nyitnia a
                  szemét, hogy egész tisztán megitélhesse a helyzetet. Mert az, ami természetesnek
                  látszik a demokrata előtt, az arisztokrata szemében még korántsem az. Hátha nem a
                  belső lelki értéket becsülte meg az Altorjay-család azzal, hogy hugát befogadta,
                  csak egy kivánatos élő csecsebecsét kivánt meg benne, ami különösen férfi-szemek
                  gyönyörködtetésére szolgál s egy előkelő kastélynak is diszére válik mindaddig,
                  mig -
                  el nem törik
               .
            </p>
				<p>
               A szangvinikus mérnöknek fejébe tódult a vére, midőn erre az
                  eshetőségre gondolt. A Gondviselés müvének tulajdonitotta, hogy hazajött s igy
                  alkalmat nyert a szerinte fejetetejére állitott helyzet tisztázására. Örülnie
                  kellett, hogy István megkönnyitette feladatát. Igen, eleget fog tenni a
                  meghivásnak, de egyelőre nem fogja magát vendégnek tekinteni, hanem
                  vizsgálóbirónak, aki helyszini szemlére száll ki.
            </p>
				<p>
               Oly türelmetlen volt, hogy jóformán ki sem aludta magát a szülői
                  házban s már sürgette hugát:
            </p>
				<p>
               - Ha nincs ellenedre, délután letudhatjuk a kastélyban a
                  látogatást.
            </p>
				<p>
               Magdának (de az apának is) föltünt a sietsége, de nem tett ellene
                  kifogást.
            </p>
				<p>
               - Mehetünk, Gábor.
            </p>
				<p>
               Öt óra tájban indultak el. Végighaladtak a falu fővonalán, az
                  országuton. Utjukba esett a Náci hivalkodó vályogkalickája is. A kompánia éppen
                  nála dőzsölt. Az udvaron ittak az urak egy akácfa alatt. A testvérpár láttán
                  megemelték kalapjukat.
            </p>
				<p>
               - Az inzsellérnek különb vasalt nadrágja van, mint Nácinak, -
                  jegyezte meg Tóni piktor maliciával.
            </p>
				<p>
               A megpiszkált falusi arszlán belevágott a levegőbe.
            </p>
				<p>
               - Egy kocapiktor ahhoz nem ért, - viszonozta a tüszurást.
            </p>
				<p>
               Tóni felszisszent.
            </p>
				<p>
               - Micsoda? Koca?!... Mondd még egyszer, ha mered!
            </p>
				<p>
               - Akár százszor is: Koca, koca!
            </p>
				<p>
               A cinikus ur megforditotta a köpönyeget: elkezdett hahotázni.
            </p>
				<p>
               - Azért ne pukkadj meg, koma... Nem tehetsz róla, hogy különb szabója
                  van.
            </p>
				<p>
               Csakugyan jó szabója lehetett a mérnöknek, a jacket ugy állt rajta,
                  mintha ráöntötték volna. Adhatott magára: iskolázottan elegáns volt a járása
                  is.
            </p>
				<p>
               - Alighanem a bruderhez megyen, - jegyezte meg az irigy Náci s
                  körülnézett, hogy szavai hatását tanulmányozza az arcokon.
            </p>
				<p>
               De senkisem értette meg.
            </p>
				<p>
               - Miféle bruderről beszélsz? - kérdezte a segédjegyző.
            </p>
				<p>
               - De fiatal vagy - nézte le a matador Rubrika Palit (a vicenótárius
                  gunyneve) - csak nem hiszed, hogy a mérnök azért hasonlit a fiatal Altorjayhoz,
                  mert a mamája
                  megbámulta
               az apját.
            </p>
				<p>
               Ohó! Ez sok volt még a kótaji feketekörmü lovagoknak is. Egy
                  tisztességes hirü elhalt asszonyt igy meggyanusitani!
            </p>
				<p>
               - Pimasz vagy! - adta le a véleményét Tóni mester. - Megérdemelnéd,
                  hogy a kovács megkalapálja a fejedet.
            </p>
				<p>
               - Disznóság! - mormogta még a praxi is, aki pedig arról volt
                  nevezetes, hogy állandóan tizenkét asszonyszeretője volt, (ha ugyan hinni lehetett
                  a szavának).
            </p>
				<p>
               Az észretért Náci ugy cselekedett a rátámadó közhangulat hatása
                  alatt, mint az imént Tóni: megforditotta a köpönyeget.
            </p>
				<p>
               - Ti vagytok a disznók, - állitotta, - mert komolynak vettétek az
                  ugratásomat...
            </p>
				<p>
               A testvérpár ezalatt a kastélyhoz ért. Otthon volt az egész
                  Altorjay-család.
            </p>
				<p>
               A házigazda kimért, de korrekt udvariassággal üdvözölte a mérnököt,
                  hugának megpaskolta a kezét.
            </p>
				<p>
               - Kis tündér, jó napot!
            </p>
				<p>
               A tulzott bizalmaskodásnak élét vette az a körülmény, hogy a leányok
                  minden negédességtől mentes közvetlenséggel a Magda nyakába ugrottak.
            </p>
				<p>
               - Szervusz, Magduli!
            </p>
				<p>
               - Isten hozott, Csipkerózsika!
            </p>
				<p>
               István ellenben a legteljesebb tisztelettel hajtotta meg magát a
                  leány előtt. Gáborral ugy fogott kezet, mintha évek óta mindennap találkoztak
                  volna: magától értetődő bizalmas hanyagsággal.
            </p>
				<p>
               - Szervusz!
            </p>
				<p>
               Rátukmált egy cigarettát s tüzet adott neki.
            </p>
				<p>
               A mérnöknek határozottan tetszett ez a minden póz nélküli uri
                  egyszerüség. Teljesen pózmentes volt maga is, ami férfias egyéniségének bizonyos
                  arisztokratikus patinát adott.
            </p>
				<p>
               Málika alig tudta róla levenni a szemét.
            </p>
				<p>
               - Maga szakasztott olyan, mint István, - jegyezte meg az őt jellemző
                  szeleburdisággal, - csak karcsubb és szélesebb vállban.
            </p>
				<p>
               - Én sokat kalapáltam, - magyarázta meg Gábor a termetkülönbség okát,
                  - több az izom rajtam.
            </p>
				<p>
               - Jé, hát a mérnökök is szoktak kalapálni?
            </p>
				<p>
               - A gépészmérnökök. Én az vagyok.
            </p>
				<p>
               - Házakat nem épit? Hidakat se?
            </p>
				<p>
               - Micsoda csapperli! - jegyezte meg az apja. - Ne vegye komolyan,
                  mérnök ur.
            </p>
				<p>
               Ez a megjegyzés igen alkalmas volt arra, hogy félszeg helyzetbe
                  hozzon egy rutinos fiatalembert is. Ám Gábor megmutatta, hogy nem egykönnyen jön
                  zavarba: gavallérosan pártfogásába vette a vele foglalkozott leányt.
            </p>
				<p>
               - Őnagysága - mondta - igen kitüntet, midőn pályám iránt érdeklődik;
                  mint minden igazi dáma, eltalálja, hogy miről beszéljen a vendégével.
            </p>
				<p>
               Altorjay nagyot nézett. Majd önkénytelenül bólintott a fejével.
            </p>
				<p>
               - Brávó! - szaladt ki a száján. - Ezt megköszönheted, Málika.
            </p>
				<p>
               Egy tényt most már megállapithatott Gábor a kastélyban: Málikát
                  Hamupipőkeként kezelték a háznál. Megsajnálta a madárképü kislányt. Hozzászegődött
                  s sokat foglalkozott vele, amiért oly végtelen háládatos volt Hamupipőke, hogy
                  majd elolvadt a szive lángjától.
            </p>
				<p>
               Egyebet aztán nem is konstatálhatott a vizsgálóbiró ur a felderitendő
                  tényállás megvilágitására. Pedig jó két óráig időzött a helyszinen. Ami első
                  vizitnek sok egy kicsit.
            </p>
				<p>
               Itt semmit sem találtam, ami gyanura vagy kifogásra adhatna okot -
                  ismerte be magában, kissé röstellve pesszimizmusát, - ezek az Altorjayak a
                  szivükben élnek: született urak.
            </p>
				<p>
               Megkönnyebbedett. Mély lélekzetet vett, midőn huga társaságában az
                  utcára ért. Tehát csakugyan igaza volt apjának, ő volt a sötétenlátó, szükkeblü
                  filiszter. Igenis, hugának, de mindenkinek ott a helye, ahol legjobban
                  érvényesülnek a kvalitásai. Tehát neki is... Apjára gondolt, a drága jó emberre,
                  aki, mialatt a maga feje fölé emelte volt gyermekeit, szerényen a háttérben
                  maradt. Hálával és büszkeséggel telt meg a szive.
            </p>
				<p>
               - Valóságos szent a mi atyánk! - áradt ki ajkán az érzése. - Ő mindig
                  az emberek feje fölé fog emelkedni, akármily mélységben helyezkedik is el...
            </p>
				<p>
               Magda megértette, mire céloz a bátyja. De ő már tul volt azon a lelki
                  evolución, amelyből Gábor csak most került ki.
            </p>
				<p>
               - Én régen megértettem atyámat, - mondta rajongó szeretettel, - ő
                  azért folytatja a mesterségét, mert nincs szüksége társadalmi állásra, ő egy
                  társadalom egymaga, egy egész különálló ragyogó nagy világ.
            </p>
				<p>
               - Több, mint
                  egy
               világ, - tóditotta Gábor, - ő az
                  ember
               s az ember fogalmában a jövő világa is, minden világ
                  bennfoglaltatik.
            </p>
				<p>
               E mélyről vett mondással végképp lerázta lelkéről a terhet, amely még
                  pár órával ezelőtt ónsullyal nehezedett rá. Nem, az ő apja mellett neki nem lehet
                  szerepe, a hatalmas egész ember szinültig és tökéletesen betölti azt a kis
                  világot, amelynek sorsát rábizta a Gondviselés.
            </p>
				<p>
               Mire a testvérek a kovácsmühelyhez értek, már ott volt Gábor, ahová
                  okvetlenül eljut minden szangvinikus turáni, aki mennyköveket sejtett a
                  levegőégben s ahelyett csudamódra mannát kapott. Kedve átcsapott az egyik
                  végletből a másikba: az égig magasztalta Altorjayékat, mindössze egy szépséghibát
                  fedezett fel bennük: azt, hogy igen elnyomják a kis Málikát, aki pedig oly finom,
                  mint egy francia csecsebecse s oly jó, mint egy falat magyar kenyér.
            </p>
				<p>
               - Ne gondold, - világositotta fel Magda, - Málika nem a Hamupipőke a
                  családban, hanem a játékos kis nimfa, aki provokálja az enyelgést és kötekedést; ő
                  akkor lenne boldogtalan, ha ugy bánnának vele, mint valami mintahölggyel.
            </p>
				<p>
               - Haha, - kacagott Gábor, - eredeti egy gyerek!
            </p>
				<p>
               Mindjárt el is pirult utána, amin igen csodálkozott, mert (szerinte)
                  semmi oka nem volt a pirulásra... Elpirult, de a következő pillanatban már
                  elfelejtette azt is: ujabb friss benyomások árasztották el fiatal lelke szüz
                  talaját. Ezek aztán belevették magukat a fejébe s meginditották agya legapróbb
                  kerekeit is.
            </p>
				<p>
               - Hohó, - berregték a kerekek - nem olyan ám a világ, Magda fiam,
                  mint amilyennek mi gondoltuk. Sokkal, de sokkal több van benne, mint amennyit
                  mutat. A szépségek - magyarázta - nem hevernek a felszinen, mint a kavics: a
                  gyöngyért, a gyémántért alá kell szállani... vagy a tengerbe, vagy a bányába, egy
                  közönséges, ambició nélkül szükölködő utcaseprő, egy kvalitás nélküli közlegény
                  sohasem fog a nagy rejtett kincsekre rábukkanni: ahhoz akarat kell és lendület.
                  Svung, Magda, svung!
            </p>
				<p>
               - S benned van? - kérdezte Magda, jelentősen mosolyogva.
            </p>
				<p>
               Gábor megsejtette, miért mosolyog a huga.
            </p>
				<p>
               - Kinevethetsz, - mondta diákos őszinteséggel, - mert rászolgáltam.
                  Most már azonban, - állitotta keményen, - nem vagyok többé az a stomfax, aki
                  voltam. Leszállok a gyöngyért s leszakitom a virágot: ez a helyes, ez az Élet,
                  csak a szatócslelküek és a gyávák félnek a cápától, midőn a gyöngyöt halásszák és
                  a tövistől, midőn a rózsát szakitják, a bátrak nem is gondolnak rá.
            </p>
				<p>
               Egész átlényegült a mérnök óvatos, komoly egyénisége pár óra alatt.
                  Persze nem attól, amit az alatt a pár óra alatt látott és tapasztalt, ahhoz talán
                  mégis kevés lenne ilyen kis idő, hanem attól a titkos rugótól, amit a lelkében
                  megnyomott
                  valaki
               , csak ugy véletlenül, öntudatlanul, mint ahogy merő véletlen és
                  öntudattalanság ezen a világon minden sorsdöntő fordulat, az ember maga csak a
                  jelentéktelen irányváltozásokat szabja meg tudatosan.
            </p>
				<p>
               Megesik azonban, hogy müködés közben, sőt utána - re bene gesta -
                  egyszerre elpattan a lelki átváltozások rugója. Ezt tragédiának nevezik. Tragédia,
                  mert nemcsak az omlik össze ilyenkor, amit a rugó az emberi lélekből kilökött,
                  hanem az is, ami abban már elhelyezkedett s egy csendes polgári élet zavartalan
                  folyását biztositotta volt.
            </p>
				<p>
               Viharos gyorsasággal következett el a katasztrófa: huszonnégy órán
                  belül...
            </p>
				<p>
               Tagbaszakadt falusi ember bizonyára hallott már olyan cécókról (talán
                  részt is vett bennük), amelyek két, sőt három napig is eltartanak. Lakodalom,
                  névnap, agárverseny, legénybucsu addig kötelez, ameddig az emberekben szuffla van.
                  Az pedig sok van egy jól táplált vidéki magyarban, amitől a városi ember egy
                  attakra kész, ahhoz a Náciknak, Tóniknak s kántoroknak leteritésére négy-öt ádáz
                  roham szükségeltetik. Mert ha
                  totál
               berug egy Náci vagy Bandi, azt mondja: kutyát a szőrivel és megiszik
                  tiz kupica rozsólist. Ettől a gyógymódszertől pedig három-négyszer biztosan
                  kijózanodik, tehát ujból lehet kezdenie.
            </p>
				<p>
               A Náci szerény délutáni kvaterka-partija egy szerencsés (vagy ha ugy
                  tetszik, szerencsétlen) véletlen folytán ilyen emeletes vidéki lakzivá dagadt. A
                  szomszéd patikust éppen arra találta vinni az ördög, de csak a Náci házáig vitte,
                  ott kiszaladt a vig kompánia az utcára s lehuzván szekeréről a hatalmas
                  pénzakrobatának ismert férfiut, kiszabaditotta őt az ördög karmai közül s
                  biztonságba helyezte egy fonott kerti szék kipárnázott ölébe.
            </p>
				<p>
               A patyikus sohasem volt semmiféle jónak az elrontója: kijelentette,
                  hogy jól van, iszik a kompániával, de miután nem szereti sem a kocsmai bort, sem a
                  félrendszabályokat, engedjék meg neki az urak, hogy hazaküldhesse szekerét egy
                  hordó jóféle szerednyei borért s pár flaska orvosságért (ami alatt konyak értendő
                  természetesen).
            </p>
				<p>
               Náci, mint házigazda, protestált erre egyet (mert eleget kellett
                  tennie a látszatnak), de csak egyet, mert mire a kettőre került volna a sor, már
                  fel volt peckelve a szája: Tóni nagyügyesen a torkába nyomta festékes
                  zsebkendőjét.
            </p>
				<p>
               - Ne affektálj, te mágnás, mert kipenderitünk a saját házadból.
            </p>
				<p>
               Ez imponált. Náci megadta magát. Tóni kihuzta szájából a pecket, a
                  patyikus rendelkezett, a kocsija folytatta utját, de két óra mulva ismét megjelent
                  a hordó borral és az orvossággal.
            </p>
				<p>
               Elsőnek (versenyen kivül) a szakértő Tóni kóstolt bele a szerednyeibe
                  s csettintvén nyelvével, igy szólt a jeles gyülekezethez:
            </p>
				<p>
               - Prima, ebből vétek lenne egy cseppet is meghagyni. A mulatság ergo
                  - mondta ki a határozatot, - negyvennyolc óráig fog tartani, ha nagyon
                  sietünk.
            </p>
				<p>
               Náci kereken kijelentette, hogy ő ennyi ideig nem birja ki izgatószer
                  nélkül.
            </p>
				<p>
               - Hiszem majd megdopingollak én, - nyugtatta meg Kajdacsy Laci, a
                  patyikus, - azért vagyok méregkeverő.
            </p>
				<p>
               - Akkor ne vesztegessük a drága időt, - vélte a házigazda s kabátja
                  zsebéből egy pakli vadonatuj magyar kártyát vett elő. Laci patyikus másféle
                  dopingot értett. Eleinte tiltakozott is a nemzeti csöndes ellen, később azonban,
                  hogy egyszersmindenkorra véget vessen a pénzére éhes férfiu piszkálódásának,
                  megadta magát. Kivágta dagadt bugyellárisát az asztalra.
            </p>
				<p>
               - Hát gyere fiacskám, ha annyi sok pénzed van: osszál!
            </p>
				<p>
               - En deux? - kérdezte Náci sóvár szemét a buja pénztárcán legeltetve.
                  - Mennyi a vizi?
            </p>
				<p>
               - Forint, tetszés szerinti majzlival, hozom kizárva.
            </p>
				<p>
               - Gilt.
            </p>
				<p>
               - Mennyi pénzed van?
            </p>
				<p>
               - Majd megtudod, ha elnyered.
            </p>
				<p>
               Náci is kivágta bugyellárisát, biz az igen sovány volt a Laciéhoz
                  képest.
            </p>
				<p>
               Ez el is nevette magát rajta.
            </p>
				<p>
               - Micsoda? hisz ez a félfogamra se elég. Ember, nem tanultál te se
                  természetrajzot, se csillagászatot.
            </p>
				<p>
               - ??
            </p>
				<p>
               - Nem tudod, hogy a nagy halak szokták a kis halakat elnyelni s hogy
                  nem a hold vonzza a napot, hanem a nap a holdat!
            </p>
				<p>
               Csak ingerkedjél, gondolta magában a kozák Náci, majd fogsz te még
                  sirni is.
            </p>
				<p>
               Az egyszer rosszul jósolt a kártyakozák, Laci patyikusnak lett igaza:
                  a nagy hal elnyelte a kis halat, a hold nem birta magához rángatni a napot. Félóra
                  alatt tisztára kiürült a Náci bugyellárisa, de kárörvendő partnere még azt sem
                  hagyta meg neki, elkapta az orra elől s odadobta a kutyáknak, hátha megeszik a
                  ráragadt zsiradékok kedvéért.
            </p>
				<p>
               Náci majd felrobbant a dühtől, de azért együtt nevetett a rajta
                  nevetőkkel, nehogy uj tápot adjon a mulatságnak a dühével is. Érezte, hogy
                  tekintélye létráján ismét lejebb csuszott egy fokkal. Mélyebbre már nem szabad
                  sülyednie, különben belelátnak a cimborák a gyomrába s ha egyszer kisült, hogy ő
                  is csak olyan kócvitéz, mint azok, soha többé nem adják le neki a tejet. Pedig
                  abból élt. A gyengék butaságából.
            </p>
				<p>
               Tehát nevetett a falusi Mefisztó, elménckedett, pózolt, mintha misem
                  történt volna, csak arra vigyázott, hogy szarkazmusának nyilai kikerüljék a
                  patyikust. Mert az, amint tapasztalta, visszalő. Inkább hizelgett a nálánál
                  erősebbnek bizonyult embernek. (Gyere csak az utcámba, majd ott elbánok veled!) A
                  gyengébbeknek már járomban volt a nyakuk, csak a szöget kellett még a lyukba
                  betolni. Azt is megtette Náci, hozatott a zsidótól hozomra száz trabukkót s
                  kirakta az asztal közepére közprédának.
            </p>
				<p>
               - Szijjatok gyerekek, ha elfogy, lesz több is.
            </p>
				<p>
               A nagystilü gavalléria megtette hatását. (Mégis ur ez a Náci, egy
                  lyukas vasa sincs, mégsem vesztette el a szivét.) A kántor felköszöntötte a
                  nobilis házigazdát, mindnyájuk »szeretett vezérét, mintaképét, a kótaji magasabb
                  müvelődés apostolát«. A praxinak volt egy skatulya bengáli gyufája, azt, amint
                  leszállt a nap, mind meggyujtogatta az ünnepelt férfi tiszteletére. A biró még a
                  diszpolgárságot is kilátásba helyezte neki. Igaz, hogy akkor már hajnalodott s
                  csicseregni kezdtek a verebek. Tóni piktor botot dugott a hordóba s konstatálta,
                  hogy még meg van a bor fele. A borkorcsolya azonban elfogyott. Se hering, se
                  szalámi, se szalonna.
            </p>
				<p>
               - Hajrá, praxi, kőtsd fel a zsidót és hozzál elemózsiát!
            </p>
				<p>
               Az ünnepelt házigazda azonban leintette vendégeit.
            </p>
				<p>
               - Jobb lesz egy kis korhelyleves füstölt kolbásszal s egy tál
                  szalonnás rántotta, - mondta utólérhetetlen dignitással. - Rubrika Pali költsd fel
                  a gazdaasszonyomat és segédkezzél neki!
            </p>
				<p>
               Egy óra alatt elkészült a korhelyreggeli, az urak megágyaztak az
                  elkövetkezendő italoknak s további félóra alatt oly gyönyörüen kijózanodtak, hogy
                  szinte megharagudtak magukra. (Hát ezért pocsékolódott el annyi drága bor és
                  konyak!)
            </p>
				<p>
               Szerencsére adta a hordó: elülről lehetett kezdeni a mulatságot. Dél
                  tájban ismét helyben voltak az urak. De az akkor felvonuló töltött káposzta és
                  rántott csirke ujból elnyomta a mámorukat.
            </p>
				<p>
               - Keverni kell az italokat, - adta ki Tóni a jelszót, - különben az
                  Atlanti tenger sem boldogul velünk.
            </p>
				<p>
               Jött egy kondér fekete kávé, sorra került a második üteg konyakos
                  palack, valami édes snapsz is bodorodott valahonnan, egyszóval eleget lehetett
                  tenni a vegyes italozás követelményeinek.
            </p>
				<p>
               A cimborák derekasan dolgoztak, a gyomrokban végbemenő vegyi
                  folyamatoknak végre sikerült az eszüket végérvényesen elintézniök. Az indulatok
                  felszabadultak az értelem igája alól, mint az éhes fenevadak, a lágy érzések
                  végképp eláporodtak s könnyek alakjában csurogtak ki a szemekből. A praxi
                  cigányért szaladt, Rubrika Pali verset irt, a biró ur ellicitálta a botját, a
                  kántor hamis nótákat énekelt.
            </p>
				<p>
               - Az én versemet énekelje el, Pehály bácsi! - dadogta a költeményét
                  közben befejezett vicenótárius, - az aztán a vers!
            </p>
				<p>
               Átadta a kéziratot a házigazdának. Az belekukkantott, de csak ugy
                  immel-ámmal, mert nem bizott az ifju költészetében, de a harmadik sor után már
                  feltette a cvikkert is, hogy jobban lásson.
            </p>
				<p>
               - Nini, hisz ez a vers pompás!
            </p>
				<p>
               Végigolvasta a poémát. Mintha csak az ő rendeletére irták volna. Hogy
                  letörje vele annak az embernek a szarvát, aki az ő tekintélyét elsőnek kezdte volt
                  ki a faluban. Akinek a jelenlétében mozogni sem tudott szabadon: félt a nézésétől,
                  a homloka redőitől, a teste sulyától s nem tudta magának megmagyarázni, hogy
                  miért?
            </p>
				<p>
               - Igazat mond ez a vers? - vallatta a vicenótáriust.
            </p>
				<p>
               - A tulajdon két szememmel láttam - esküdözött Rubrika Pali.
            </p>
				<p>
               - Éjszaka történt?
            </p>
				<p>
               - Mondom, hogy éjféltájban.
            </p>
				<p>
               - Biztosan ők voltak?
            </p>
				<p>
               - Hásze csak egy huszár és egy Magda van a faluban. A kovácsmühely
                  előtt guggoltam a tolvajlámpásommal, nem akartam, hogy meglássanak, mert én is
                  menyecskétől jöttem.
            </p>
				<p>
               - Köszönöm, öcsém, betanuljuk a versedet négy hangra... Állj elő, vén
                  kántor!
            </p>
				<p>
               A kántor előállott. S a vett parancs értelmében menten hozzáfogott a
                  paskvil megzenésitéséhez. Mire a praxi összefogdosta a bandát (a falu négy
                  sarkában lakó négy cigányt), már javában zengett a dal »
                  A nyalka huszárról és a szent kisasszonyról.
               «
            </p>
				<p>
               A rácsos keritésnél apró süvölvények és süldő lányok állottak, de
                  akadt a nézőközönség között pár vénasszony, sőt megállott az uj nóta hallatára
                  Csuka is, a harangozó. Elvegyült a vénasszonyok közé. Igen figyelte a szöveget s
                  csunyán röhögött.
            </p>
				<p>
               - Halli-e, Sári néni?
            </p>
				<p>
               - Nem vagyok tán süket.
            </p>
				<p>
               - Hát kiről szól a nóta, hihihi?
            </p>
				<p>
               - ??
            </p>
				<p>
               A harangozó nem mondta meg, kiről szól a nóta, tudta, hogy ki fogják
                  azt most már a vénasszonyok találni anélkül is...
            </p>
				<p>
               ... Ha tudta volna Altorjay István, hogy lovagias szolgálatának ilyen
                  vége lesz, dehogy kisérte volna Korláth Magdát éjféltájban haza.
            </p>
			</div>
			<div type="chapter">
				<head>
               Fény és árny
            </head>
				<p>
               Alig huszonnégy órával első látogatása után (tehát a Náci-féle cécó
                  második napján) kedves meglepetés érte Korláth Gábort. Levelet kapott Málikától.
                  Még pedig igen titokteljes körülmények között. A csitri szolgáló, aki az irást
                  kézbesitette, a keritésnél leste s csipte el »a tekintetes inzsellér urat« egy
                  órai ácsorgás után. Hogy tisztelteti a nagyságos kisasszony a tekintetes urat,
                  kukkot se szóljon a levélről senkinek, mert szörnyen nagy titkok vannak benne.
                  Aztán elszaladt a kislány, anélkül, hogy a mérnök szemébe nézett volna.
                  Ilyenformán nem mondhatta el otthon a kisasszonykának, milyen hatást tett a levele
                  a »nagy szép urra«; ügyetlen spirka volt.
            </p>
				<p>
               A nagy szép ur persze zavarba jött. Majd mosolyogva csóválgatta
                  fejét. Mit akarhat tőle a kedves kis leány? Titokban! Egy napi ismeretség után! A
                  helyzet oly uj volt, szinte elképzelhetetlen, hogy meglepődött volna rajta a
                  legcinikusabb ember is. Gábor feltépte a boritékot s hozzáfogott a divatos
                  szarkaláb-hieroglif megfejtéséhez.
            </p>
				<p>
               »Kedves Korláth! Ne magyarázza félre ezen gyermekes lépésemet, én
                  nyiltan akartam fellépni, de mindenki megtiltotta, legfőképpen Pista. Már pedig
                  ugy érzem, tenni kell valamit, ha az ember bajban van, a jó emberek arra valók,
                  hogy segitsenek egymáson. Maga jó ember s az egyedüli, aki hamarosan segithetne
                  rajtunk. A cséplőgépünk elromlott s a gépész nem tudja, hogy hol van a hiba. Maga
                  ugy néz ki, hogy biztosan kitalálná. Felesleges lenne Pestről főgépészt hozatni,
                  de meg nincs is pénzünk rá. Nem tudnánk a cséplést folytatni s ha eső találna
                  jönni, beázna a kazal s odaveszne az aratás. Magában minden bizodalmam, kedves
                  Korláth. Sétáljon ki
                  véletlenül
               a felső majorba négy óra tájban, ott fogom várni és megnézzük a gépet
                  és kitanitjuk a gépészt, hogy mit kell kireperálnia. Pá, kedves Korláth
            </p>
				<p>
               szivből üdvözli
                  A. Málika.
               «
            </p>
				<p>
               Hát ez nem sablonos levél, konstatálta a mérnök kipirulva, ennek
                  kisugárzása van, mint a drágakőnek. Ezt aranyba kellene foglalni. Előbb azonban a
                  gépet fogja kireperálni, ugy kireperálja, hogy sohasem áll meg többet. Még jó
                  órája volt a randevuig; besietett a házba, belenézett a tükörbe, kicsinositotta
                  magát, aztán fejébe nyomván egy nyalka puhakalapot, nekivágott a felső majornak.
                  El kellett haladnia a Náci portája mellett, ahol éppen a rántott csirkénél
                  tartottak a magyarok s oly feszült figyelemmel ettek, hogy se láttak, se
                  hallottak: egy kinai mandarint sem vettek volna észre, nemhogy egy copftalan
                  mérnököt. Viszont azonban ők sem szurtak szemet. A zömök kecskelábra fektetett
                  hordó az udvar közepén feltünt ugyan Gábornak, de azt már nem árulta el a hordó,
                  mekkora garázdálkodást vitt véghez az agyakban huszonnégy óra alatt.
            </p>
				<p>
               Gábor egy viglábu gondtalan baka fürgeségével szedegette lábait.
                  Tuláradó jókedvében átugrotta nemcsak az utját keresztező árkokat és töltéseket,
                  hanem a fák árnyékait is. Fütyörészett, dudorászott, de csak addig, ameddig a
                  szeme meg nem akadt egy fehérruhás leányalakon, aki piros napernyővel integetett
                  feléje. Akkor elhallgatott a mérnök s visszaintegetett a kalapjával. Öt perc mulva
                  helyben volt: Altorjay Málika előtt.
            </p>
				<p>
               A leány pipacspiros volt, mint a napernyője. Nyilván szégyelte magát,
                  de a nyelvecskéje azért szabályosan pergett.
            </p>
				<p>
               - Jónapot, kedves Korláth, tudtam, hogy el fog jönni, csak abban nem
                  vagyok bizonyos, hogy nem fog-e elitélni ezen merész lépésem miatt?
            </p>
				<p>
               Kezet nyujtott. Észrevehetően reszketett és meleg volt a keze. Gábor
                  szeretett volna valami igen szépet, megnyugtatót mondani, de olyan ügyetlen volt,
                  szó helyett ráhajolt a leány kezére, mintha meg akarná csókolni, de utolsó
                  pillanatban elejtette a forró leánykezet is. És mukkot se szólt.
            </p>
				<p>
               - Tudatában vagyok annak, hogy tilosban járok, - folytatta Málika, -
                  de lássa, az ember nem mehet mindig az esze után. Egy krajcár sincs a háznál, -
                  magyarázta, - hitel sincs és áll a gép...
            </p>
				<p>
               Elhallgatott. Egy könnycsepp csillogott a szempilláján.
            </p>
				<p>
               - Hiszen megcsináljuk a gépet, - jött meg végre a mérnök szava, - ha
                  csak ketté nem repedt hosszában, holnap járni fog.
            </p>
				<p>
               Az ő
               szemében tüz csillogott, ami menten felszivta a leány könnyét.
            </p>
				<p>
               - Jaj, be pompás, gyerünk!
            </p>
				<p>
               A közellévő géphez mentek, a kazlak közé. A gépész a beteg lokomobil
                  alatt hortyogott. Málika felpiszkálta a napernyőjével.
            </p>
				<p>
               - Gépész ur, mutassa meg a gépet a mérnök urnak.
            </p>
				<p>
               Az csak a vállát vonogatta morcosan.
            </p>
				<p>
               - Azon nem segit a mérnök ur.
            </p>
				<p>
               - Azt maga nem tudhatja - utasitotta vissza Gábor a gépész
                  bizalmatlanságát parancsoló hangon. - Feleljen a kérdéseimre.
            </p>
				<p>
               A gépész ismét vállat vont, de azért felelt a feltett kérdésekre. A
                  végén még egy embert kért Gábor segitségnek, aztán belenyult a szerszámos
                  ládába.
            </p>
				<p>
               - Nem lehetnék én az az ember? - kérdezte Málika zavarodottan. - Ne
                  felejtse el, hogy apáéknak semmit sem szabad erről a mi összeesküvésünkről
                  megtudniok... A gépész urat már megeskettem, - vallotta be pirulva, - de minden
                  embert csak meg nem eskethetek.
            </p>
				<p>
               Gábor mosolygott.
            </p>
				<p>
               - Megpróbálhatjuk. Aztán a gépész felé fordult: - Gépész, lazitsa meg
                  a csavarokat!
            </p>
				<p>
               A gépész engedelmeskedett, de munkához látott maga a mérnök is.
                  Félóra alatt rájött a baj okára. Jelentéktelen hiba volt (talán éppen azért
                  kerülte el a gépész figyelmét), mindössze egy elhajlott acélcsövet kellett
                  pótolni. Találtak egy alkalmas heverő acélcsövet, csak ki kellett dolgozni és
                  helybeilleszteni.
            </p>
				<p>
               - Málika kisasszony, - jelentette Gábor lelkesen, - beérem a kegyed
                  segitségével.
            </p>
				<p>
               Bementek a gépészmühelybe és tüzet szitottak. Málika feltüzte a
                  szoknyáját. Helybehozta a férfiaknak a szükséges faszenet és vizet. De a fujtatót
                  is ő kezelte. Arca sugárzott a büszkeségtől, talán világéletében sem csinált ennyi
                  hasznot.
            </p>
				<p>
               Gábor izzadott a kemény kalapálástól s a parázs hevétől. Málika
                  rászólt:
            </p>
				<p>
               - Korláth, vesse le a kabátját, lássa, én sem szégyellem a feltüzött
                  szoknyámat!
            </p>
				<p>
               Pillanat mulva ingujjban folytatta a mérnök a kovácsolást. Kiszabta,
                  helyére illesztette az uj csövet, aztán a gépésszel együtt megerősitette a
                  meglazitott csavarokat. Végül szeretettel megkopogtatta a kazán oldalát, mint
                  valami jóféle paripát.
            </p>
				<p>
               - Málika kisasszony, köszönöm kedves közremüködését, kész a gép.
            </p>
				<p>
               - A naccságos mérnök ur érti a dolgát, - ismerte be az imént még
                  morcos gépész tisztelettel, - holnap reggel munkába állhatunk.
            </p>
				<p>
               A leány oly csudálattal nézett a mérnökre, mintha egy életmentő hős
                  állott volna előtte. A gépész előtt röstellett hálálkodni, magával hivta a gép
                  megmentőjét.
            </p>
				<p>
               - Jöjjön, Korláth, kisérjen el egy darabig.
            </p>
				<p>
               Gábor megmosakodott előbb, aztán követte a leányt.
            </p>
				<p>
               Az igen nehezen szólalt meg. Keble pihegett, mint a fáradt galamb,
                  nem tudott szabályosan lélekzeni.
            </p>
				<p>
               - Korláth Gábor - küzdötte le végre keble hullámait - édes Korláth
                  Gábor, mivel háláljam meg a jóságát!
            </p>
				<p>
               A férfi zavarba jött.
            </p>
				<p>
               - Ugyan, édes Málika kisasszony, szóra sem érdemes.
            </p>
				<p>
               - Bizony Isten megcsókolnám a kezét, - mondta a leány ártatlan
                  gyermekszivet tükröző szemét a férfi lángoló arcára emelve, - engedje meg...
            </p>
				<p>
               - Ó nem, azt nem, - hebegte a mérnök, - hanem én a magáét... igen,
                  igen... ezt kérem... ezt meg kell engednie...
            </p>
				<p>
               Röpült a leány keze a férfi felé.
            </p>
				<p>
               - Hiszen megengedem, fogja, itt van magának.
            </p>
				<p>
               Gábor elkapta a fehér kis jószágot s rálehelte a lelkét. Eleinte
                  gyöngéden, szinte áhitatosan, majd önfeledt szenvedelemmel, tüzesen.
            </p>
				<p>
               - Ó, - jajdult fel a leány és elhalaványodott.
            </p>
				<p>
               De azért nem vonta meg a kezét a férfitől, valameddig az magától el
                  nem eresztette.
            </p>
				<p>
               - Nagyon megcsókolt, - mondta aztán panaszosan bugva és sirva
                  fakadt.
            </p>
				<p>
               A férfi nem tudta hova legyen.
            </p>
				<p>
               - Málika - zihálta - ha megsértettem, ha...
            </p>
				<p>
               - Ó nem, nem, - tiltakozott a kislány a föltevés ellen, aztán
                  elszaladt. De még visszafordult és intett a szerelembélyeges kezével.
            </p>
				<p>
               - Ó, nem, nem, - ismételte, - szép volt, csak szokatlan és
                  csodálatos...
            </p>
				<p>
               Ellibbent, mint valami tünemény. Gábornak gyökeret vert a lába s
                  elhomályosodott a szeme.
            </p>
				<p>
               - Szeretlek, te tündér, te földi csuda!
            </p>
				<p>
               A szerelmes férfi rózsaszinü ködben támolygott hazafelé. Alig vette
                  ki a vele szembejövő emberek arcvonásait. A hangot azonban kétszeresen hallotta,
                  ami bántotta idegeit, mert megzavarta boldog mámorát.
            </p>
				<p>
               Egy hitvány parasztporta kapujában a harangozó egy asszonnyal
                  suttogott. Gábor tisztán kivette, hogy a hugáról pletykázik. De hogy miben állott
                  a pletyka, azt nem hallotta jól. Támolyogva folytatta utját, mint aki a felhőkből
                  egyszerre a földre zuhant. Valami gonosz előérzet megkeményitette lépéseit. S
                  egész valóján elhatalmasodott régi pesszimizmusa. (El kell felejteni ezt a mai
                  gyönyörü álmot, gyötörte magát, az ő helyzetében csupa nevetség a remény és a
                  hit.) Már tisztán, szinte élesen látott, midőn a Náci háza elé ért.
            </p>
				<p>
               A cimborák éppen énekeltek. A kántor dirigált. A hallgatóság az utcán
                  kacagott. Hála a harangozó élelmességének, már mindenki tudta, hova vág a Rubrika
                  Pali hamis nótája. »
                  A nyalka huszárról és a szent kisasszonyról.
               «
            </p>
				<p>
               Pillanat alatt megértette az alávaló kuplét Gábor is. A másik
                  pillanatban megragadta a rácsos kaput, s kitört belőle egy lécet. A következőben
                  meg már ott termett a részeg dalosok között. Megcsóválta feje fölött a lécet és
                  ütött.
            </p>
				<p>
               Náci vérző fejjel a földre bukott.
            </p>
			</div>
			<div type="chapter">
				<head>
               Kibontakozás.
            </head>
				<p>
               Kemény volt a Náci feje: nem törött be, csak megduplázódott. De
                  huszonnégy óra alatt ismét lelohadt eredeti terjedelmére. Nagyobb fizikai
                  következményekkel tehát nem járt volna a mérnök ütése, ha csak egy koponyát ért
                  volna. De kárt tett biz az erkölcsiekben is. Két család nyugalmát dulta fel,
                  sebeket ütött a sziveken, fejetetejére állitotta jóformán az egész falut.
            </p>
				<p>
               Az érdekeltek közül legelőször Altorjay István vett tudomást a
                  csapásról. Magától az elkövetőjétől tudta meg.
            </p>
				<p>
               A huszár éppen Magdánál volt látogatóban, mikor Gábor a tett
                  szinhelyéről hazaérkezett. A dult arcu férfi nem üdvözölte vendégét: egyenesen
                  nekiment ellenségesen.
            </p>
				<p>
               - Főhadnagy ur, ön hirbe hozta a hugomat.
            </p>
				<p>
               István elsápadt. Zavarban volt, de pillanat alatt összeszedte magát s
                  urias nyugalommal parirozta a támadást.
            </p>
				<p>
               - Vigyáztam magamra, - jelentette ki fagyosan, - inkorrektséget senki
                  sem hányhat a szememre.
            </p>
				<p>
               - Nem, nem, - erősitette Magda is, aki titkos vőlegénye oldalán
                  reszketett.
            </p>
				<p>
               - Azt majd én fogom megitélni, - mondta a mérnök remegve az
                  indulattól. - Részeg emberek nótába foglalták s faluszerte éneklik a szerelmi
                  viszonyát, - ujságolta, - az egyiket éppen most ütöttem le a tulajdon két
                  kezemmel.
            </p>
				<p>
               Magda elsikoltotta magát, de nem vesztette el lélekjelenlétét.
                  Vőlegénye karjába kapaszkodott.
            </p>
				<p>
               Az teljesen nyugodt volt, mint az igazi bátrak a veszély legfelsőbb
                  fokán, tisztán átlátta a helyzetet: hogy a szangvinikus mérnök hevességével szinte
                  helyrehozhatatlan hibát követett el.
            </p>
				<p>
               Azért nem volt keserüség a szemrehányásában, inkább csak szomoruan
                  jegyezte meg:
            </p>
				<p>
               - Mit cselekedtél, Gábor!... Nem gondoltad meg, hogy ehelyett a
                  botrány helyett elsősorban
                  engem
               lett volna testvéri kötelességed kérdőre vonni!
            </p>
				<p>
               - A sorrend mellékes, - heveskedett a mérnök, - kérdőre vonom most.
                  Mi igaz a nótában: megcsókolta a hugomat?
            </p>
				<p>
               - Meg, - vallotta be István minden habozás nélkül, szinte
                  büszkén.
            </p>
				<p>
               - És én visszacsókoltam őt, - mondta Magda párjához simulva s
                  nyugodtan állva bátyja szikrázó tekintetét.
            </p>
				<p>
               Az ugy elhült erre a nyilt kettős vallomásra, hogy szinte elvesztette
                  a talajt lába alól.
            </p>
				<p>
               - Érthetetlen, - zihálta kapkodva, - még csak nem is tagadjátok...
                  hol itt a szemérem, a becsület!
            </p>
				<p>
               István valósággal megszánta a vergődő férfit. Gyöngéden lesimitotta
                  karjától a párját s bátyja vállára fektette a kezét.
            </p>
				<p>
               - Csillapodjál, Gábor, a helyzet most már ugy parancsolja, hogy
                  mindent elmondjak neked. Nemcsak neked, de mindenkinek. Atyádnak és az én atyámnak
                  is. Magda, - jelentette ki meghatottan, kezet csókolva menyasszonyának, - Magda és
                  én örök hüséget esküdtünk egymásnak, a mi szerelmünk végzetes és örökkévaló.
            </p>
				<p>
               Gábor egy székbe hanyatlott s kezébe temette arcát.
            </p>
				<p>
               - Miért titkoltátok? - nyögte. - A titkolódzás nem méltó igaz
                  emberhez, most viselhetjük a következményeket.
            </p>
				<p>
               - Azt is viselni fogjuk, - mondta a huszár nyugodtan, - a
                  lelepleztetés még sokkal sulyosabb következményeivel együtt.
            </p>
				<p>
               A mérnök fellökte fejét.
            </p>
				<p>
               - Ugy beszélsz, mintha szemrehányást akarnál nekem tenni. Talán én
                  lepleztelek le benneteket!
            </p>
				<p>
               István vállat vont.
            </p>
				<p>
               - A részeg emberek nótája elhallgatott volna, - állitotta, - gondom
                  lett volna rá, de most már, azután a tettlegesség után, hiába erőlködném, egy
                  botránnyá fajult dolgot nem lehet többé egy kardcsapással elintézni. Szint kell
                  vallani.
            </p>
				<p>
               Most már Gábor rántott a vállán.
            </p>
				<p>
               - Hát aztán. Jobb ugy... az egyenes ut.
            </p>
				<p>
               - Neked talán jobb, - világositotta fel István - de nekünk aligha,
                  mert hosszabb és göröngyösebb. Atyám, miután tönkrementünk, ellenezni fogja
                  házasságunkat s mindent el fog követni, hogy akadályokat görditsen uj életpályám
                  elé.
            </p>
				<p>
               - Uj életpályád elé?
            </p>
				<p>
               - Nem maradhatok huszártiszt, mikor nincs kaucióm.
            </p>
				<p>
               A mérnök megrendült belsejében, de kifelé makacs maradt.
            </p>
				<p>
               - Mindegy - mondta - mindenképpen jobb az egyenes ut, ha nehezebb
                  is.
            </p>
				<p>
               Majd könnyeket látva huga szemében, hirtelen ellágyult.
            </p>
				<p>
               - Bocsássatok meg - esedezett, - a dolog talán jobban fáj nekem, mint
                  nektek, de legalább tisztázva lesz a helyzet s ez mindennél többet ér.
            </p>
				<p>
               Kezét nyujtotta leendő sógorának.
            </p>
				<p>
               Az készségesen elfogadta a nyujtott jobbot.
            </p>
				<p>
               - Adja Isten, hogy igazad legyen!
            </p>
				<p>
               - Adja Isten! - ismételte Magda s bátyja keblére borult.
            </p>
				<p>
               Ebben a pillanatban lépett be a szobába az atyamester. Bőrkötényesen,
                  verejtékes homlokán még ott feketéllett a rátapadt korom is.
            </p>
				<p>
               Fia mindent elmondott neki apróra.
            </p>
				<p>
               A kiklopsz olimpusi nyugalommal hallgatta végig. Az indulatnak semmi
                  nyoma az arcán, még a homloka se szaladt ráncba.
            </p>
				<p>
               Csak aztán kezdett beszélni, miután fia elhallgatott. Igy szólt:
            </p>
				<p>
               - Gábor fiam, nagy meggondolatlanságot követtél el, cserbenhagyott
                  az
                  uri
               ösztönöd. Nemes ember nem szokott ok nélkül bujkálni, mert annál
                  nincs nagyobb teher, de ha egyszer rámérte a Sors ezt a terhet, bátran és emelt
                  fővel viseli.
            </p>
				<p>
               Majd István felé fordult és igy folytatta:
            </p>
				<p>
               - Helyesen cselekedett, öcsém. Örömmel fogadom vőmül, nekem is van
                  egy nagy titkom, de azt nem fogja a fiam idő előtt kipattantani; sugdoshatnak az
                  emberek, de bizonyosat nem fognak megtudni. Ülök a titkon, de ha Isten is ugy
                  akarja, nemsokára fel fogok kelni
                  s magamhoz emellek benneteket is; mindnyájatokat.
               Addig ne faggassatok.
            </p>
				<p>
               Kezet nyujtott leánya vőlegényének.
            </p>
				<p>
               Annak erre valami régi, még gyermekkorában elhangzott mese csengett
                  vissza a fülébe, titokzatos családi legenda, ami csak egy ideig szokott kisérteni,
                  aztán kiszáll az emlékekből, mint kéményen a füst. S most mégis megfogta, szinte
                  megmarkolta a huszár képzeletét. Hatása alatt görcsösen fogta a kovács kezét s egy
                  hirtelen kerekedett ösztönének engedve, villámgyorsan ráhajolt és megcsókolta
                  azt.
            </p>
				<p>
               A kiklopsz meg volt hatva.
            </p>
				<p>
               - Hát igy is jól van, fiam, - mondta, - jer a keblemre és ölelj
                  meg.
            </p>
				<p>
               Megcsókolta leendő vejét. Aztán a leányát. Fiát kihagyta.
            </p>
				<p>
               - Legnehezebb neked azt megbocsátani, - szólt ehhez, - hogy nem
                  biztál a hugod tisztaságában. Meg fogsz verekedni azzal a himpellérrel, akit
                  leütöttél, - adta ki a parancsot, aztán elmégy hazulról s addig nem jössz vissza,
                  mig nem hivatlak. Értetted?
            </p>
				<p>
               A fiu kezet csókolt megszégyenülten, alázatosan.
            </p>
				<p>
               - Értettem, atyám.
            </p>
				<p>
               Magda, a galamblelkü leány, atyja nyakába borult.
            </p>
				<p>
               - Ó apa, apácska, ne légy hozzá oly szigoru, hiszen csak jót
                  akart.
            </p>
				<p>
               - Csak jót akart, - visszhangozta István párja szavait.
            </p>
				<p>
               Az öreg megnyugtatólag bólintott.
            </p>
				<p>
               - Tudom, - mondta, - nem is büntetésből küldöm el Gábort, hanem, mert
                  szálka lesz itt mindenki szemében s vérmérséklete sem alkalmas arra, hogy ő
                  korrigálja ki, amit elrontott. Azt én vállalom magamra...
            </p>
				<p>
               István bucsuzott. Magda kikisérte a rácsos kapuig.
            </p>
				<p>
               A leány vőlegénye vállára hajtotta fejét.
            </p>
				<p>
               - István, bántja az eset?
            </p>
				<p>
               A férfi átkarolta menyasszonya vállát.
            </p>
				<p>
               - Kevésbé, mint gondoltam volna, - ismerte be, - hiszen most már
                  büszkén vallhatlak menyasszonyomnak az egész világ előtt. Csak szegény apát
                  sajnálom, - tette hozzá halkan, szomoruan, - de félek az erőszakosságától is.
            </p>
				<p>
               Bucsucsók. A leány visszament a házba, a huszár hazasietett. Apró,
                  lelkesen tárgyaló csoportokat vett észre az utcán. A jegyzői lak előtt az
                  időközben teljesen kijózanodott Rubrika Pali vitte a szót, de menten elhallgatott,
                  midőn közeledni látta a huszárt. Tiszteletteljesen megemelte előtte kalapját.
                  Bánta már, mint a forró koncba harapott kutya, hogy belemászott a költészet
                  birodalmába, mintha érezte volna, hogy hátra van még számára a fekete leves.
            </p>
				<p>
               De csehül érezték magukat cimborái is, a vele együttlévő s ugyancsak
                  kijózanodott dalárok: a praxi, a meggyőződése ellenére beugrott piktor is.
                  Különösen midőn Altorjay nem fogadta üdvözlésüket.
            </p>
				<p>
               - Most kezdődik csak az igazi muri, - vélte Tóni mester, - fenjétek a
                  kardotokat!
            </p>
				<p>
               - Bocsánatot kellene kérni, - javasolta a praxi, - mint igazi
                  férfiakhoz illik.
            </p>
				<p>
               - Mink csak kimászhatunk a slamasztikából, - biztatta magát a
                  segédjegyző, - de mi lesz Nácival!
            </p>
				<p>
               - Az az ő dolga, - vélte a piktor, - ő képes arra is, hogy
                  zsebrevágja azt a dorongot, amivel leütötték...
            </p>
				<p>
               A cimborák elhatározták, hogy bocsánatkérő deputációvá alakulnak s
                  másnap reggel audienciára mennek a kastélyba és a kovácslakba. Mert ők igazi
                  férfiak: belátják a hibájukat...
            </p>
				<p>
               István ezalatt hazaérkezett. Családja éppen akkor ült le vacsorához.
                  A huszár szintén helyet foglalt persze, de alig evett. A családfőnek sem volt
                  étvágya, de az legalább ivott. Szaporán hajtogatta borospoharát, s minduntalan
                  végigsimitotta kezével gondárnyékos homlokát. Hallgatott.
            </p>
				<p>
               Általában nyomott volt a hangulat az asztalnál, még Málika se
                  pöntyögött. Csak révedezett, mosolygott magában, a lelkével nem volt jelen.
            </p>
				<p>
               Róza tudta, mi bántja az apját, de arról sejtelme sem volt, hogy mi
                  baja lehet testvéreinek.
            </p>
				<p>
               - Miért folyik az orrotok vére? - kérdezte ezektől. -
                  Összeszedhetnétek magatokat apuska kedvéért.
            </p>
				<p>
               Az öreg Altorjay belelegyintett a levegőbe.
            </p>
				<p>
               - Hagyjatok, gyerekek, engem ugyse lehet most felviditani.
            </p>
				<p>
               - Hiszen ugy tudom: járni fog a gép, - szólalt meg végre Málika is, -
                  a gépész megtalálta és kijavitotta a hibát.
            </p>
				<p>
               Fülig pirult az alakoskodásán, de ezt senki se vette észre, mindenki
                  az apa arcát leste.
            </p>
				<p>
               - Lehet, hogy a gép járni fog, - mondta ez keserüen mosolyogva, - de
                  már az sem segithet rajtunk. Gyerekek, - vallotta be bünbánólag, - tönkretettelek
                  benneteket.
            </p>
				<p>
               - Az semmi, - vigasztalta Málika lelkesen összetört apját - majd
                  dolgozni fogunk, vigan leszünk.
            </p>
				<p>
               - Nekünk nem tartozol számadással, - mondta István meleg hangon, - a
                  legjobb apa voltál, meg fogunk állani a magunk lábán, csak ezentul se vond meg
                  tőlünk a szivedet.
            </p>
				<p>
               Róza az apja kezét simogatta.
            </p>
				<p>
               - Bennünket ne félts.
            </p>
				<p>
               Az apa elérzékenyedett.
            </p>
				<p>
               - Jó gyerekek vagytok, - mondta, szemét törülgetve, - nemes fajta,
                  büszke vagyok rátok.
            </p>
				<p>
               Asztalt bontott és szobájába vonult.
            </p>
				<p>
               A testvérek még a nappaliba mentek: ott itták meg a teájukat.
                  Hallgatagon szürcsölték az illatos italt. Róza boszusnak látszott, Málika
                  ábrándozott, István örvényes gondolataival küzködött. Oly nehéz volt a lelke, hogy
                  végre is kénytelen volt rajta valamiképpen könnyiteni.
            </p>
				<p>
               - Leányok, - jelentette ki mély lélekzetvétel után, - eljegyeztem
                  magamat Magdával s ezt holnap be fogom jelenteni apának is.
            </p>
				<p>
               Csend. Málika szólalt meg először.
            </p>
				<p>
               - Jól teszed, ha szereted, - mondotta, - én gratulálok.
            </p>
				<p>
               Bátyja nyakába borult és elkezdett sirni. De valójában nem a bátyja
                  boldogságán való örömében könnyezett. Atyjára gondolt, akinek ismerte az Istvánra
                  épitett házassági terveit és - magára. A férfira, aki illetetlen kezén hagyta ajka
                  tüzbélyegét. Ugy érezte, hogy valakinek a családban fel kell magát áldoznia az apa
                  kedvéért. S az csak ő lehet.
            </p>
				<p>
               - Én szeretem Magdát, - szólalt meg végre Róza is, - rendes
                  körülmények között örülnék is a házasságodnak, de igy lehetetlen. Féltem szegény
                  apát.
            </p>
				<p>
               - Igazad van, Róza, - ismerte be István, - ha lehetséges lenne, nem
                  is szólnék most neki, de olyan a helyzet: kénytelen vagyok vele.
            </p>
				<p>
               Elmondta a délutáni eseményeket. A kovácsmester titokzatos szavait
                  sem hallgatta el. S jóltevő reménykedéssel füzte hozzá:
            </p>
				<p>
               - Azt hiszem, menyasszonyom előkelő leány. Ugy érzem, az apja nem az,
                  akinek kiadja magát. Csak ez lehet a titka...
            </p>
				<p>
               - Én is azt hiszem, - mondta Málika pirulva, mohón, - a látszat is
                  amellett szól, egy egyszerü kovácsnak nem lehetnek olyan előkelő gyermekei.
            </p>
				<p>
               Róza cinikusan mosolygott.
            </p>
				<p>
               - Adja Isten!
            </p>
				<p>
               Szobájába ment, magukra hagyva testvéreit. Málika átült a divánra
                  bátyja mellé. Szorosan hozzásimult. Mondani is szeretett volna valamit, hogy
                  könnyitsen a szivén (a bátyjáén is, a magáén is), de István elébe vágott.
                  Szokatlanul meleg volt a huszár hangja, de lágynak, szinte szentimentalisnak
                  tetszett a nézése s kézmozdulata is.
            </p>
				<p>
               - Málikánk, kis Csipkerózsikánk, - kezdte, - nekem megmondhatod az
                  igazat: ugy-e Korláth Gábor javitotta ki a gépünket?
            </p>
				<p>
               A kisleány lesütötte szemét.
            </p>
				<p>
               - Igen, - mondta halkan, - nem engedelmeskedtem nektek, mégis szóltam
                  neki.
            </p>
				<p>
               István gyöngéden simogatta huga kezét.
            </p>
				<p>
               - Hiszen nem olyan nagy baj, Gábor uriember, nem fogja
                  félremagyarázni a közeledésedet.
            </p>
				<p>
               Közeledésedet! A szó szeget ütött a leány fejébe.
            </p>
				<p>
               - Mit akarsz azzal mondani?
            </p>
				<p>
               - Igen ártatlan vagy, Csipkerózsika, - magyarázta a bátyja, -
                  hatványozottan érzel s szokatlanul nagyitva árulod el érzéseidet, ami félreértésre
                  adhat okot.
            </p>
				<p>
               - Azaz a kacérság látszatát keltheti: akarod mondani.
            </p>
				<p>
               - Ugy van...
            </p>
				<p>
               A leány gondolkozott egy pillanatig.
            </p>
				<p>
               - Nyugodt lehetsz, István, - mondta aztán - engem nem szoktak az
                  emberek komolyan venni, én meg... én meg igen kevéssel beérem, talán egy -
                  emlékkel is.
            </p>
				<p>
               Csend. István belelátott huga szivébe.
            </p>
				<p>
               - Málika, a mérnök tetszik neked...
            </p>
				<p>
               A leány elsápadt. Bátyjára emelte riadt tekintetét.
            </p>
				<p>
               - Nem... Ne féljetek: a Saárdy Jenő felesége leszek.
            </p>
				<p>
                  Féljetek!
               Ez a szó meg az István fejébe ütött szöget.
            </p>
				<p>
               - Mi érdekem lehetne nekem, hogy a Saárdy felesége légy? - kérdezte
                  szinte szemrehányó hangon. - Csak nem gondolod, hogy spekulálni akarok a
               saját édeshugom szivével!
            </p>
				<p>
               - Nem gondolom, - válaszolt a leány hótkomolyan, - de a helyzet
                  olyan: szinte kötelességemmé teszi ezt a lépést, különben dobra kerül az utolsó
                  Altorjay-birtok s azt tul nem éli szegény jó atyánk.
            </p>
				<p>
               - Ah, értem!
            </p>
				<p>
               István felugrott helyéről s össze-vissza járkált a szobában.
            </p>
				<p>
               - Megértelek, - folytatta, - ugy véled, valamelyikünknek fel kell
                  magát áldoznia. Családi politikából. Vagy nekem, vagy neked. Te, a gyenge leány
                  magadra vállalod az áldozatot, tehát én, az erős férfi, vigan fütyülhetek. Nemde,
                  igy gondolkozol?
            </p>
				<p>
               - Szivesen teszem, István, - mondta a leányka halkan, - értem nem
                  nagy kár... Az alsóbbrendü lények különben is kevésbé érzékenyek... Én könnyen
                  megvigasztalódom.
            </p>
				<p>
               - Én meg, - jelentette ki István érces erővel, - nem fogom türni,
                  hogy eladd magadat a család kedvéért... Különben is, - folytatta szelidebb hangon,
                  - honnan veszed, hogy Saárdy feleségül akar venni? Rövid pár hete még Magdával
                  voltak komoly szándékai, igaz, hogy a dolog nem rajta mulott, de akkor is, ilyen
                  rövid idő alatt, csak nem cserélhetett szivet. Vagy képes volnál hozzámenni azzal
                  a tudattal is, hogy ő sem szeret téged, csak asszonyt akar a házhoz, alkalmatos
                  fölsőbbrendü cselédet, aki jó lesz anyának is?
            </p>
				<p>
               - Akkor is hozzámennék, - jelentette ki Málika határozottan, - amint
                  hogy nem is csinált előttem belőle titkot, hogy Magdát szerette, de
                  reménytelenül.
            </p>
				<p>
               Végtelen szánalom fogta el a szerető testvér szivét.
            </p>
				<p>
               - Hát már ennyire vagytok, Csipkerózsika? Komolyan beszélt
                  veled?
            </p>
				<p>
               - Még nem, de már igen közel van hozzá.
            </p>
				<p>
               István visszaült a leányhoz és átkarolta a vállát.
            </p>
				<p>
               - Testvérkém, várj egy ideig, addig ne ereszd Saárdyt magadhoz egész
                  közel. Igérd meg nekem.
            </p>
				<p>
               A kislány bóbitás feje bátyja vállára billent.
            </p>
				<p>
               - Mire számitasz, Pistikém?
            </p>
				<p>
               - Magam sem tudom, - hadarta a huszár, - a Gondviselésre, Korláth
                  Péterre, valami csudára: olyan előérzetem van, nagy fordulat előtt állunk; ha a
                  kovácsmesterre nézek, ugy rémlik nekem, mintha egy titokzatos mindenható elemi
                  erővel rendelkeznék benne; s hogy ez az erő neked is rendelkezésedre fog
                  állani.
            </p>
				<p>
               A leány szeméhez emelte jobb kezét, mintha tanácsot akart volna kérni
                  attól a forró csóktól, ami pár órája rajta égett, aztán elernyedt, végkép elhagyta
                  magát.
            </p>
				<p>
               - Jó, - mondta halkan, - várni fogok, amig lehet.
            </p>
				<p>
               Alig pár másodperc mulva elaludt bátyja kebelén. Az akkor ölébe vette
                  a dércsipte kis mimózalényt s nénjéhez vitte a leányok közös hálószobájába.
            </p>
				<p>
               - Róza, vigyázz reá... a mi Csipkerózsikánk beteg...
            </p>
				<p>
               Beteg volt a kemény huszár maga is. Összetörték a nap izgalmai, a
                  rámeredő kétségek s az apjáért való gondja. Hótt fáradtan került ágyába s pár
                  másodperc alatt elaludt. De nem sokáig tartott az álma, hajnalban fölébredt s nem
                  tudott ujra elaludni. Dalos madarak dudorásztak a kertben: ablakot nyitott, hogy
                  beeressze a friss levegőt s a napsugarat. Felöltözködött, aztán kiment a szabadba.
                  Ki a kertből; a harmatos mezőre vágyott. Csupa csatak volt a ruhája, midőn két
                  órai séta után hazakerült. A kert végiben - nagy csudálkozására - szembe jött vele
                  az apja.
            </p>
				<p>
               - Ilyen korán, apa? Még hét óra sincs.
            </p>
				<p>
               - Nem tudtam aludni. És te hol voltál?
            </p>
				<p>
               - Én sem tudtam aludni, kisétáltam a mezőre, megnéztem a cséplést
                  is.
            </p>
				<p>
               Az öreg nemes maga elé nézett egy ideig, aztán megkérdezte:
            </p>
				<p>
               - Ugy-e, a mérnök hozta helyre a gépet?
            </p>
				<p>
               - Ő.
            </p>
				<p>
               - Mindjárt sejtettem.
            </p>
				<p>
               - Én is.
            </p>
				<p>
               Elhallgattak. Pedig mindkettőjük nyelve hegyén tüzelt a szó. De nem
                  merték a parazsat megbolygatni: féltek a lángjától. Egymást féltették tőle.
            </p>
				<p>
               Végre mégis erőt vett magán az apa. Zsebébe nyult s egy irást vett ki
                  belőle.
            </p>
				<p>
               - Olvasd, fiam.
            </p>
				<p>
               István csak belenézett. Aztán szó nélkül visszaadta az apjának. A
                  kótaji birtokra vonatkozó árverési hirdetmény volt: eleget mondott a cim
                  maga.
            </p>
				<p>
               - Tehát végünk, - konstatálta a tönkrement földesur a kishitüek
                  kétségbeesésével.
            </p>
				<p>
               A katonafiu, bár vérzett a szive, összeszedte minden energiáját, hogy
                  balzsamot találjon arra a másik vérző sebre, ami apja szivében tátongott.
                  Elnevette magát, könnyelmüen, szeles közvetlenséggel.
            </p>
				<p>
               - Semmi bajunk, - állitotta, - vigabban leszünk, mint valaha, mert
                  nem lesz gondunk.
            </p>
				<p>
               Az apa félreértette fia jókedvét. Megkönnyebbedett.
            </p>
				<p>
               - Tehát mégis rászántad magadat végre, - sóhajtotta boldogan, -
                  megmented az utolsó ősi birtokot.
            </p>
				<p>
               - Ó, arra én képes nem vagyok, - hütötte le a fiu apját hidegvérrel,
                  de tőle telhető szivbeli humorral, - honnan venném a pénzt?
            </p>
				<p>
               Az apa legott visszaesett előbbeni melankóliájába.
            </p>
				<p>
               - Hát nem a Forray-leányra gondoltál? Nem veszed el?
            </p>
				<p>
               - Nem.
            </p>
				<p>
               A huszárnak szinte hangosan dobogott a szive a végtelen szánalomtól,
                  ami ránehezedett. De azért pillanatig sem habozott az alkalmat megragadni:
                  nekivágott a kinos mütétnek, amin előbb-utóbb, de még aznap tul kellett
                  esnie.
            </p>
				<p>
               - Megházasodom, - folytatta, - de csak évek mulva és nem egy
                  Forray-grófnőt veszek el, hanem azt a leányt, akit szeretek.
            </p>
				<p>
               Altorjay mellére horgasztotta fejét. Csak ötvenhárom éves volt, de
                  hetvenet mutatott.
            </p>
				<p>
               - Kit akarsz elvenni? - kérdezte apatikusan.
            </p>
				<p>
               - Korláth Magdát szeretem.
            </p>
				<p>
               Végre kimondta a fiu a nagy szót. Szinte elállott a lélekzete, ugy
                  várta az apjára mért emez utolsó
                  csapás
               hatását. Ám, végtelen örömére, elmaradt a hatás, legalább is nem igen
                  látszott meg az öregen.
            </p>
				<p>
               - Jól van, - mondta nyugodt rezignációval, - Magda kitünő leány és
                  most már ugyis mindegy, akármilyen házból való: az Altorjay-nemzetség elesett,
                  ebben az ősi hazában egy talpalatnyi földje se lesz.
            </p>
				<p>
               - Csak szive legyen és jelleme, - vélte István, - földet szerezhetnek
                  az ősi erények erejével az utódok is.
            </p>
				<p>
               - Csakhogy azok az ősi erények ma semmit sem érnek, - ellenvetette az
                  apa keserüen, - inkább handicapteher, mint erő.
            </p>
				<p>
               - Az ősi bünök nélkül, - állitotta a fiu fanatikusan, - a legnagyobb
                  erő ma is.
            </p>
				<p>
               Szép volt igy a huszár, apja nem állotta meg, hogy keblére ne
                  ölelje.
            </p>
				<p>
               - Isten vezéreljen, fiam, - mondta meghatottan, - de gondolj hugaidra
                  is, ha meg találnék halni.
            </p>
				<p>
               - Eh, dehogy halsz meg, - rázta fel István apját kiméletlen erővel, -
                  a kishitüség is a régi bünök közé tartozik.
            </p>
				<p>
               Az öreg nemes mintha elszégyelte volna magát.
            </p>
				<p>
               - Igaz, - ismerte be magábaszállva - mindig puha voltam: féltem a
                  küzdelemtől; de most majd összeszedem magamat...
            </p>
				<p>
               Ebben a pillanatban egy inas tünt fel a szemhatáron. Istvánt kereste.
                  Hogy a tekintetes mérnök ur beszélni szeretne a nagyságos főhadnagy urral: a
                  kastély előtt várja.
            </p>
				<p>
               - Miért nem vezetted az ebédlőbe? - kérdezte a háziur. - Oda
                  kéretjük, mindjárt ott leszünk.
            </p>
				<p>
               Az inas előresietett. A két Altorjay már az ebédlőben találta Gábort,
                  mire a kastélyba érkezett. Mégpedig a Málika társaságában. A mérnök feszesen
                  állott, a leány egy régimódi bőrdiván sarkában ült s a zsebkendőjével babrált. De
                  menten felugrott és kisietett a szobából, midőn a férfiak beléptek az ajtón.
            </p>
				<p>
               Altorjay Kázmér korai vendégéhez sietett s szivélyesen kezet fogott
                  vele.
            </p>
				<p>
               - Csak üdvözölni akartam,
                  öcsém
               , mindjárt magukra hagyom önöket. Magdát üdvözlöm, - folytatta némi
                  gondolkozás után, - mondja meg neki, hogy helyeslem a fiam választását.
            </p>
				<p>
               Gábor körül forogni kezdett a boltives terem. Jól látott, jól
                  hallott? Altorjay Kázmér áll előtte, ő üzent a hugának? A nyolcszázéves nemzetség
                  büszke ivadéka, az egyszerü falusi kovács leányának. Hiszen akkor az se lesz
                  lehetetlen...
            </p>
				<p>
               Megállott az esze. Körülnézett. Ösztönszerüen kereste Málikát. De
                  mire föleszmélt, már a házigazdát sem találta a szobában. Szinte összerezzent az
                  István hangjától.
            </p>
				<p>
               - Gábor, neked volt igazad: kár volt eddig is titkolóznunk.
            </p>
				<p>
               A leendő sógorok összeölelkeztek.
            </p>
				<p>
               - Olyan ez nekem, mint egy szép álom, - mondta a mérnök boldogan, -
                  mintha a Gondviselés keze lebegne a fejünk felett.
            </p>
				<p>
               - Atyád - vélte István - már régen érezte ezt a kezet s homályosan
                  megéreztette velem is.
            </p>
				<p>
               - Éppen ő küldött hozzád, - jegyezte meg a mérnök, - bár eljöttem
                  volna magamtól is.
            </p>
				<p>
               - Miről van szó?
            </p>
				<p>
               - Arról, hogy meg kell leckéztetned a segédjegyzőt, kisült, hogy ő
                  volt a gunydal szerzője, nem az a másik.
            </p>
				<p>
               - Rendben van: provokáltatom. A te segédeid nyélbe üthetnék egy füst
                  alatt az én dolgomat is.
            </p>
				<p>
               - Helyes, - hagyta helyben Gábor, - az én emberem még nem adott ugyan
                  életjelt, de még nem is telt le az ideje, segédekről mindenesetre gondoskodnunk
                  kell. Már sürgönyöztem is két katonatiszt barátomnak: a déli vonattal várom
                  őket.
            </p>
				<p>
               Ez hát el volt intézve. A mérnök még feszengett egy ideig, de hogy
                  Málikát sehogy sem tudta beszuggerálni, véget vetett a korai látogatásnak. Éppen
                  jókor érkezett haza. A
                  bocsánatkérő expedició
                már ott leste a keritésnél ünnepi diszben, Tóni mesternek pláne
                  cilinder volt a fején. A tüskés Kántor megvolt beretválkozva, a praxi felsütötte
                  dus hajzatát, a segédjegyző galambszinü nadrágot öltött a szmokingjához. Szaporán
                  gágogtak, azon tanakodtak, hogy ki legyen a szónok. Abban állapodtak meg, hogy
                  Rubrika Pali beszéljen, mert ő a főbünös.
            </p>
				<p>
               Éppen a főbünös látta meg először a kovács-kuriához közeledő
                  mérnököt.
            </p>
				<p>
               - Pszt, jön, - figyelmeztette társait s kifujta az orrát, mert igen
                  vacogott a foga. Az urak begombolkoztak és megköszörülték torkukat. Egyszerre
                  szalutáltak a mérnöknek, aki most sem fogadta köszöntésüket.
            </p>
				<p>
               - Disznómód gőgös, - jegyezte meg Tóni mester, a legbátrabb az
                  expedició tagjai között.
            </p>
				<p>
               A többi ur véleménynyilvánitás nélkül ügetett a mérnök után. A
                  rácsos-kapunál megállottak kis időre szuszogni, aztán Isten nevében betódultak az
                  udvarra.
            </p>
				<p>
               Gábornak, aki időközben bement a házba, fogalma sem volt róla, hogy a
                  küldöttség hozzájuk készült. Az ablakból látta meg a gesztenyefák alatt
                  elhelyezkedett urakat. Elnevette magát. Kiszólt hozzájuk.
            </p>
				<p>
               - Kit keresnek az urak?
            </p>
				<p>
               Csak Tóni mert felelni.
            </p>
				<p>
               - A lovagiasság jegyében jöttünk. Bemehetünk?
            </p>
				<p>
               Gábor ismét elnevette magát és most már oly hangosan, hogy
                  meghallhatta a bocsánatkérő expedició is. Aztán kijött az udvarra. Tehát nem
                  bocsátotta be az urakat a házba.
            </p>
				<p>
               - Mit akarnak tőlem az urak? - kérdezte kurta, parancsoló
                  hangon.
            </p>
				<p>
               A hivatalos szónok dadogott valamit, de nem lehetett a szavát
                  megérteni.
            </p>
				<p>
               - A kántor ur jobban tudja, - vágta ki magát elszántan, midőn látta,
                  hogy a maga nyelvével semmire se megy.
            </p>
				<p>
               Az egyházi férfiu kénytelen-kelletlen nekidurálta magát: krisztusi
                  alázatossággal beösmerte, hogy a kompánia megfeledkezett magáról, berugván, lábbal
                  tapodta a tiszta erkölcsöt, ami tudvalevőleg minden országnak támasza, talpköve.
                  Most azért vannak itt, hogy tiszteletteljesen bocsánatot kérjenek Magda kisasszony
                  őnagyságától és mindenkitől, aki sértve érzi magát; minden elégtételre hajlandók,
                  ha kell, letagadják az elzengett gunydalt, ha szükséges, vállalják s ebben az
                  esetben irásban fognák kinyilatkoztatni, hogy szánják-bánják a bünüket.
            </p>
				<p>
               Gábor meglehetős undorral hallgatta végig a szervilis férfiu
                  beszédjét, aztán igy felelt:
            </p>
				<p>
               - Tudomásul veszem s majd későbben határozok.
            </p>
				<p>
               Több szóra nem méltatta az expediciót, - hátat forditott neki s
                  visszament a házba.
            </p>
				<p>
               A leforrázott urak megtörülköztek zsebkendőjükkel, aztán kibotrogtak
                  az udvarból libasorban. A praxi kullogott leghátul, két kézre fogta fejét, mintha
                  jobbról-balról pofonütötték volna.
            </p>
				<p>
               - Én sem irok több verset ebben az életben, - fogadkozott Rubrika
                  Pali, - csak ezt az egyet sikerüljön megusznom.
            </p>
				<p>
               Nevezetesen még nem értek partot a derék sportsmanek; a másik örvény,
                  az Altorjay István megkövetése még hátra volt. És ott is maradt mindörökre, mert
                  István nem fogadta az elite-korhelyeket, csak kiüzent nekik, hogy foglalják irásba
                  mondanivalójukat. Ez is meglett délutánra (hála a Rubrika Pali buzgóságának), de
                  nem használt semmit, az időközben megérkezett két katonatiszt-segéd tiszteletét
                  tette Rubrika Palinál s Altorjay főhadnagy ur nevében elégtételt kért a bünbánó
                  urtól. Hogy a főhadnagy ur nem éri be a bocsánatkéréssel, okvetlenül verekedni
                  akar a segédjegyző urral.
            </p>
				<p>
               Ám nem lehetett a segédjegyző urat terrorizálni. Hogy ő eleget tett a
                  lovagiasság követelményének:
                  férfiasan
               bocsánatot kért a sértett felektől, punktum.
            </p>
				<p>
               - Nem egészen punktum, - jegyezte meg a vezetősegéd, - először
                  jegyzőkönyvet veszünk fel az ur
                  stratégiai
               visszavonulásáról, csak azután lesz punktum.
            </p>
				<p>
               - Hát csinálják az urak, - mondta Pali elkeseredetten, - nem bánom,
                  ha fel is akasztanak papiroson.
            </p>
				<p>
               A segédurak körülbelül szótfogadtak: Pál urat csaknem felakasztották
                  a jegyzőkönyvben
                  erkölcsileg
               .
               De ez nem igen fájt a keménynyaku ifjunak, tehát végeredményében
                  mégis sikerült neki a második örvényt is megusznia.
            </p>
				<p>
               Sokkal bajosabb volt a Náci sora. Ő ugyanis aktiv szerepre volt
                  kárhoztatva, ami jóval nehezebb, mint a passziv rezisztencia. Náci nem intézhette
                  el a maga ügyét lovagias bocsánatkéréssel, mert természetellenes lett volna, hogy
                  az kérjen bocsánatot, aki a dorongütést kapta, nem az, aki adta. Tehát Nácinak
                  kellett volna Gábortól bővebb magyarázatot, illetve fegyveres elégtételt kérnie,
                  amely esetben több, mint valószinü, hogy Náci ismét kikapott volna, csak éppen
                  hogy nem doronggal ütötték volna a fejét, hanem karddal. Ilyen kockázatos
                  spekulációba pedig egy okos Náci sem megy bele. Egy okos Náci sem csavar kötelet a
                  nyakára, midőn anélkül is benn van a kutyaszoritóban, hanem megugrik, ha
                  lehet.
            </p>
				<p>
               Eképpen cselekedett a mi kozákunk is. Felpakkoltatta ingóságait egy
                  tót szekérre s örökre bucsut mondott tiz éven át hüséges fejőstehenének, a kótaji
                  intelligenciának. Addig meg sem állott, mig a szomszéd vármegyében alkalmatos uj
                  fejősbocit nem talált. Gábor tehát hiába várta segédeit a szabályszerü huszonnégy
                  óra utolsó percéig, ezek a segédek még meg sem születtek s nem is fognak
                  megszületni huszonnégy év mulva sem. Minek is, mikor Kótaj nem párbajozik...
                  Kótajon az a szokás ma is: könyvnélkül verekesznek a legények tetszés szerinti
                  kezebeli jószággal (bottal, fokossal, de lehet bicskával is), nem lovagias
                  kódexből, előirásos fegyverekkel. Ez németnek való mulatság, nem magyar
                  virtus.
            </p>
			</div>
			<div type="chapter">
				<head>
               Altorjay Péter
            </head>
				<p>
               Nemcsak jeles predikátor volt a kótaji tiszteletes, hanem kiváló
                  krónikás is. Rendes könyvet vezetett a falusi eseményekről. Kétféle eseményt
                  különböztetett meg, u. m.: elemi csapást és emberi müveletet. Az elemi csapások
                  közé tartozott a jégeső, a tüzvész, a szárazság, a hernyó, a cserebogár stb.,
                  viszont emberi müveleteknek minősittettek a kocsmai verekedés, nőcsábitás, lopás,
                  követválasztás, licitáció és disznótor. De ebbe a rubrikába jöttek a faluban
                  időnként letelepedett oly egyének is, akiknek a természetrajza elütött a rendes
                  kótaji emberétől. Korláth Péter, Kornya Náci, Karolin Tóni, Cirjék Guszti külön
                  fejezetet kaptak, de ide soroztattak Altorjayék és Magda is. A fejezeteknek
                  irodalmi hangzásu cimeket adott a tiszteletes ur. Például:
                  Kiklopsz az emberek szolgálatában
               (Korláth),
                  Paradicsommadár a seregélyfalkában
               (Magda),
                  Belphegor Ördög a jámbor hivők nyájában
               (Kornya Náci),
                  Vadzseni a szérüskertben
               (Tóni mester).
            </p>
				<p>
               Tiszteletes ur husz esztendő alatt egyetlenegyszer sem jött zavarba,
                  midőn az eseményeket osztályoznia kellett, de a Korláth Gábor fejbeverési müvelete
                  konfuziót idézett elő még az ő rendezett agyvelejében is. Ami nem is csoda, mert
                  ebben az esetben megszakadt az ok és okozat közötti törvényszerü összefüggés, a
                  léc a Gábor kezében nemcsak azt a koponyát törte be, amelyre zuhant, hanem a feje
                  tetejére állitotta jóformán az egész falut. Kipattintotta a titokzatosság
                  szelencéjéből az Altorjay István és Korláth Magda regényét, felhizlalta a kótaji
                  kiklopsz körül formálódott fantasztikum hirmadarát (különösen, midőn az is
                  kiszirvágott a közérdeklődés csatornáján át, hogy a büszke Altorjay Kázmér
                  helybenhagyta fia választását s a kovácsmester fiának kisebbik leányához való
                  közeledését sem ellenzi), megszabaditotta a jámbor falut a benne tiz év óta
                  duhajkodott Gonosztól, kitörte egy nemtelen rágalom méregfogát.
            </p>
				<p>
               Hát, vélte tiszteletes ur, ennyi evoluciót egyetlen emberi
                  cselekedetre (egy szimpla lécre) nem lehet tiszta lelkiismerettel ráfogni, egy
                  fejütésnek csak egy következménye lehet, a kék daganat, a többi következmény már
                  nem emberi mü, hanem a Gondviselés koncepciója, ergo - konkludált a tudós ur -
                  külön klasszisba sorozandó »
                  A
                  végzet ujjmutatása
               «
               cim alá.
            </p>
				<p>
               A cimet mindjárt be is irta a
                  Kótaji Krónikába
               , sőt alája biggyesztett egy alcimet is:
                  Az erkölcsi megujhodás kora
               . A szöveg igen poétikusan kezdődött: egy falusi kiskapuba besorozott
                  léccel, ami sehogysem volt megelégedve a sorsával: kitörni vagy legalább is
                  kitöretni vágyott és eget kért. És teljesült a vágya: kitöretett és a Végzet ujja
                  lett, tehát nagy karriért csinált. A krónika folytatását azonban már nem lehet
                  elárulni, mert eleibe vág a regénynek s minduntalan átugrossa az igazságot, amire
                  pedig csöpp szükség sincs a költészet szempontjából: ugy szép és tanulságos a
                  kótaji kiklopsz története, ahogy valóban megesett. A regényiró legalább azt tartja
                  s ahhoz alkalmazkodik. Tehát nem idealizál és nem filozofál: mellőzi a tudákos
                  analizist és a reflexiót, azaz nem magát bámultatja, hanem az
               Élet
                  nagyszerüségeit
               tárja fel olvasóinak...
            </p>
				<p>
               Most egyelőre egy igen szomoru epizód következik. Altorjay Kázmér
                  három nap alatt teljesen megőszült annak a gondotanak a kinjától, hogy utolsó
                  birtokától is meg kell válnia. Eddig is ingadozott a talaj a lába alatt, de
                  reményét és energiáját csak most vesztette el: egy lépést sem kisérelt meg a
                  birtokára kitüzött árverés megakadályozására. Kimerült az idevágó többéves
                  sziszifuszi munkában: elhagyta magát. Csendes, mélabus melankóliába esett.
            </p>
				<p>
               Gyermekeit nem érintette az apa hanyatlása oly sulyosan, mint
                  gondolni lehetett volna, mert előttük felsőbbséges rezignációt szinlelt a nemes ur
                  s szivének nem azt az oldalát mutatta, amely vérzett, hanem azt, amely Isten felé
                  volt fordulva s jóságot s hitet sugározott. Meglátogatta jövendőbeli menyét a
                  saját fészkében, megcsókolta a szép leány kezét és homlokát s igy szólt
                  hozzá:
            </p>
				<p>
               - Te vagy nekem gyermekeim után a legkedvesebb, szeress te is
                  engemet.
            </p>
				<p>
               A kovácsmesternek megrázta a kezét.
            </p>
				<p>
               - Köszönöm, kedves Korláth Péter, hogy ilyen leányt nevelt egyetlen
                  fiam számára, biztosithatom, hogy mindnyájan meg fogjuk őt becsülni.
            </p>
				<p>
               A kovácsmester marka görcsöt kapott, nem eresztette a földesur kezét.
                  És a szeme ugy ragyogott, mint a karbunkulus: benne volt nagy lelkének minden
                  drágaköve.
            </p>
				<p>
               - Tudom én azt, méltóságos ur, - az Altorjayak ereiben Ikarusz vére
                  folyik; az Altorjayak a magasságokból zuhannak alá nem a rögekben botlanak
                  el.
            </p>
				<p>
               A földesur nagyot nézett. De szóval nem adott kifejezést a falusi
                  kovács klasszikus müveltségén való csodálkozásának. Visszatartotta veleszületett
                  tapintata. Csak ennyit mondott:
            </p>
				<p>
               - Köszönöm az elismerést, kedves barátom, de a magam részéről nem
                  érdemlem meg. Igaz, - magyarázta, - hogy a napba vágytam én is, de ennek a
                  vágyamnak nem volt semmi jogosultsága: egyszerü ember voltam, a földön kellett
                  volna maradnom, hogy a föld is megmaradjon alattam.
            </p>
				<p>
               - Az még nem mozdult meg, - állitotta a kovács egy ókori vátesz
                  erejével, - a reményt nem szabad feladni az utolsó pillanatig.
            </p>
				<p>
               A titokzatos fluidum, ami a kótaji kiklopsz massziv egyéniségéből
                  kiáradt, nem tett a földesurra olyan lélekerősitő hatást, mint a fiára. Altorjay
                  Kázmér a halálukat érzők bágyadt mosolyával honorálta a vasember biztatását, de
                  reményt nem tudott belőle szitani.
            </p>
				<p>
               Szivélyes bucsut vett a kiklopsztól és magával hivta annak épen
                  belépett fiát.
            </p>
				<p>
               - Málika többször emlegette magát. Nem kivánja látni?
            </p>
				<p>
               De bizony kivánta Gábor. És Magdának is volt egy titkos kivánsága. Ő
                  a vőlegényét szerette volna látni. De ezt persze nem vallhatta be. Azt mondta,
                  hogy Rózához lenne pár szava.
            </p>
				<p>
               - Akkor gyere te is, - mondta Altorjay mosolyogva, - viditsd fel
                  szomoru házamat.
            </p>
				<p>
               A két testvér közrefogta az ősz földesurat. Igy haladtak végig a
                  főutcán. Az aggastyánná vált javakorabeli férfiu ugy festett ebben a keretben,
                  mint egy unokáival büszkélkedő boldog nagyapa.
            </p>
				<p>
               A szemközt jövő tiszteletes megcsóválta fejét, midőn az érdekes
                  trifolium
               mellett elhaladt, de csak egy pillanatig csudálkozott, aztán
                  keresgélni kezdte a rejtelem kulcsát. (Valami rendkivüli dolog történhetett a
                  kováccsal, hm... Kincset találhatott, hm, vagy örökölt, talán még az
                  Altorjay-birtokot is ki fogja váltani a hitelezők kezéből, hm s a végin ki fog
                  sülni, hogy jó nyomon járt a mendemonda, nem igazi kovács a kovács, hanem valami
                  gróf. Hm.)
            </p>
				<p>
               - Magammal hoztam a menyasszonyodat, neked meg az összeesküvő
                  társadat, - jelentette Altorjay Kázmér fiának, illetve leányának a kastélyban,
                  aztán elbucsuzott a fiataloktól, szobájába vonult és lefeküdt. Lelke szokatlanul
                  nyugodt volt, de erős fizikai fáradtságot érzett.
            </p>
				<p>
               - Csak ezt az áldott öregembert tudnánk abból a mélységből kiemelni,
                  amelybe beleképzeli magát, - fakadt fel a szánalom az István szivéből, - nem
                  cserélnék senkivel ezen a világon.
            </p>
				<p>
               - Majd megvigasztalódik, - biztatta magát Málika, - ha látni fogja,
                  hogy nem vesszük a szivünkre szegénységünket.
            </p>
				<p>
               Szegénység!... Szürke szó, szomoru szó. Leverte Gábort.
            </p>
				<p>
               - Nem kell örökre szegényeknek maradnunk. Előttünk a világ.
            </p>
				<p>
               Málikát érdekelte ez a friss önbizalom.
            </p>
				<p>
               - Azt gondolja, hogy mindenki meggazdagodhatik, aki akar?
            </p>
				<p>
               - Azt, ha van rá ideje.
            </p>
				<p>
               - Mennyi idő kell ahhoz? Még megérheti apa?
            </p>
				<p>
               - Megérheti.
            </p>
				<p>
               Csend.
            </p>
				<p>
               - Én iparkodnám, - kezdte Málika ujból, - de mit tehet egy nő
                  önmagában?
            </p>
				<p>
               Erre nem talált a mérnök elmondható választ: zavarba jött.
            </p>
				<p>
               István válaszolt a hugának.
            </p>
				<p>
               - Meg kell találnod az igazi párodat, - mondta, - akivel szivesen,
                  tehát eredményesen dolgozhatol.
            </p>
				<p>
               Ujra csend. Ismét Málika szólalt meg.
            </p>
				<p>
               - Azt én nem kereshetem, neki kell engem megtalálnia.
            </p>
				<p>
               - Majd megtalál, - vélte István, - ha akarattal nem térsz ki
                  neki.
            </p>
				<p>
               - Megigértem neked, hogy nem teszem...
            </p>
				<p>
               Málika lesütötte szemét. Gábor ellenben kinyitotta a magáét tágra,
                  ugy nézte a piruló leányt. Ó, be szeretett volna a lelkébe belelátni, hogy
                  kiolvashassa belőle, neki szólt-e a leány, vagy csak általánosságban beszélt?
            </p>
				<p>
               A pirulása mindenesetre biztató volt. Inspirálta a mérnököt.
            </p>
				<p>
               - Én azt hiszem, - mondta ez, - hogy mind a két félnek keresnie kell
                  vagy egyiknek sem. Ha nagy a távolság, csak a Gondviselés hozhatja össze a
                  sziveket.
            </p>
				<p>
               Málika nem volt ezen a véleményen.
            </p>
				<p>
               - Én is hiszek a gondviselésben, - vallotta be, - de lassunak
                  találom, ha férfi lennék, inkább csak a magam bátorságában bizakodnám.
            </p>
				<p>
               Még jobban elpirult, de azért felvetette szemét és a Gáboréba nézett.
                  Jelentősen, hosszadalmasan. Szinte félreérthetetlenül beszélt a szeme: ez neked
                  szólt, én megtettem a magamét, most rajtad a sor.
            </p>
				<p>
               A mérnök mégsem értette meg egész világosan. Ujabb, kézzelfoghatóbb
                  biztatásra várt. Hát azt is megkapta. A leány váláskor megszoritotta a kezét és
                  igy szólt hozzá:
            </p>
				<p>
               - Jöjjön el holnap is... holnapután is... meg szeretném magától
                  tanulni, mit tehet egy nő, ha férfikéz vezeti.
            </p>
				<p>
               Egyedül voltak az udvaron. István és Magda már az utcán jártak.
            </p>
				<p>
               A mérnök viszonozta a leány kézszoritását. Szinte összeforrtak az
                  egymást ölelő ujjak.
            </p>
				<p>
               A holdvilág lemosolygott az égről, az erős férfi gyöngeségét nevette.
                  Egy kölyök fokszikutya elcsahintotta magát, majd vigan ugrándozva ugatott. Az is
                  gunyolni látszott a még mindig habozó mérnököt.
            </p>
				<p>
               De erre már csakugyan betelt a mérték: a férfi boldogságot kereső
                  fiatal, nagy szive kilépett a medréből és elárasztotta a leányt a maga mámoritó
                  érzéshullámaival, viharos erővel, fékevesztett szenvedelemmel.
            </p>
				<p>
               - Szeretem... szeretlek... imádlak... senkinek sem adlak, magamnak
                  örökre megtartalak!
            </p>
				<p>
               - Én pedig magával megyek, - suttogta a leány kábultan s öntudatlanul
                  csókra nyujtotta szüz ajakát.
            </p>
				<p>
               A foxi kutya abbahagyta a csaholást. A hold elbujt egy felhő
                  mögé.
            </p>
				<p>
               - Gábor siess, - szólalt meg István az utcán.
            </p>
				<p>
               - Megyünk, - üzent vissza Málika, miközben kibontakozott párja
                  hatalmas karjaiból, - csak egy kis lélekzetet veszünk.
            </p>
				<p>
               Hamarosan utólérték az előresietett párt s elbucsuztak
                  egymástól...
            </p>
				<p>
               Málika belekapaszkodott bátyja karjába és huzatta magát, mint valami
                  vásott gyerek.
            </p>
				<p>
               - Mi lelt, te kis bolond?
            </p>
				<p>
               - Hogy mi? Találnád ki talán!
            </p>
				<p>
               - Fogalmam sincs.
            </p>
				<p>
               - Akkor, - gunyolódott a természet üde gyermeke, - ugyan kevés a
                  fantáziád.
            </p>
				<p>
               - Csak nem?...
            </p>
				<p>
               - Dehogy nem! Ugy megcsókoltak, hogy elég lenne egy egész hosszu
                  életre is.
            </p>
				<p>
               Sirt és kacagott a leány, aszerint, amint szüzi szemérme vagy a
                  boldogsághoz való jogérzete kerekedett felül.
            </p>
				<p>
               - No, hiszen jól van, - csititotta a bátyja, - de állapodjál meg
                  valamiben: vagy sirj vagy nevess...
            </p>
				<p>
               Gábor sem volt képes a maga szive édes terhét hazáig vinni: meggyónt
                  a hugának.
            </p>
				<p>
               - Eljegyeztem Málikát. Mit szólsz hozzá?
            </p>
				<p>
               Magda elérzékenyedett egy pillanatra, aztán igy felelt:
            </p>
				<p>
               - Csak azt, hogy most már veled együtt fogok várni, imádkozni,
                  kitartani, csak azt, hogy egymást fogjuk erősiteni, ha ránk jön a csüggedés, csak
                  azt, hogy Isten adjon nekünk a lemondáshoz és küzdelemhez erőt!
            </p>
				<p>
               A férfit egyszeribe lehütötte huga meleg, de komoly felsóhajtása. Ő
                  nem látta a helyzetet oly szigorunak, mint a szive aggodalmaira hallgató leány.
                  Csak most eszmélt rá, hogy a teljes boldogság még igen távol van tőle: koránt
                  sincs abban a helyzetben, hogy családot alapithasson.
            </p>
				<p>
               De azért nem feküdtek le a testvérek anélkül, hogy magukkal ne vittek
                  volna az álmok országába egy bizodalmat keltő utravalót. Ezzel az utravalóval
                  apjuk ajándékozta meg gyermekeit.
            </p>
				<p>
               Gábor ugyanis azonnal közölte apjával is, hogy eljegyezte magát a kis
                  Málikával s küzdeni fog a boldogságért, bármeddig tartson is az a küzdelem.
            </p>
				<p>
               Akkor mondta az apa, a rejtelmes kótaji kiklopsz, aki oly
                  könnyedséggel látszott az Élet szikláit hengergetni, mint aki nem ismer terhet,
                  akadályt:
            </p>
				<p>
               - Azt hiszem, gyerekek, nem kell sokáig várnotok, remélem, nemsokára
                  segithetek rajtatok, de a szegény jó öreg uron is: jövendőbeli apósotokon.
            </p>
				<p>
               - Hogyan!?
            </p>
				<p>
               A Gábor ajkán akaratlanul kiszaladt a boldog csodálkozás. De az apa
                  menten elnyomta további szavát.
            </p>
				<p>
               - Csak kiváncsi ne légy... Az én szavamra vakon lehet épiteni...
            </p>
				<p>
               Hát épitettek is a gyerekek. Még ébren kezdték a köveket hengergetni,
                  de az igazi szép lelkimunka csak akkor kezdődött, midőn már elaludtak.
            </p>
				<p>
               Gábor álmában diszmagyarban látta apját, de azért kezében volt a
                  kovácspöröly is. Megcsóválta a pörölyt feje fölött, aztán lesujtott vele egy
                  szinarany üllőre. Egy mázsányi darab leszakadt az üllőből s a Magda lába elé
                  hullott. Aztán ujra lesujtott a fantasztikus kovács s az üllő megint kisebb lett
                  egy mázsányival. Ez a mázsa Gábornak jutott. Sorra került ilyenformán Altorjay
                  Kázmér, sőt Róza leánya is. Az apa széjjelosztotta az egész aranyüllőt, magának
                  csak a vaspörölyt tartotta meg.
            </p>
				<p>
               A Magda álma nem volt igen rapszódiás. Ő stilusos férfiszalonban
                  látta az apját, finom uri ruhában, amint egy szekrény titkos fiókjából sárgult
                  okmányokat szed elő, előtte egy rókaképü férfi hajlong (alighanem az ügyvédje) s
                  mohón jegyezgeti megbizója utasitásait...
            </p>
				<p>
               ... Az álmok véget értek, az Élet szabadon folytathatta volna a maga
                  kisded prózai játékait, de az egyszer mást diktált a szeszélye: megállt, illetve
                  elkerülte Kótajt, mintha kiváncsi lett volna rá, hogyan boldogulnak az emberek
                  magukban, korlát és fék nélkül.
            </p>
				<p>
               S valóban, a mindennapi életbe alig beleképzelhető események
                  szinterévé lett a kis felvidéki falucska, lakosainak egyrésze szinte azt hitte,
                  hogy álmodik, a többi meg azt, hogy a Gondviselés egy fenséges komédiája játszódik
                  le a szeme előtt.
            </p>
				<p>
               Az események sorozatát egy távirat nyitotta meg. Tiz óra tájban a
                  mühelyben kapta kézhez (akinek szólt) a kovácsmester. S ettől a pillanattól kezdve
                  alig lehetett a kótaji kiklopszra ráismerni...
            </p>
				<p>
               - Hej, Bálint, Gáspár, ne kalapáljatok, félórai pihenőt tartunk!
            </p>
				<p>
               - Mit? - kérdezte Bálint, mert azt hitte, rosszul hallott.
            </p>
				<p>
               - Pihenőt, gyerekek, - ismételte a kovács, - tiz évi becsületes munka
                  után egyszer csak megérdemlitek. Megszomjaztam, - mondta aztán halkan kacagva,
                  husz éve nem ittam bort, ma megkóstolom.
            </p>
				<p>
               Most meg Bálint kételkedett a fülében.
            </p>
				<p>
               - Mit kóstol meg, majszter uram?
            </p>
				<p>
               - A bort, fiuk, szaladjatok a kocsmába és hozzatok egy jókora
                  kupával!
            </p>
				<p>
               Szaladtak a legények a borért, mint agarak a nyul után. Öt perc mulva
                  helyben volt a megrendelt ital. A fiuk a mühelybe akarták vinni, de a mester
                  máskép rendelkezett.
            </p>
				<p>
               - A szabadban koccintunk, fiaim, mi megengedhetjük magunknak.
            </p>
				<p>
               Egy sebesült hordóra került a kétpintes üveg a mühely elé.
            </p>
				<p>
               - Tölts, Bálint, te vagy a legfiatalabb!
            </p>
				<p>
               Bálint töltött, a mester megragadta poharát és magasra emelte.
            </p>
				<p>
               - Iszom a jókedvre, a munkaszeretetre, a magyar becsületre: a ti
                  egészségtekre üritem poharamat, derék fiuk!
            </p>
				<p>
               A derék fiuk belepirultak a megtiszteltetésbe. Ha most azt mondja
                  vala nekik a gazdájuk: Bálint (vagy Gáspár), tedd csak, fiam kezedet a tüzbe az én
                  kedvemért, - pillanatig sem habozott volna se Bálint, se Gáspár, az atyamesteré
                  volt nemcsak a kezük, de egész szivük.
            </p>
				<p>
               - Áldja meg az Isten majsztr’uramat is egész családjával
                  együtt!...
            </p>
				<p>
               ... Idegenképü szekeresgazda állott meg a mühely előtt. A lógós lova
                  erősen sántitott. Megemelte süvegét s kétfelé törülte rengeteg bajuszát.
            </p>
				<p>
               - Biharországbul gyüttem, a kótaji kovácsmestert keresem, nem tudom,
                  jó helyt járok-e?
            </p>
				<p>
               Korláth Péter bólintott.
            </p>
				<p>
               - Én vagyok a kótaji kovács. Mivel szolgálhatok?
            </p>
				<p>
               A gazda a sánta sárgára mutatott.
            </p>
				<p>
               - Ez é... megveszlett. Nyóc éves koráig jámbor volt, mint a bárány s
                  hibátlan lábu, mint a nyul... eccere csak belebujt az ördög: nem hagyja magát
                  megpatkoltatni és sántit, mint Belzebulony ördög.
            </p>
				<p>
               - Megmutatta az állatorvosnak? - kérdezte a kótaji kiklopsz.
            </p>
				<p>
               - Hatnak, - válaszolt a szekeresgazda, - nem tunnak rajta segiteni. A
                  hatodik rekomendálta: próbáljam meg a kótaji csudakováccsal, ha az se segit a
                  lovamon, fejbekomminthatom.
            </p>
				<p>
               Korláth Péter megemelte kalapját.
            </p>
				<p>
               - Köszönöm a bizalmat, gazduram, rajtam nem fog mulni, minden lehetőt
                  elkövetek.
            </p>
				<p>
               Töltött a jövevénynek is.
            </p>
				<p>
               - Husz perc mulva megnézem a sárgát, addig koccintson velem,
                  atyámfia.
            </p>
				<p>
               Az
               atyafi nem kérette magát kétszer: leszállott a szekérről s ivott az
                  ivókkal.
            </p>
				<p>
               Éppen akkor bukkant fel a tiszteletes ur a kovácsmühely előtt. A
                  pipa, mint rendesen, a szájában volt, de nem maradt benne, a földre esett és
                  eltörött.
            </p>
				<p>
               - Kigyelmed az, mester uram? - kérdezte a kővé vált prédikátor
                  felváltva az utcán italozó kovácsmestert s póruljárt régi hü pipáját
                  bámulgatva.
            </p>
				<p>
               A kovácsmester elnevette magát.
            </p>
				<p>
               - Még magam vagyok, - mondta, - de csak rövid ideig, valameddig ki
                  nem reparálom ennek a becsületes embernek a lovát, aztán kicserélődöm.
            </p>
				<p>
               - Kicserélődik? - álmélkodott a pedáns egyházi férfiu. - Hogy értsem
                  azt?
            </p>
				<p>
               - Majd megérti, ha megvárja a végit.
            </p>
				<p>
               Pipaszó nélkül kín a várakozás, de a krónika hitele kedvéért meghozta
                  tiszteletes ur ezt az áldozatot is.
            </p>
				<p>
               A félórai pihenő letelte után letette a kovács a poharat s kiadta a
                  parancsot.
            </p>
				<p>
               - Munkára, fiuk!
            </p>
				<p>
               A legények eltakaritották a bort és haptákba vágták magukat.
            </p>
				<p>
               A szekeresgazda elővezette a sárgát. Korláth körüljárta s apróra
                  megfigyelte minden porcikáját és mozdulatát.
            </p>
				<p>
               - Hanyattvágja magát, ha a lábához nyulnak, - konstatálta aztán
                  nyugodtan.
            </p>
				<p>
               - Akkurát ugy van, - hagyta helyben a ló gazdája.
            </p>
				<p>
               A kovácsmester rendelkezett:
            </p>
				<p>
               - Bálint, te
                  pipát
               adsz a lónak, te meg a fecskendőt hozod, Gáspár.
            </p>
				<p>
               A pipa, amivel a csökönyös lónak szoktak kedveskedni, abból áll, hogy
                  hurokba szoritják az állat érzékeny orracimpáját s ha okoskodik, csavarnak a
                  hurkon, mig a fájdalomtól el nem áll a szegény pára lélekzete.
            </p>
				<p>
               Bálint megcsinálta a pipát s erősen tartotta a hurok csavaróját.
            </p>
				<p>
               - Gáspár, zuhanyt a lónak! - rendelkezett a mester.
            </p>
				<p>
               Gáspár müködésbe hozta a fecskendőt: rázuditotta a minden izében
                  reszkető lóra a hideg vizet. Ez hanyatt akarta magát vágni, de nem volt rá képes a
                  megcsavart pipa kinja miatt; csak a hátulja roskadt össze.
            </p>
				<p>
               - Sajnállak, szegény pára, - mormogta a kovács, - de kénytelen vagyok
                  ellátni a bajodat.
            </p>
				<p>
               Vasvesszőt hozott ki a mühelyből és talpra csépelte vele a koterikus
                  lovat.
            </p>
				<p>
               A tiszteletes elsápadt, a ló gazdája szemét törülgette, de senkise
                  mert a kovács dolgába beleavatkozni.
            </p>
				<p>
               Az most megcsutakolta a holtra vált állatot. A nyakánál kezdte s a
                  fájós lábán végezte.
            </p>
				<p>
               - Bálint, leveheted a pipát.
            </p>
				<p>
               A ló eleresztette fülét, farkát; tehetett vele a kovács, amit
                  akart.
            </p>
				<p>
               Tiz perc alatt kitapogatta a kótaji kiklopsz a baj fészkét
                  (betokosodott genytályogot talált a beteg állat térdhajlása felett) eltávolitotta
                  a holt mérget az eleven testből, aztán megpatkolta megkönnyebbedett s hálásan
                  nyeritő paciensét.
            </p>
				<p>
               - Gazduram, rendben van a lova, viheti vissza Biharországba.
            </p>
				<p>
               - Viszem, uram, viszem, áldja meg az Isten, - hálálkodott a gazda s
                  két ropogós százast nyalt ki zsiros bugyellárisából.
            </p>
				<p>
               A kovácsmester azonban nem fogadta el a pazar honoráriumot.
            </p>
				<p>
               - Tegye vissza, atyámfia, ma nagy napom van, ma szeretetből dolgozom.
                  Azaz dolgoztam, - javitotta ki magát a rejtelmes kiklopsz, - ez volt az utolsó
                  müvem.
            </p>
				<p>
               Levetette mestersége szimbolumát, a bőrkötényt s az időközben
                  összesereglett kaszinóbeliek hangtalan csudálkozása között megmosta arcát és
                  kezét.
            </p>
				<p>
               Éppen delet harangoztak.
            </p>
				<p>
               A bucsuzó kovács levette taplósapkáját s összetette kezét.
                  Imádkozott.
            </p>
				<p>
               A bámuló közönség automata-módra követte példáját:
            </p>
				<p>
               - Mindörökké, amen! - fejezte be Korláth Péter hangosan az imáját,
                  aztán az uralkodó ünnepies csend közepette legényeihez lépett. Kinyujtotta
                  jobbját: - Bálint! - Aztán balját: - Gáspár!
            </p>
				<p>
               A legények megragadták mesterük kezét és szoritották kovácserővel
                  görcsösen.
            </p>
				<p>
               Az atyamester felnézett az égre, sasszemében könny csillogott. Szive
                  meg a torkába szaladt. Csak nagysokára tudott ujra megszólalni.
            </p>
				<p>
               - Bálint, Gáspár, kedves fiam, - kezdte elérzékenyedve, - Istennek
                  tetsző dolgot cselekedtünk, jól végeztük emberi kötelességünket. Én már megkaptam
                  a magam jutalmát, - folytatta, - most rajtatok a sor; Isten nevében nektek adom a
                  mühelyt mindenestül, ami hozzátartozik. Ettől a pillanattól kezdve ti vagytok itt
                  a gazdák, - végezte szavait, - áldás legyen a munkátokon, mint volt az enyémen,
                  ennél jobbat nem kivánhatok nektek, engedelmes, derék fiaim.
            </p>
				<p>
               Eleresztette a legények kezét.
            </p>
				<p>
               Bálint mondani akart valamit, de semmisem jutott az eszébe, csak állt
                  sápadtan, könnyeivel küzködve, addig állott igy, mig végképp elszégyelte magát a
                  butasága miatt s lesütötte a szemét.
            </p>
				<p>
               Gáspár ezt nem hagyhatta annyiban. Valakinek csak meg kell köszönnie
                  a nagy ajándékot, ami egyenesen az égből hullott alá. Gáspár előrelépett, kivágta
                  mellét s nagyvitézül rácsapott az öklével. Fogadalmat akart tenni, hogy szentül
                  megőrzik a hires kótaji mühely régi becsületét.
            </p>
				<p>
               Ám hiába vitézkedett Gáspár, a fogadalma felolvadt, mielőtt az
                  ajkához érhetett volna s könnyé változott. Eltakarta szemét, mert igen röstelte a
                  gyöngeségét. Csak akkor vigasztalódott meg, midőn észrevette, hogy nemcsak ő,
                  csaknem az egész jelenlévő közönség könnyezik. Erre utat tört magának az érzése:
                  örvényes melléből kibuffant a szó:
            </p>
				<p>
               -
               Álgya meg az Isten a mi édes apánkat! Ijjen a kótaji
                  csudakovács!
            </p>
				<p>
               Az emberek rázugták, templomi hangon, zsolozsmaszerüen:
            </p>
				<p>
               - Áldja meg, áldja!... Éljen a kovács!
            </p>
				<p>
               Erre szétszéledtek az emberek, ünnepies csendben, mintha urvacsoráról
                  távoztak volna. Beösmerte maga a tiszteletes ur is.
            </p>
				<p>
               - Szép volt ez az istentisztelet, lélekemelő.
            </p>
				<p>
               Magda és Gábor még mitsem tudtak a mühelyben lejátszódott meglepő
                  eseményekről, midőn apjuk délebédre hazaérkezett. De bőven kijutott a lavinaként
                  megindult meglepetések árjából nekik is.
            </p>
				<p>
               Ebéd után feketekávét és barackpálinkát kért az apa s egy doboz
                  trabukkót (amit utközben vett Jakab-zsidónál) tett az asztalra.
            </p>
				<p>
               - Gyujts rá, fiam, ezentul én is dohányozni fogok.
            </p>
				<p>
               Inyenckedvvel szürcsölte kávéját s fujta, prüszkölte a szivarfüstöt.
                  Gyermekei ragyogtak az örömtől: apjuk aszkéta életmódjának váratlan fordulatában
                  megsejtették a szebb, boldogabb jövő közeledését. A leány kacagva kényeztette az
                  öreget, a fiu elérzékenyedve simogatta a kezét: olyan egy volt most ez a három
                  ember, mint a három virágot hajtott rózsatő.
            </p>
				<p>
               A titán egyideig hamiskásan kuncogott az őt körülvevő lelkiderü
                  mámorában, majd kivette zsebéből a három órával ezelőtt érkezett táviratot s
                  lecsapta az asztalra.
            </p>
				<p>
               - Olvassátok, gyerekek!
            </p>
				<p>
               A gyerekek elolvasták, de nem lettek tőle sokkal okosabbak.
            </p>
				<p>
               Igy szólt a távirat:
            </p>
				<p>
               »Itélet jogerős, birói depozitum bármikor felvehető.
            </p>
				<p>
               Dr. Megay.«
            </p>
				<p>
               - Mit jelent ez, apus? - kérdezte Magda nagyobb kiváncsiság
                  nélkül.
            </p>
				<p>
               - Valami pert nyert meg apa, - magyarázta Gábor, - jó dolog az
                  is.
            </p>
				<p>
               - Hogy jó-e?!
            </p>
				<p>
               A kovácsmester elnevette magát. Üdén csengett a hangja, mint egy
                  ujjongó gimnazistáé.
            </p>
				<p>
               - Hát megmondom nektek, mit jelent ez a távirat, - folytatta. - Jól
                  ide figyeljetek, gyerekek. Ez a távirat azt jelenti, hogy még ebben az esztendőben
                  kétszeres örömapa leszek.
            </p>
				<p>
               Hogy nagyobb nyomatékot adjon a szavának, lecsapott öklével az
                  asztalra kovácsosan s kimondhatatlan kéjjel élvezte kipirult gyermekei
                  zavarát.
            </p>
				<p>
               Ezek nem vehették tréfának apjuk állitását, - az eféle groteszk
                  mókáktól igen távol állott az öreg, - viszont azonban hinni sem mertek benne
                  egészen.
            </p>
				<p>
               - Talán a milliós főnyereményt ütötted meg, apa? - kérdezte Gábor
                  kacagó humorral.
            </p>
				<p>
               - A milliót megütöttem, - világositotta fel az apa, - de nem
                  főnyeremény alakjában.
            </p>
				<p>
               Erre már nem kacagott a Gábor humora, sőt azonmód elillant s komikus
                  ijedtségnek adott helyett.
            </p>
				<p>
               - Mi történt, az istenért!?
            </p>
				<p>
               - Beszélj, apa, - kérte a leány is, - mert elszédülök.
            </p>
				<p>
               Erre elkomolyodott kissé a kovácsmester és igy szólt
                  gyermekeihez:
            </p>
				<p>
               - A nagy családi per történetét, melynek ezt a milliót köszönhetem,
                  egyelőre nem mondom el nektek, mert illuziórombolással járna, már pedig a zománcot
                  romlatlan ifju lelketekről én le nem pattogtatom. Érjétek be azzal, hogy megvan a
                  pénz. Még arra se legyetek kiváncsiak, hogy hová fogom forditani, nyugodtak
                  lehettek, hogy meggondoltan s emelkedett szivvel fogom elhelyezni, oda, ahova a
                  Gondviselés rendelte. Meg lesztek velem elégedve.
            </p>
				<p>
               Családi per! Miféle milliós családi pere lehet egy falusi kovácsnak?
                  Elemi erővel ágaskodott fel a kérdés a gyermekek agyában s háttérbe szoritott
                  minden egyéb benyomást.
            </p>
				<p>
               - Akkor mi csakugyan nem vagyunk azok, akiknek a világ hisz
                  bennünket, - lelkendezte Gábor, - akkor mi inkognitóban élünk.
            </p>
				<p>
               - Ugy van, - hagyta helyben a kótaji kiklopsz, - bebizonyosodott
                  (anélkül nem nyerhettük volna meg a pert), hogy nem Korláthok vagyunk.
            </p>
				<p>
               - Hanem? - kérdezte Magda lélekzet nélkül lesve apja ajkáról a
                  szót.
            </p>
				<p>
               - Hanem az ősi Altorjay-nemzetség törvényes ivadékai.
            </p>
				<p>
               Mondván, kiemelkedett székéből tekintetes Altorjay Péter ur s büszkén
                  kiegyenesedett.
            </p>
				<p>
               - Jó volt amugy is, - jegyezte meg szeliden, - de árpádházi nemesnek
                  lenni mégis szebb és dicsőbb gondolat.
            </p>
			</div>
			<div type="chapter">
				<head>
               A kovácsmester lelke
            </head>
				<p>
               Futótüzként terjedt el a faluban a hir: Korláth Péter
                  egyszersmindenkorra sutba vágta a kalapácsot s legényeinek ajándékozta messze
                  földön hires mühelyét. Tehát valami rendkivüli dolognak kellett a kovácsmesterrel
                  történnie, vagy elment, vagy megjött őkigyelme esze, mert sulyos ok nélkül
                  elképzelhetetlen, hogy egy hivatását imádó javakorabeli férfi egyik napról a
                  másikra megtagadja magát.
            </p>
				<p>
               Az emberek majd kilyukadtak a kiváncsiságtól, de nem merték a
                  kovácsmestert bővebb felvilágositás irányában megkörnyékezni: a kombinációk laza
                  talajában keresték a szenzáció kulcsát. A kovácsmesternek elejétől kezdve
                  szembeszökő egyénisége s körülményei csak támogatták a felizgatott fantáziákat a
                  merész föltevések terén. Kibővült a kovácsprobléma s Jókai ragyogó mesevilágába
                  ragadta a vele foglalkozókat.
            </p>
				<p>
               Természetesen föltünést keltett a Korláth hirtelen elhatározása az
                  Altorjay-kastélyban is. Rövid időre kiragadta szelid melankóliájából magát a
                  családfőt is.
            </p>
				<p>
               - Mi történt leendő apósoddal? - kérdezte Kázmér a fiától, - neked
                  tudnod kell valamit.
            </p>
				<p>
               - Nem tudok semmi pozitivumot, - állitotta ez egy boldogitó előérzet
                  villamos áramának a középpontjában, - de érzem, hogy nagy fordulat előtt állunk
                  valamennyien: a sziklák nem mozdulnak ki a helyükből elemi okok nélkül.
            </p>
				<p>
               - Mire gondolsz? - kérdezte az öreg.
            </p>
				<p>
               - Arra, - válaszolt a fiu, - aminek már kifejezést is adtam előtted s
                  amire már régen rájöhettünk volna, ha nem vagyunk olyan gőgösen tartózkodók, hogy
                  husz esztendeig élt közöttünk egy titokzatosan ideszármazott izig-vérig való
                  arisztokrata, akiben keresve se tudtunk volna találni egyetlen plebejus-vonást, de
                  mi nem azt néztük, csak a bőrkötényt a domboru mellén s a kalapácsot hatalmas
                  kezében s cinikusan ráhagytuk: kovács, hát kovács. Pedig, - folytatta István nemes
                  szenvedelemmel, - a ruhán s szerszámon kivül egyetlen körülmény sem támogatta a
                  hazug látszatot: a kovács előkelő nevelésben részesitette gyermekeit, fia
                  tökéletes gentleman, leánya egy vérbeli ladyvel felveheti a versenyt. Erre
                  gondoltam, édes jó apám, - végezte a fiu szavait, - s arra, hogy a történtek után
                  rövid időn el kell következnie annak a pillanatnak, amidőn a kótaji kovácsmester
                  végkép lerántja magáról a leplet, amelyet, tudja Isten mi okból kellett
                  fölvennie.
            </p>
				<p>
               Az öreg nemes végighallgatta fiát, pár helyeslő, illetve beismerő
                  megjegyzést is tett erőteljes szavaira, de mintha végkép elvesztette volna az
                  élethez való bátorságát s a reményhez való jogát, lehorgasztotta fejét s egy ujabb
                  csalódástól való félelmében nem feszegette tovább az őt is közelről érintő
                  problémát. Hiszen majd elválik, helyes nyomon járt-e a fia? Örülni fog, ha nem
                  csalódott, de az se baj, ha rosszul kombinált. Ugyis mindegy. Kótaj, az utolsó
                  Altorjay-birtok elveszett, fia nem hajlandó családi politikából érdekházasságot
                  kötni: a nyolcszáz éves család önkényt lelépett az őt megillető talapzatról s egy
                  büszke gesztussal, uri becsülete teljes birtokában besoroztatta magát a létért
                  küzdők táborába, ahol az ősök erkölcsi tőkéje nem kamatozik. Igy is jól van,
                  mindenképen jól van, csak szégyenkeznie ne kelljen az ősi családnak. Arra pedig
                  nincsen ok...
            </p>
				<p>
               Egész másképpen fogta fel a helyzetet Róza, a legidősebb
                  Altorjay-testvér. Ő szivárványt látott azon az égen, amelyen apja egy kék foltot
                  sem tudott felfedezni. Valósággal ujjongott öccse bizakodásában, naiv
                  leányképzelete földi erősségekké emelte a feltevések légvárait.
            </p>
				<p>
               - Ó, István, ó, Málikám, - ujjongta két kézzel csendesitve dobogó
                  szivét, - nem bánom, ha ki is nevettek érte, de nekem azt sugja a szivem, hogy a
                  Gondviselés kegyelme lebeg a fejünk felett, még Kótajt sem fogjuk
                  elvesziteni.
            </p>
				<p>
               - No, az már sok lenne egy kicsit, - vélte a huszár, de mosolygott az
                  öregedő leány naivságán maga Málika is.
            </p>
				<p>
               Hogyne. Mindössze negyvennyolc óra választotta el a család multját a
                  jövőjétől: az árverés napjától. Honnan jöhetett volna a csoda!
            </p>
				<p>
               S mégis, mintha megrebbent volna nénjük sejtelme az István és Málika
                  lelkében és midőn megjelent a kastélyban Gábor és Magda, ragyogó arccal tudatva a
                  családdal, hogy apjuk visszavonhatlanul felhagyott régi mesterségével s egész uj
                  tervekkel foglalkozik, már el is utazott Budapestre, ahol sürgős dolga van,
                  holott
                  negyvennyolc
               óra alatt okvetlenül otthon kell lennie.
            </p>
				<p>
               Többet saját gyermekei sem tudtak apjuk terveiről, de ha tudtak
                  volna, sem árultak volna el semmit, mert lelkükre kötötte a kótaji kiklopsz:
            </p>
				<p>
               - El ne áruljátok magatokat idő előtt, mert egyet s mást még el kell
                  rendeznem, mielőtt nyiltan felléphetnénk. Én husz esztendeig vártam - tette hozzá
                  kérelméhez - tőletek csak három napi türelmet kérek.
            </p>
				<p>
               Szót fogadtak a testvérek, titokban tartották azt a keveset is, amit
                  apjuktól tudtak (hogy gazdagok s Altorjay-vérből származnak), de hiába tettek
                  köteléket a szájukra, tuláradó szivük ha nem árult is el semmit, ontotta a
                  boldogitó sejtelmeket s valóságos mámorba ejtette környezetüket.
            </p>
				<p>
               - István, - szólalt meg Magda egy bufeledt pillanatában, - nekem az
                  az előérzetem, hogy sohasem lesz magából ügyvéd, legalább is nem lesz szüksége a
                  pályaváltoztatásra.
            </p>
				<p>
               - Én sem változtatok pályát, - buggyant ki Gábor ajkán önfeledten a
                  szó, - miként eddig, együtt fogjuk Málikával kireperálni a gépeket ezentul
                  is.
            </p>
				<p>
               Vérrózsává csattant a kislány arca.
            </p>
				<p>
               - Ó, maga ügyetlen, maga kedves, - bugta szerelmesen, - hiszen Róza
                  még semmit se tud a mi dolgunkról!
            </p>
				<p>
               - Az ám. Hogy is lehet egy bajuszos férfi ilyen bolond gyerek.
            </p>
				<p>
               - Hát most már tudja, - mondta Gábor szégyenkezve s egy könyörgő
                  pillantást vetett leendő sógornőjére.
            </p>
				<p>
               Az megcsóválta fejét, de aztán elnevette magát.
            </p>
				<p>
               - Haszontalan gyerek ez a Málika, - mondta szivből jövő humorral, -
                  de a vőlegénye se sokkal különb!
            </p>
				<p>
               Nohát, ha csak ez a baj! A testvér szankciója fejében vállalt volna a
                  mérnök ur sulyosabb becsületsértéseket is. Még kezet is csókolt Rózának férfiui
                  méltóságának lefokozásáért.
            </p>
				<p>
               - Ó, Róza, köszönöm, meglássa, nem lesz oka a sógora miatt
                  szégyenkeznie.
            </p>
				<p>
               Ime, ebben a megnyilatkozásban is kétféle érzelem csapongott s
                  Rózának volt annyi esze, hogy a kedvezőbb interpretáció mellé álljon. (Most már
                  csakugyan biztos, hogy nem Korláthok a Korláthok, a mérnök akaratlanul elszólta
                  magát.)
            </p>
				<p>
               - Elhiszem, - mondta, keskeny kezét Gábor felé kinyujtva, -
                  bizonyságául annak, hogy komolyan beszélek, megtartom magukat vacsorára.
            </p>
				<p>
               Elérzékenyedett, midőn leendő sógora ujból kezet csókolt neki.
            </p>
				<p>
               - Ó, be jó is a bizalom és a szeretet, - mondta meghatottan, - a
                  boldog családi kör, az egymást megértő szivek!
            </p>
				<p>
               Több szentimentálizmus aztán nem is vegyült a fiatal lelkek harmoniás
                  hangulatába.
            </p>
				<p>
               Felejthetetlen szép est volt. Az öreg Kázmért megkacagtatta a
                  gyermekek villamos jókedve, estebéd után a holdvilág diszkrét fényénél harmatos
                  csókok csattantak el egymást szomjuhozó ajkakon, távoli méla furulyaszó
                  ábrándvilágot varázsolt a földre s sziporkázó fényt kacagtak az égen a reszkető
                  csillagok.
            </p>
				<p>
               - Vajjon mit hoz apánk Budapestről? - sóhajtotta bátyja karján Magda
                  hazamenet. - Vajha hozhatna valami vigasztalót a jó Kázmér bácsi számára is!
            </p>
				<p>
               - Azt is meghozza, ha lehet, - állitotta Gábor bizalommal, - hiszen ő
                  is Altorjay...
            </p>
				<p>
               A következő napon csak pár percre jött össze a két család. Altorjayék
                  tettek látogatást a Korláth-portán estefelé. Az öreg is elkisérte gyermekeit. De
                  nagy volt a bizonytalanság feszültsége a lelkekben, a gondolatok szerteszét
                  kalandoztak s nem tudtak összhangzatos együttessé összeverődni.
            </p>
				<p>
               Altorjay Kázmér a másnapi árverés kálváriáját járta, a fiatalok
                  képzelete Budapesten kalandozott a kótaji csudakovács nyomában, mert ott sejtette
                  a mindnyájukat megváltó Gondviselést.
            </p>
				<p>
               Alig negyedórai társalgás után hazamentek Altorjayék.
            </p>
				<p>
               Az öreg ur mindjárt lefeküdt, igen fáradtnak érezte magát. A fiatalok
                  kihuzták az időt éjfélig. De még akkor sem tudtak elaludni. Apjuk apatiája igen
                  ránehezedett a szivükre.
            </p>
				<p>
               Róza sirt.
            </p>
				<p>
               - Valaminek történnie kell - zokogta - különben elvesztjük Kótajjal
                  együtt édesapánkat is.
            </p>
				<p>
               Istvánt idegessé tette nénje kétségbeeséssel vegyes
                  reménykedése.
            </p>
				<p>
               - Ne csapongj a szélsőségek között, - kérte a leányt, - azzal semmit
                  sem erőszakolsz ki a sorstól, inkább atyánk szivósságában bizakodjál, mint a
                  csudákban.
            </p>
				<p>
               Azért ő is várta a csudát. Olyan volt a levegő a kastélyban, mindent
                  felszivott, ami emberi lehetőség, valóságos kábitó fluidummá sürüsödött. Az álmok
                  birodalmában ismét előtérbe lépett a kótaji kiklopsz s mindenható varázsvesszővel
                  vasmarkában megvalósitotta a rajta csüggő lelkek vakmerő reményeit.
            </p>
				<p>
               De az élet szinpadjáról bizony lekésett a gondviselésszerü
                  sors-kovács. Mire harmadnap hazaérkezett, már elkelt volt a kótaji kastély
                  birtokostul - Saárdy vette meg - s Altorjay Kázmérnak nem lehetett többé szavát
                  venni. Visszautasitott az öreg minden vigasztalást, csak legyintett a kezével,
                  mintha dongókat hessegetett volna...
            </p>
				<p>
               Szerencsére nem volt végzetes az Altorjay (Korláth) Péter késése, az
                  álombeli varázsvesszőt magával hozta a csudakovács s megtudván gyermekeitől
                  nagybeteg rokona szomoru állapotát, mindenekelőtt az ő feje felett suhogtatta
                  meg.
            </p>
				<p>
               - Gyerünk, gyerekek, - igy szólt a családjához klasszikus
                  tömör-erővel -, nálam a pénz, utóajánlatot teszünk Kótajra, egyszóval a családban
                  marad az Altorjayak utolsó birtoka.
            </p>
				<p>
               Le se ült a házában, csak átöltözködött. Korrekt uriszabásu zsakettet
                  vett magára szürke utazóruhája helyett. Aztán azonnal elindult a kastély felé fia
                  és leánya társaságában.
            </p>
				<p>
               A falusiak alig ismerték meg. De meglepődtek, szinte beleszédültek a
                  látásába a kastélybeliek is.
            </p>
				<p>
               Először Róza találkozott vele. Az ő zavara csak pillanatig tartott.
                  Valameddig egy exaltált emberi elme egy apró jelenség szikrájából tüzre nem
                  lobbantja a tulfinomodott érzékeiben rezgő sejtelmeket. A jólszabott zsakett a
                  kovács massziv race-testén szinte látnokká tette a leányt.
            </p>
				<p>
               - Isten hozta! Tudtam, hogy el fog jönni, hogy megnyugtassa szegény
                  atyámat.
            </p>
				<p>
               - Valóban azért jövök, - jelentette ki Altorjay Péter, egyben
                  bemutatta magát. Egyszerüen, minden érzelgősség nélkül, de azért melegen. - Én
                  bátyátok, jobban mondva atyátok nagybátyja vagyok, szintén Altorjay, majd később
                  elbeszélem a regényemet.
            </p>
				<p>
               Ó, elég volt Rózának ennyi is. A leány keblére borult felfedezett
                  rokonának, majd a kezét is megcsókolta.
            </p>
				<p>
               - Mentsd meg apánkat s az Isten áldása szálljon reád!
            </p>
				<p>
               Ebben a pillanatban léptek be István és Málika.
            </p>
				<p>
               - A bátyánk, - ujjongott feléjük a nénjük, - a mi vérünk,
                  Altorjay!
            </p>
				<p>
               - Most már azt is tudom, hogy miért hasonlitok Gáborhoz, - mondta
                  István boldogan, - mert annyit eddig is tudtam, hogy a kótaji kovács-familia uri
                  vér.
            </p>
				<p>
               Megölelte bátyját, aztán Málikát szabaditotta rá. A kisleányt még
                  ilyen rendkivülien ünnepies pillanatokban sem hagyta el ősnaivsága.
            </p>
				<p>
               - Gábort kivéve a legszebb Altorjay vagy - jegyezte meg
                  Csipkerózsika, mielőtt lábujjhegyre állott volna, hogy felkusszon leendő apósa
                  nyakába.
            </p>
				<p>
               Csöpp hiuság sem volt az élet harcedzett bajnokában, de ennyi
                  közvetlenség még az ő szivét is megvette. Édesdeden kacagott, midőn az üde kis
                  teremtést össze-vissza csókolta. Arra gondolt, hogy mekkora szeretetkincset kap a
                  fia egy ilyen bohókás kis asszonycsecsebecse birtokával.
            </p>
				<p>
               De nem sokáig édelgett Altorjay Péter az élettől kiharcolt vérei
                  érzéshullámai között: beteg rokonára gondolt s elkomolyodott.
            </p>
				<p>
               - Vezessetek apátokhoz, - kérte unokaöccse gyermekeit s intett az
                  övéinek is, - jertek be mindnyájan, sok mondanivalóm lesz, legyen együtt az egész
                  család.
            </p>
				<p>
               Lábujjhegyen szivódtak be a melankholiás földesur szobájába. Hiszen a
                  betegszoba levegője talán még ünnepiesebb, mint a templomé.
            </p>
				<p>
               Kázmér karosszékben ült s nem vett tudomást a tömeges látogatásról.
                  Róza hozzálépett, hogy felnógassa.
            </p>
				<p>
               - Apuska, kedves vendégeink vannak, örömhirt hoztak neked.
            </p>
				<p>
               Halk gunyos kacaj; egyébként meg se mozdult az apatiás beteg. Nem
                  reagált a Málika és István biztató szavaira sem.
            </p>
				<p>
               - Megpróbálom én, - mondta a csudakovács s kilépett a félkörből,
                  amely a beteg karosszéke körül képződött.
            </p>
				<p>
               - Kázmér!
            </p>
				<p>
               A Péter baritonja telebugta a szobát, mintha egy nagyharang szólalt
                  volna meg.
            </p>
				<p>
               A beteg felkapta lehorgasztott fejét. Jól megbámulgatta a
                  »kovácsmestert«, aztán vállat vont.
            </p>
				<p>
               - A nevemen szólit, - mondta, - ugy is jól van: teheti, most már
                  senki sem vagyok.
            </p>
				<p>
               - Ugy kell, hogy szólitsalak - figyelmeztette Altorjay Péter beteg
                  rokonát meleg, de erélyes hangon, - mert nagybátyád vagyok.
            </p>
				<p>
               A beteg, mintha nyakszirten ütötték volna, fellökődött a székéből.
                  Arca szigoru, szinte gőgös kifejezést öltött. Csak most vette észre, hogy a kótaji
                  kovács kifogástalan dresszben áll előtte. Erre összezavarodott s végighuzta
                  tenyerét a szemén.
            </p>
				<p>
               - Maga nem a kovács? - kérdezte félénken.
            </p>
				<p>
               - Voltam, de abbahagytam a mesterségemet.
            </p>
				<p>
               A beteg gondolkozott egy pillanatig, aztán biccentett a fejével.
            </p>
				<p>
               - Köszönöm, Péter, szép magától, hogy a fiamra való tekintettel
                  meghozta ezt az áldozatot; mert csakugyan visszás dolog, hogy egy Altorjaynak
                  falusi kovács legyen az apósa...
            </p>
				<p>
               Még mondani akart valamit, de megelőzte a fia. Élét akarta venni apja
                  öntudatlan gőgjének, ami elsősorban az ő szivén ütött sebet.
            </p>
				<p>
               - Atyám, - jegyezte meg, - nem ugy beszélsz
                  vendégeddel
               , mint ahogy érzel a nemes sziveddel.
            </p>
				<p>
               Péter jóságosan mosolygott s leintette a pártjára kelt fiut.
            </p>
				<p>
               - Hagyd öcsém, cseppet sem neheztelek én, apádnak a maga
                  szempontjából igaza van. Kázmér, - fordult azután öccséhez, - kovács voltam addig,
                  ameddig kétségtelenül be nem bizonyult, hogy Altorjay vagyok, tehát nem a ti
                  kedvetekért vetettem le a bőrkötényt, - amit szerettem és becsültem különben, -
                  hanem, mert megváltozott helyzetem követeli.
            </p>
				<p>
               A földesur arcán ismét megjelent az előbbeni szigoru, gőgös
                  vonás.
            </p>
				<p>
               - Ön nem Altorjay, - vágta nagybátyja szemébe, - atyámnak, az utolsó
                  Altorjaynak csak egy fia volt s az én vagyok.
            </p>
				<p>
               - Ez való, - hagyta helyben Péter, - de nagyatyádnak két fia volt:
                  atyád és én.
            </p>
				<p>
               - Mese, - állitotta a beteg ur szenvedelmes hangon, - nagyatyámnak
                  második házasságából hatvanéves korában született fia meghalt.
            </p>
				<p>
               - Csak elsikkasztatott, - állitotta Altorjay Péter, - de nem halt
                  meg. Okmányokkal fogom neked bebizonyitani, ha nyugodtabb leszel.
            </p>
				<p>
               A fiatalok feszült érdeklődéssel csüggtek rokonuk ajkán. Szentirásnak
                  vették minden szavát s lélekzetüket visszafojtva várták a megbolygatott családi
                  titok végleges leleplezését.
            </p>
				<p>
               De hiába. Péter elejtette a fonalat, más eszközökkel akarta beteg
                  rokonát megnyugtatni.
            </p>
				<p>
               - Kázmér, - szólt ehhez, - nem az a lényeges most, hogy mi a nevem,
                  hanem az, hogy olyan ember áll előtted, aki segiteni akar rajtad: meg akarja
                  menteni az Altorjay-család utolsó birtokát.
            </p>
				<p>
               Mintha villám érintette volna: egyszeribe eloszlott a beteg lelkéről
                  a köd.
            </p>
				<p>
               - Hogyan? - sikoltotta. - Te, te, megmenteni?!
            </p>
				<p>
               - Igen, megmentem, - válaszolt Altorjay Péter nyugodtan, - holnap
                  beadom az utóajánlatot: a birtok gyermekeink kezén a családban marad.
            </p>
				<p>
               Az érdekelt »gyermekek« meghatottan bámulták a nagylelkü nemes urat,
                  aki vagyonát oly egyszerü szavakkal ajánlotta fel nekik, mintha egy virágot tüzött
                  volna a keblükre. Róza, a nem érdekelt leány, csendesen, boldogan sirdogált.
            </p>
				<p>
               - Azért te sem leszel vagyontalan, - folytatta a családfő az ő emberi
                  nagyságát megillető talapzatról lélekzetével küzködő öccse karjára fektetve kezét,
                  - a birtokot körülbelül kétszázezer koronával olcsóbban fogom megkapni, mint a
                  menyit ér, márpedig, - magyarázta, - én rajtad nem akarok nyerészkedni, az
                  értéktöbbletet rendelkezésedre fogom bocsátani.
            </p>
				<p>
               Most már nemcsak Róza sirt, mindenki könnyezett.
            </p>
				<p>
               Kázmér még küzködött egy ideig az agyára borult homállyal s a
                  szivéből kitörő érzéseivel, bizonyosságot akart, tudni kivánta, honnan vette az ő
                  megmentője nagy vagyonát, de midőn ez megnyugtatta őt ez irányban is (hogy
                  kiperelt Altorjay-örökség a vagyona) véget ért a krizis: a beteg visszaesett
                  székébe s görcsös zokogásba tört ki.
            </p>
				<p>
               - Meggyógyult, - konstatálta a kótaji kiklopsz s megsimogatta rokona
                  reszkető fejét.
            </p>
				<p>
               Ez hirtelen elkapta az elernyedt lelkét villamozó áldott, hatalmas,
                  gyöngéd kovácskezet és csókolta, csókolta és nem eresztette el, viaskodott vele és
                  rásirta utolsó könnyeit. Aztán ismét fölemelkedett székéből s egy mély,
                  megkönnyebbitő sóhaj után igy szólott rokonaihoz:
            </p>
				<p>
               - Gyerekek, világitsátok ki a kastélyt és nagy lakomára készüljetek,
                  mert életem legnagyobb ünnepnapja ez a mai nap.
            </p>
				<p>
               Pedig még nem is tudta, hogy menyasszony a kisebbik leánya, szive
                  gyermeke. Mikor ezt is megtudta, már oly emelkedett volt a hangulat az egymásra
                  talált rokonok szeretetlakomáján, hogy talán azon se csudálkozott volna, ha az
                  ebédlőbe zengő aranygalambok röpdöstek volna be a terraszra szolgáló nyitott
                  ablakokon.
            </p>
				<p>
               - Málika, te alamuszi macska, - ujjongott, - hát még te is tuljártál
                  édesapád eszén! Ezért lakolni fogsz, - jelentette ki az öreg, - összeesküvő
                  társaddal együtt: vacsora után ide rendeljük a Csucsi vályogvető bandáját s
                  megtartjuk a jegyváltást stantepede, ha akarjátok, ha nem!
            </p>
				<p>
               - Mi akarjuk, - jelentette ki Csipkerózsika tulipiros arcát vőlegénye
                  felé forditva, - de hol vesszük a karikagyürüt?
            </p>
				<p>
               - Ha karikagyürünk lenne, mi is eljegyezhetnénk egymást Magdával -
                  vélte István, gyöngéden megcsókolva mátkája gyürüsujja hegyét.
            </p>
				<p>
               Persze-persze, a jegyváltásnak meg kell adni a módját. Erre nem
                  gondolt az öreg Kázmér. Sajnálkozólag lógatta immár egészséges fejét.
            </p>
				<p>
               - Mi kár! - sajnálkozott az önzetlen Róza is, - képes lennék
                  Budapestre röpülni két pár jegygyürüért...
            </p>
				<p>
               Rendkivüli ember volt a kótaji kovács: megpatkolta a nyavalyatörős
                  lovat, rányomta tüzes lelke bélyegét az egész falura, diktátora volt a magyar
                  virtusnak és uri becsületnek, ördögöt üzött, szerencsét kalapált, de legnagyobb
                  csudáját talán ebben a pillanatban követte el. Rámosolygott a röpülni vágyó
                  Rózára, aztán zsebébe nyult.
            </p>
				<p>
               - Felmentelek a röpülés alól, kedves Róza, - mondta s átnyujtotta a
                  leánynak a tárcájából kivett selyempapir-csomagot. Ripsz-rapsz, a selyempapiros
                  ezer foszlánnyá tépődött az ideges leányujjak között és kipp-kopp, csengve-bongva
                  kihullott belőle a tartalma: négy arany karikagyürü.
            </p>
				<p>
               - A gyerekek, - folytatta a büvös kovácsmester, - azt hitték, hogy
                  évekig kell egymásra várniok; szerénységük, amellyel a boldogságuk utjában állott
                  viszonyokba belenyugodtak, megérdemli a jutalmat, hogy a türelemévek napokká
                  változzanak. Erre gondoltam, - fejezte be a vasfejü kiklopsz, lágy szive finom
                  hárfahurjain rezegtetve a szót, - erre gondoltam midőn ezt a négy karikagyürüt
                  magammal hoztam Budapestről; boldog vagyok, hogy a Gondviselés jutalmát az én
                  kezemből vehetik át, az én ötvenötéves kovácskezemből, amely ezután nem vasat fog
                  kovácsolni, hanem azon lesz, hogy az ős Altorjay-nemzetség megkopott,
                  megrepedezett pajzsát ötvözze meg.
            </p>
				<p>
               A család áhitatos csendben, állva hallgatta antikveretü szeniora
                  érccsengésü szavait, de azok elhangzása után sem ült le mindjárt, mert ugy rémlett
                  neki, hogy nem oszlott el végképp a szenior hangja: tovább bongott a boltives
                  teremben: harangzugássá és zsolozsmává magasztosult.
            </p>
			</div>
			<div type="chapter">
				<head>
               Epilógus
            </head>
				<p>
               A dekadens romantika mesterei, Poe Edgárok, Conan Doyleok s
                  epigonjaik alighanem bulevard-regényt kanyaritottak volna a magyar ősnemes
                  Altorjay Péter rendkivüli életéről, meséjük tarka jelmezét jobbára abból az
                  anyagból szőtték volna, amit az irásmüvészet tisztasága jegyében csaknem elejtett
                  a magyar irói lelkiismeret.
            </p>
				<p>
               Erdélyi havasok alján, harminc kilométernyire a legközelebbi
                  emberlakta oláh falutól elátkozott kastély élő és hazajáró kisértetekkel,
                  elfajzott bus titánokkal, martir asszonyokkal, vad pásztorokkal, akik keresztet
                  vetnek magukra, ha a rejtelmes kastélyra téved a tekintetük s porba omlanak annak
                  lakói előtt; a százéves szentremete, aki Istenén kivül senkitől sem fél s rázugja
                  az átkát a Gonoszra, akit utól nem tud érni a földi igazságszolgáltatás keze; az
                  elsikkasztott gyermek, aki selyembölcsőből szegény, de becsületes mesteremberek
                  füzfakosarába kerül s eljátszván gyermekjátékait: a bürüsipot, vesszőparipát,
                  madárlövő parittyát, kovácsmesterségre nevelődik maga is; a titokzatos
                  kántortanitó, aki a völgyből a hegyek közé költözött, hogy közelebb legyen az
                  éghez, a kalapácsforgató vadóc szemében fölfedezi az isteni szikrát s magához
                  emeli az elhanyagolt gyermeket a hit és tudományok talapzatára, megtanitja őt
                  olvasni, irni, imádkozni, gondolkozni; az igy pompáserejü s szelid lelkü ifjuvá
                  fejlődött kovácslegény nevelőszüleinek feltámadt lelkiismerete, amelynek
                  parancsára elárulják a tanitónak nevelőfiuk származását, amelyre egy
                  gondviselésszerü véletlen folytán maguk is csak később jöttek rá, a kántortanitó
                  szizifuszi munkája, amellyel huszévi kitartó küzködés után végre is kiásta
                  növendéke elsikkasztott jogait a bünök rég elhantolt verméből; a havasaljai
                  kovácslegény vándorutja és a felvidéki Kótajon való letelepedése, házassága,
                  szerencséje s erkölcsiekben s tekintélyben való megnövekedése - ez mind-mind
                  hozzátartozik az Altorjay Péter csudálatos történetéhez: olyan változatos anyag,
                  aminek csak csekély töredéke az, amit ez a regény belőle kiragadott.
            </p>
				<p>
               Csekély töredék, de kétségtelenül a java az anyagnak. Válogatott
                  lelki szálak a történet szövetéhez. Az olvasó, aki többre becsüli lelke
                  emelkedését, mint idegei kéjes bizsergését, be fogja érni ennyivel is.
            </p>
				<p>
               De nem az iró.
            </p>
				<p>
               Az irót kötelezi a befejezettség törvénye; az iró a szövetben észlelt
                  kihagyások, homályos foltok utólagos eltüntetése nélkül nem adhatja ki kezéből a
                  munkát. A kovácsmester titkát mindenesetre ismernie kell az olvasónak, mert
                  anélkül nem értheti meg azokat a lelki inditékokat, amelyek a regény hősének
                  életét s cselekedeteit kormányozták.
            </p>
				<p>
               Ezért iródott ez a pótfejezet. Hogy rávilágitson a kótaji kiklopsznak
                  arra a regényére, amit a Conan Doyleok irtak volna meg oly célból, hogy teljes
                  világosság áradjon a regény hősének ama lelki evulócióira, amelyekkel ez a szerény
                  irás foglalkozik.
            </p>
				<p>
               Szól pedig ez az epilogus, amint következik:
            </p>
				<p>
               Altorjay Tamásnak, a Kázmér nagyapjának két felesége volt. Először
                  huszonnégy-, másodszor hatvanéves korában nősült. Mindkét házasságából egy-egy fia
                  született. Az elsőtől Kázmér, a kótaji földesur hasonnevü atyja, a másodiktól
                  Péter. Ezek ketten örökölték a vagyonát. De nem egyenlő arányban. Az ági vagyont
                  Tamás ur végrendelete értelmében az elsőszülött kapta, a harminc évvel fiatalabb,
                  másodszülöttet a köteles rész erejéig készpénzzel elégitette ki a vagyongyüjtő
                  fajbüszke nemes. A végrendelet végrendelkező halála előtt egy hónappal iródott s
                  két hónappal a második fiu születése előtt. Alaki hiba hijján törvényszerüen
                  végrehajtatott. Kázmér tulajdonába vette a felvidéki ingatlanokat, amelyeket
                  második házassága alkalmával már ugyis birtokába bocsátott apja, aki fiatal szép
                  feleségével, az előkelő, de vagyontalan Hegymeghy grófnővel annak hazájába,
                  Erdélybe költözött. Az utószülött Péter kétszázezer forintot örökölt. De egyelőre
                  csak papiroson. Ötvenöt éves koráig krajcárt sem látott az apai jusból,
                  gyermekágyi lázban meghalt anyja kapzsi rokonai, a titokzatos életet élő
                  Hegymeghy-grófok elsikkasztották örökségét s hogy ezt tehessék, eltüntették őt
                  magát is, illetve örökbe adták egy gyermektelen fogarasmegyei kovácsmesternek,
                  Korláth Pálnak, akinek ezért huszonötezer forintot fizettek gyermektartási költség
                  s hallgatási dij cimen. (Ebből a fogadott szüleitől örökölt összegből, illetve az
                  azon vett száz holdjából neveltette Altorjay (Korláth) Péter gyermekeit). Az
               árvaszéknek gyermek helyett annak halotti bizonyitványával számoltak
                  be a Hegymeghy-grófok. Könnyen jutottak hozzá a hamis okmányhoz, mindössze egy
                  jegyzőt s a halottkémet kellett megvesztegetniök. Még könnyebben kaparitották meg
                  a gyermek vagyonát, amelyre az árvaszék a nagy távolság s idő rövidsége miatt rá
                  nem tehette a kezét idején. Csak egy fiókot kellett feltörniök, amelyben az anya
                  (születendő) gyermekének még férje halálos ágyából átvett értékpapirjait
                  őrizte.
            </p>
				<p>
               Az árvaszék természetesen kereste a végrendeletben is feltüntetett
                  összeget, de a hagyatéki eljárás folyamán meginditott vizsgálatok nem deritették
                  ki, hová kallódott az elsikkasztott hagyaték. Jogilag nem terhelte felelősség az
                  elhalt anya testvéreit: a titokzatos grófok büntetlenül osztozhattak bünük
                  gyümölcsén, amellyel különben szerencsésen sáfárkodtak: évek folyamán
                  megtizszerezték a rablott vagyont.
            </p>
				<p>
               Nevelőapján kivül, aki halálos ágyán magábaszállva bünbánóan elárulta
                  az akkor már huszonötéves fogadott fiának a családi titkot, amelynek bünrészese
                  volt, az akkor még életben levő, de pár év mulva elhunyt hü tanitójának, Sátor
                  Jánosnak s utána fogas ügyvédjének, Megay Tivadarnak köszönhette Altorjay Péter,
                  hogy a gonosztevő rokonok büne (igaz, hogy csak haláluk után, ötvenöt év mulva)
                  napfényre jött. A bonyodalmas per folyamán mind szükebbre szorult a bizonyitékok
                  vashurka a sikkasztó grófok többé-kevésbé jóhiszemü örökösei nyakán, ugy hogy
                  végre is kénytelenek voltak magukat megadni: egyezséget ajánlottak a felperesnek,
                  hogy megmeneküljenek az őket anélkül is kompromittáló per sulyosabb
                  következményeitől. Elfogadták a Megay dr. propozicióját: az eredeti tőke s az
                  ötvenöt évig elmaradt jövedelem fele.
            </p>
				<p>
               Igy jutott Altorjay Péter kerek egymillió koronához...
            </p>
				<p>
               Nincs tovább. A kótaji kovácsmester titkáról ezzel lehullott a lepel
                  s Altorjay Péter nemes szoboralakja teljes világitásban áll a talapzaton.
            </p>
				<p>
               Ott áll ma is a faját és hazáját ért megaláztatások poklában
                  büszkébben s hozzáférhetetlenebbül, mint valaha. Kedve emelkedett, hite szilárd,
                  csontja kemény.
            </p>
				<p>
               - Ősi jussunkból kiforgatott a kapzsi szépatyafiság, - mondogatja a
                  csüggedőknek, akik hozzájárnak hitért, - de azért semmi sem veszett el: a bün
                  napfényre jön s az emberiség legfőbb itélőszéke előtt előbb-utóbb megnyeri a
                  magyar a maga nagy történelmi perét mint ahogy én is megnyertem a magamét... Addig
                  persze kalapálni kell, - eszeli mosolyogva hiveit, - ütni kell a vasat a
                  legnagyobb pöröllyel, józan fővel, ernyedetlenül; a mámor és áldomás tiltva,
                  valameddig a felszabadulás nagy ünnepe el nem érkezett.
            </p>
				<p>
               A hivők megértették az apostoli szavakat. Hogyne értették volna meg,
                  hiszen ott lebegett szemük előtt a kótaji kiklopsz illusztráló példája is. A
                  nemzettel is csak az történt, ami az elsikkasztott gyermekkel s a gondviselés,
                  amely az egyes ember igazát felkarolta, a huszmilliófejü magasabb emberegység
                  ősjussával szemben sem lehet mostohább...
            </p>
				<p>
               A kótaji kiklopsz ma is ott lakik a régi kis kovácskurián. Beéri a
                  száz holdjával: kiperelt apai jussát utolsó krajcárig szétosztogatta családja
                  tagjai között. Mindössze huszezer koronát szakitott ki belőle az egyház s községi
                  szegényalap javára. Csupa öröm és harmonia az élete. Az éltető munkát nem hagyta
                  abba fizikai és szellemi ereje teljességében, csak területet cserélt. A földet
                  karolta a szivére: az anyaföldet, amit magyar önösztönnel végzetszerüen szeretett.
                  Meghozatta a legjelesebb gazdasági könyveket, tanult, fásitott, szőlőt telepitett,
                  megnemesitette állatjait, a magot, virágjait. Pár esztendő alatt kertté varázsolta
                  kis gazdaságát.
            </p>
				<p>
               A falusiak, akik talán fel se tudták fogni, hogy ezek a gazdasági
                  eredmények a szorgalom és szaktudás gyümölcsei, természetfölötti alakban keresték
                  a büvészgazda sikereinek titkát, azt mondták:
            </p>
				<p>
               - Altorjay Pétert különös kegyelmébe vette az Isten: neki mindent
                  megád, amit akar.
            </p>
				<p>
               Hiszen ugy volt körülbelül. Beösmerte maga Péter is.
            </p>
				<p>
               - Áldás volt minden munkámon, még ha hibáztam is...
            </p>
				<p>
               A földkultusz mellett régi mesterségéről sem felejtkezett meg a
                  legendás kovácsmester. Ugyszólván hetenként felkereste utódait, Bálintot és
                  Gáspárt a kovácsmühelyben. Nagy örömét lelte régi derék munkatársai pompás,
                  becsületes munkájában, amely teljesen az ő szellemét tükrözte; bort hozatott a
                  fiuknak, koccintott velük, sőt kegyeletes nagykedvében nem egyszer megcselekedte
                  azt is, hogy felkötötte a bőrkötényt az uri ruha fölé s kezébe vette a
                  pörölyt.
            </p>
				<p>
               - Bálint, Gáspár, vágjuk ki a taktust, hadd lám, tudom-e még?
            </p>
				<p>
               Bálinték szerényen, szinte szégyenkezve markolták meg a kisebb
                  kalapácsokat.
            </p>
				<p>
               - Ugy mi sose fogjuk tudni, mint a nagyságos ur, - vallotta Bálint -
                  a nagyságos ur minden mesterek mestere...
            </p>
				<p>
               ... Estenden, a mezei munka végeztével, különösen télviz idején,
                  elővette Altorjay Péter a rézkapcsos bibliát, amelyet még gyermekkorában áldott
                  emlékezetü tanitómesterétől kapott s elolvasott belőle egy-egy fejezetet. Majd
                  eldudolgatott egy-egy zsoltárt: lelke szükségét érezte a hálaadásnak, el se tudott
                  volna aludni imádság nélkül...
            </p>
				<p>
               A kastély és kovácslak között állandó volt a forgalom. István (aki a
                  nagy gazdaságot vezette) és Magda csaknem mindennap felkeresték apjukat s mindig
                  kikaptak, valahányszor otthonhagyták gyermekeiket.
            </p>
				<p>
               - Apus elrontja őket, - mentegetőzött ilyenkor István, - annyi a vér
                  a fickókban, hogy igy sem boldogulok velük.
            </p>
				<p>
               - Ne busulj te azon - oktatta az öreg öccsét - sőt örülj neki, a vér
                  teszi az embert, a lendület, a tüz.
            </p>
				<p>
               Hát ha csakugyan az teszi: kiváló egyéniségek lehettek a Péter ur
                  fiunokái, mert lendület és tüz volt bennük annyi, hogy alig tudtak tőle a földön
                  megmaradni: ha fát láttak, azonmód nekiszaladtak, hogy felmásszanak a tetejébe, de
                  Péter, a legidősebb, felkuszott, ha nem látták, a háztetőre, sőt a kéményre is s
                  addig nem ereszkedett le őkigyelme, valameddig ki nem alkudta a csinyjéért
                  kidukáló büntetés elengedését. Kázmér, Tamás és Zoltán inkább a szamaragolás terén
                  szerettek kitünni: olyan cirkuszi mutatványokat produkáltak a vizhordó Náci-szamár
                  hátán, hogy szegény anyjuknak elállt a lélekzete.
            </p>
				<p>
               A nagyapa azonban csak kacagott a szülők rémüldözésén.
            </p>
				<p>
               - Hej, ezek az igazi Altorjay-fiuk! - ujjongott örömében. - Ez lesz
                  nyolcszáz év alatt a legpompásabb generáció!
            </p>
				<p>
               Egy-két hónapra minden évben megtelt a kovács-kuria: Gábor, aki
                  Budapesten telepedett le, ott töltötte szabadságidejét. Persze családostól.
            </p>
				<p>
               A Gábor családja nagyban különbözött az Istvánétól: három szemérmetes
                  kis hajadonból állott. Bohókás volt mind a három: negédes, apróka csecsebecse,
                  szakasztott az anyjuk. Apjuk imádta őket s csöppet sem busult, hogy nem volt
                  fia.
            </p>
				<p>
               - Ami késik, nem mulik, - mondta az apjának, - lesz még nekem három
                  fiam is.
            </p>
				<p>
               Az öreg helybenhagyólag bólintott.
            </p>
				<p>
               - Ugy, ugy, fiam... Szeressétek egymást és szaporodjatok, mert az az
                  élet, a feltámadás, a jövő.
            </p>
				<p>
               (VÉGE.)
            </p>
			</div>
		</body>
	</text>
</TEI>