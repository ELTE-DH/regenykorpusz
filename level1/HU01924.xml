<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU01924" xml:lang="hu">
   <teiHeader>
      <fileDesc>
         <titleStmt>
            <title>Jurátusélet</title>
            <author ref="viaf:36952007">Vas Gereben (1823-1868)</author>
            
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Vétek Bence</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">86141</measure>
            <measure unit="pages">483</measure>
         </extent>
         <publicationStmt>
            <p>Published as part of ELTeC</p>
         </publicationStmt>
         <sourceDesc>
            <bibl type="digitalSource">
               <title>Jurátusélet</title>
               <date>2004-06-29</date>
               <publisher>Magyar Elektronikus Könyvtárért Egyesület</publisher>
               <ref target="http://mek.oszk.hu/01900/01924"/>
               <respStmt>
                  <resp>Original Electronic Edition</resp>
                  <name>Vincze László</name>
                  <name>Szabó Attila</name>
                  <name>Szabolcsi József</name>
                  <name>Pétery Kristóf</name>
               </respStmt>
            
                  <bibl type="digitalSource">
                     <title>Jurátusélet</title>
                     <date>2004-06-29</date>
                     <ref target="http://mek.oszk.hu/01900/01924"/>
                  </bibl>
     
                  <bibl type="printSource">
                     <title>Jurátusélet</title>
                     <author>Vas Gereben</author>
                     <pubPlace>Budapest</pubPlace>
                     <publisher> Méhner Vilmos</publisher>
                     <date>1887</date>
                     <ref target="http://mek.oszk.hu/01900/01924/01924.pdf"/>
                  </bibl>
               
            </bibl>
            <bibl type="firstEdition">
               <title>Jurátusélet</title>
               <author>Vas Gereben</author>
               <date>1866</date>
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu">Hungarian</language>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="medium"/>
            <canonicity xmlns="http://distantreading.net/eltec/ns" key="low"/>
            <timeSlot xmlns="http://distantreading.net/eltec/ns" key="T2"/>
         </textDesc>
      </profileDesc>
      <revisionDesc>
         <change when="2019-04-23"/>
         <change when="2018-11-21"/>
         <change when="2018-11-14"/>
         <change when="2021-03-08"/>
      </revisionDesc>
   </teiHeader>
  <text>
     <front>
        <div type="liminal">
           <p>Nagyméltóságu</p>
           <p>Szögyény-Marich László</p>
           <p>valóságos belső titkos tanácsos urnak</p>
           <p>hálás tisztelettel</p>
           <p>a szerző.</p>
        </div>
        <div type="liminal">
           <head>Kegyelmes uram!</head>
           <p>Nyolczszáz évig <hi>karddal </hi>bizonyitotta be e nemzet, hogy
              Európában helye van, - a jelen században elkövet­kezett az a kötelezettség is, hogy a
              kiképzett <hi>lelki erő </hi>biztositsa jövendőbeli
              ittmaradásunkat.</p>
           <p>A jelen tartozik a hagyo­mányokat fönntartani, hogy az utánunk következők a multnak
              tapasz­talatából erőt meritsenek, és bizalmuk legyen a jövendőhöz. A mi a jelennek
              kötelességéből rám is háromlott, igyekeztem e munká­nak megirásával is
              teljesiteni.</p>
           <p>Quantum potes, tantum aude! Ez azon mérték, melyet munkám megitélésére alkalmazhat
              irányomban az olvasó, kit azzal vigasztalok, hogy egykor meglátandja a nemzedék azon
              nagy fontosságu jegyzeteket, melyeket nagyméltóságod jónak vélt még egy ideig
              fiókjába zárni, - de a melyek hű magyarázatai lesznek azon indokoknak, melyek egy
              nagy korszakot ered­ményeztek. Én néhány töredéket ösmerek azon jegyzetekből, s előre
              kifejezem egyéni hálámat azon buzgalomért, - mely az utódok javára nagyméltóságodat
              oly hosszan foglalkoztatja.</p>
           <p>A mit én irtam, csak jámbor <hi>fecske</hi>,mely a tavaszt megelőzi, de
              <hi>nem a tavasz. </hi>Nagyméltósá­god azon hű képet rajzolta,
              melynek minden szava bizonyitás, - és midőn munkámat a közönség kezébe adom,
              megnyugtatásul mondom: a mester ezután következik, - jőni fog: én tulajdon szemeimmel
              láttam.</p>
           <p>Ezen munkát nagyméltóságodnak ajánlva bocsájtom a közönség elé, - s ezt azon okból,
              hogy nagyméltóságod jegyzeteiről, <hi>a multnak leghivebb
                 adatgyüjteményéről </hi>hirt adjak azoknak, kik aggódnak, hogy multunk
              emlékezetének megmentésével kevesen foglalkoznak.</p>
           <p>A keletiek már azt is érdemnek számitják, ha valaki jó hirt hoz, - munkámnál
              fontosabbnak tartom azt, hogy nagyméltóságod munkásságát bejelenthettem.</p>
           <p>Maradtam nagyméltóságodnak</p>
           <p>Pesten, ápril 23-án 1866.</p>
           <p>buzgó tisztelője</p>
           <p>
              <hi>Vas Gereben.</hi>
           </p>
           
        </div>
     </front>
      <body>
         <div type="chapter">
            <head>Patvaria.</head>
            <p>Igen szépen kérem az olvasót, mint­hogy a muzeumba elfeledtünk a multból táblabirót,
               jurátust és patvaristát kitömetni, higyje el emberséges szavamra, hogy ilyen
               kétlábuak is jártak a magyar földön az 1848-iki viz­özön előtt, mikor az ügyvéd még
               nem volt <hi>doktor</hi>, s nem is tanulta, miképen kell embert <hi>nyuzni</hi>; sőt oly együgyű volt, hogy a pörlekedő félnek
               becsületére bizta megitélni, mit ért a fejbeli munka? és nem adott be árjegyzéket,
               mint most, hogy a fél hirtelenében nem tudja, az egyetemi négy éves tan­folyamban
               mikor tanitják a csizmadia­kurzust a kontócsinálásban?</p>
            <p>Az Urnak 1845-ik esztendejében szabad királyi Sopron városába kerültem, hogy a
               herczeg Eszterházy-féle felső uradalmak főügyésze mellett tanuljam meg, miként
               vesznek mértéket az igazságnak. A legelső napon azon kezdtem a munkát, hogy a
               kismartoni uriszéken megité­lendő pöröket két nagy zsákba raktam, s főnökömmel
               Kismar­tonba mentem.</p>
            <p>Főnököm minden czélzás nélkül mondá el, hogy az ő patvaristaságában a patvaristának
               rendes és elengedhetlen helye a kocsis mellett volt, ott ázott néha bőrig a záporban,
               s az urfin a <hi>“principális” </hi>nem könyörült, pedig egymaga ült
               hátul a hintófödél alatt, s ha emez onnét hátulról előre nyujtá a pipát és
               dohányzsacskót, a csikorgó hidegben a patvarista töltötte meg az öblös tajtot, s a
               dermedt ujjakról néha leverte a körmöt, mig a hóban ázott tapló elkapta a tüzkőről a
               szikrát. Nevetve mondá még el, mennyi ludat, kacsát és nyulat vagdalt föl a
               princi­pális asztalára, de hétköznapon abból nem evett; mert a szokásoknak ezen
               áldott országában jókor megtanitották a legényt, melyik az utolsó hely, s milyen
               hosszan kell még gyalogolni, hogy ne ő váltson tányért másnak.</p>
            <p>A kedélyes elbeszélést nem hihettem ijesztgetésnek; a tréfából mégis megértettem,
               hogy pályámnak kezdetén épen most vagyok az a <hi>semmi</hi>,melyből
               ezután fognak <hi>valamit </hi>alakitani, ha megérek egy maroknyi
               sarat, melyből a fazekas rántásos lábast pörget ki. Nem voltak előttem ösmeretlenek
               az életgondok, teljes három éve már azt a kenyeret ettem, mit munkáért adnak; azonban
               még agyam tele volt a diákéletnek aranyhegyeket igérő képeivel, csak hogy a képzelt
               hegynek épen azon részénél voltam, mely még nem hegy, hanem völgy; és most kezdém
               gyanitani, hogy föl kell előbb másznom a nagy hegyre, mely bizony lehetett olyan
               magas, mint a melyről a czigány azt mondá, hogy olyan magas, hogy az ember <hi>egyszerre </hi>meg sem látja a végét, hanem <hi
                  >kétszer </hi>kell fölnézni!</p>
            <p>Tessék elhinni, megdöbbentő érzés, ha az ember kénytelen észrevenni, hogy bizonyos
               körben ő a - <hi>leg­utolsó!</hi>
            </p>
            <p>Alig egy héttel előbb én voltam Győrött a legha­talmasabb - <hi>diák!
               </hi>Én mondtam meg, kinek fogunk a vármegyeházban “éljen”-t kiáltani. Én határoztam
               meg, ki a legszebb leány a város­ban. Én rendeztem az éji zenéket, én csináltam a
               pasquillusokat, én itéltem el az elkárhozott politikust macskazenére, én vezényeltem
               a jogászvigalmakat, egy szóval: én voltam a <hi>“totum fac”</hi>, s
               rövid egy hét alatt én lettem az a <hi>semmi</hi>,kit főnököm azért
               vitt el Kismartonba, hogy én álljak <hi>leghátul</hi>,ki a tekintetes
               uriszék tagjainak tollat fogok faragni, beporo­zom, a mit a tekintetes urak irnak, én
               vakarom ki a téntadisznókat, leveleket fogok pecsételni, rongyos szélü papirost
               nyirni, ostyát nyalni, az otthon felejtett pipáért szaladni, s mindezért meg­engedik,
               hogy reméljem a jövendőt, és változatul képviseljem az uriszéki végrehajtó hatal­mat
               a kapu alatt, hol a rabokat vágják; mert az én tisztem leend megszámlálni a kiszabott
               tizenkét pálczát.</p>
            <p>Ugy tudom a czéhszokásokból, hogy a fölszabaditandó inast a czéhmester legénynyé
               avatás előtt mégegyszer arczon vágja, mintegy figyelmeztetvén, hogy ez az az utolsó
               csapás, melyért nem szabad morognia; azon túl aztán kezdődik a megtisztelőbb élet.
               Ime, az iskolapad mellől kiszabadult diák a nyilt élet küszöbén veszi észre, hogy
               minden kéz fölemelkedik ellene, tudtul adván, hogy az élet küzdelem, s a mindennapi
               kenyeret birkózva kell kicsikarni; mert az ujoncz azon tál felé közeledik, melyet
               olyanok álltak körül, kik korábban megéheztek, s a kanalat szép szóért ugyan oda nem
               engedik.</p>
            <p>Igy elmélkédem magamban, midőn főnököm jónak látta a többi között erre is
               figyelmeztetni:</p>
            <p>- Barátom! Az uriszéknek rendes elnöke az öreg <hi>Juhász</hi>,
               herczegi levéltárnok, ki egy­szersmind a fraknói kincstárnak őre. El nem kerülheti,
               hogy az öreg urral ne találkozzék, már pedig az öreg ur nem az <hi
                  >Aurorákból </hi>szedi a czifra szólásmódot, azért ajánlom, hogy ébren legyen, ha
               megszólitja. Ha egy uton találnak menni, s az öreg megszólitja, tisztes távolságban
               menjen mellette; mert nádpálczájával azonnal visszatolja. Szükség nélkül ne kérdezze,
               és csak akkor feleljen, ha kérdi; mert az öregnek csudálatosan sikerül bebizonyitani,
               hogy a fiatal ember bolondot mondott. Ha azt kivánja, hogy sétálni menjen vele,
               engedelmeskedjék szó nélkül, türje békén, ha a fiatalságot leszamarazza; mert ezen
               bekezdés azt jelenti, hogy valamire tanitani akarja, a mit ön bizonyosan nem tud.
               Harapja ön össze ajakát, a helyett nyissa ki fülét; mert az öreg temérdeket tud a
               multból, s a tudást kegyelemből osztogatja, ha olyanra talál, ki gyöngéit eltüri.
               Nagy ár, de olcsóbbért nem kaphatja ön; mert nem minden bokorban találkozik második
               Juhász; elhiheti ön, hogy a leghatalmasabb herczeg nem bizta lótófutóra a családi
               okmánytárt.</p>
            <p>Végig hallgattam főnökömnek figyelmeztetését, a <hi>nádpálcza</hi>, a
                  <hi>tisztes távolság </hi>és ráadásul az, mi a <hi
                  >Aurorák­ban nincs meg</hi>,végig járta idegeimet. Az is meglepett, hogy a győri
                  <hi>eminentiák </hi>daczára még azon nevet kaphatom, melynek hires
               tulajdonosa azon jámbor állat, mely <hi>“amott a hegytetőn”
               </hi>szokott <hi>szavalni</hi>; de kibékitett, hogy a kérges ur annyi
                  <hi>bemeneti dijért </hi>szokott valamit meg­mondani abból, melyet,
               főnököm szerint, bizonyosan nem tudok.</p>
            <p>Mivel <hi>ez a pohár nem mulhatott el tőlem</hi>,mint főnököm
               határozottan mondá, föltámadt bennem az amugy is jókora mértékben meglevő
               ellenmondási viszketeg. Nagy kedvet kaptam, hogy az öreg urral mégis szembeszálljak,
               s ha már egy vármegyének osztogattam az <hi
               >“éljenek”-</hi>nekkegyelemfalatjait, s némely dicsőségéhes szónok ugy mere­gette rám
               esdő szemeit, mint az utszéli koldus: elhittem, hogy még a rimaszombati hires
               csutorát is kiesztergálnám, ámbár sohasem próbáltam.</p>
            <p>Kismartonban az <hi>“Angyal”-</hi>banmegmutatták azt a nagy szobát,
               melyben uriszékek alkal­mával rendesen öt ágy volt elhelyezve, mégis maradt akkora
               tér, hogy ott hat lóval bizvást nyomtathattam volna. Ez volt az uradalmi és egyéb
               idegyülekező patvaristák tanyája. A szobába léptemkor már négy ágyon láttam egy-egy
               példányt azon fajta népből, mely csiz­mástól is rá mer heveredni a <hi
                  >tiszta lepedőre. </hi>Az igaz, hogy egy hét mulva a kémény­seprő­legény nem
               feketithetné be jobban a megmosni valót, mint később tapasztalám; de ez áldott
               otthonosságból találtam ki, hogy czéhbeli társaimra akadtam.</p>
            <p>- Maga az uj söprő? - kérdi az ajtóhoz legközelebb heverésző.</p>
            <p>- El tetszett találni! - mondám kuszipajtás nyel­ven felelve.</p>
            <p>- Ugy rakodjál le, pajtás, - utasit az ötödik ágyra mutatva, mondd el, hogy hivnak?
               hol termettél? Essünk át a czeremónián; mert csak ugy élhetünk e nagy akolban vigan,
               ha nem vagy valami nagyon rugós.</p>
            <p>Negyed óra alatt készen voltunk az ösmerkedéssel, a vidám fiuk megoszták azt a nagy
               vagyont, mit bizalomnak neveznek, a másik negyedórában azt is elmondák, hogy ki lesz
               az uriszéken nagyobb ur nálunknál, mi teendőnk van, s kit hogyan tiszteljünk, csak
               Juhászról hallgattak.</p>
            <p>- Miféle Isten csudája az az öreg <hi>Juhász?</hi> kér­dém őket.</p>
            <p>- Ki az a Juhász? - viszonkérdi a megszólitott, s ekkép magyarázott: Az a Juhász
               olyan <hi>juhász</hi>, ki mellett ezer más ember, ha irgalmasan
               szólunk: <hi>birka</hi>,jó rész pedig <hi
               >csacsi</hi>;mert az öreg téns urat bizvást kemény táblába lehetne köttetni, s ha
               beállitják egy könyvtárba, a többi könyvet ki lehet dobni, az öreg egymaga meg­felel
               mindenre.</p>
            <p>- Beszéltél vele?</p>
            <p>- <hi>Járkáltam </hi>vele, <hi>beszélni </hi>csak ő
               szokott. Egy izben szavába kottyantam, s az emberiségről lévén szó, kijelentém, hogy
               az emberiség mily nagyon előre haladt. Rögtön torkon kapott, s azt mondá:
               tapasztaltam-e, hogy a ló vasárnap többet eszik, mint hétköznap, mint az ember? Midőn
                  <hi>nemmel </hi>feleltem, azt mondja: Ebből lát­hatod, hogy az ember
               egészségére kevésbbé tud vigyázni, mint a ló, ekkép az emberek az állatnál is hátrább
               vannak; már pedig a testi épség első föltétele az emberiség bol­dogságának.
               Csacsi!</p>
            <p>- Kurucz legény lehet az öreg! - gondolám és mondám, s azonnal láttam, hogy az öreg
               nem szokott az Auroráknak sima nyelvén beszélni. Mégis erős vágy keletkezett bennem,
               hogy az öreg urral minél előbb összetalálkozzam, talán mégsem esz meg.</p>
            <p>Berendezkedvén a nekem jutott helyen, a pajtások, mint a patvariában tapasztaltabbak,
               röviden értesitének, mi teendőim lesznek, s a kimeritő utasitásnak befejeztével
               egyéni czéljainkról kezdénk beszélgetni.</p>
            <p>- Mi akarsz lenni, pajtás? - kérdezi valamelyik.</p>
            <p>- Pörvesztő! - felelék. Mi lehetnék egyéb? Az egész geografiában nincsen egyéb
               birtokom, mint a mi közös a vándorlegényekével: <hi>az országut.</hi>
            </p>
            <p>- Egymást eszi a sok prókátor.</p>
            <p>- Biztositlak, hogy jó fogaim vannak. A ki belém harap, elkészülhet, hogy háromszor
               harapom vissza.</p>
            <p>- Ez megél a jég hátán is! - Mondja a harmadik, - s minthogy későbbi
               beszélgetéseinkből kisült, hogy a többi mind jó módu legény, szakbeli munkára nem
               szo­rultak: nagyon bátoritottak arra, mitől amugy sem féltem, a kitartó munkára.</p>
            <p>Levervén magamról az uti port, elmentem főnököm­höz, ha tán parancsolna valamit. <hi>Mára semmit! </hi>mondja főnököm, ki most arra biztatott: mennék el
               a kismartoni hires kertet megtekinteni; de azt is mondja, ha egy hosszu, majdnem
               bokáig érő sötét kék szinü kabátos embert látok, megsüvegeljem; mert az az öreg
               Juhász.</p>
            <p>Elmentem a kertbe, vagy jobban mondva: a földi paradicsomba. Az ódon kastélynak a
               kertre néző részében roppant husz oszlop tartja a homlokzatot. Valóságos feje­delmi
               épület, előtte egy részben lapály, más részben regényes hegység emelkedik. Az
               emelkedésben tengerszem alakban egy tó terül el, s az alkonyatra hajló napnak
               aranytányérát tükrözi vissza. Nem messze a tóhoz az ugynevezett capella koszorúzza a
               mesterségesen összehal­mozott sziklacsoportot, melynek hátulsó része megkanya­rodik,
               s a kit a kiváncsiság a szükebb háttérbe vezet, gyönyörü vizesés lepi meg.</p>
            <p>Ez épen elég regényes, hogy a hajduból is poetát csináljon. A mámoros behatást,
               termé­szetesen, el nem kerülhettem, de azonnal rendreutasitottam magamban azt a
               szózatot, mely belől sugódozni kezdé, hogy ez a tündéri csoportozat nem az enyim, -
                  <hi>másé! </hi>Miért tagadnám, hogy az emberi szerkezetnek önzőbb
               része a birhatásnak vágyát akará bennem fölébreszteni; de mert a szerke­zetnek más
               vegyüléke is megvan mindenkiben: két orczám megmelegült azon gondolatra, hogy munka,
               érdem és fáradság nélkül legyen valami az én tulajdonom. Mit érne az élet ingerek
               nélkül? Mit érne a vagyon, ha nem kényszeritettem volna a sorsot, hogy adja meg
               munkámnak bérét? Azért pedig nem jár köszönet, legfölebb cseréltünk, s enyém az
               öntudat, hogy a sorsot a cserére kényszerithettem. Igen kapós dolog urnak lenni,
               mások fölé emel­kedni, kényelemben uszni, mit mások megirigylenek; hanem van ennél
               hatalmasabb uraság: parancsolni a sorsnak, mely a nagy gazdagságot is hirtelen
               kikapja a vigyázatlan, könnyelmü ur alól, ki aztán ugy megijed a sorstól, hogy a
               veremig szalad előle, s a mély­ségben gyáván kitöri nyakát. Jer, sors, küzködjünk.
               Meg­rakodtál kincscsel, hogy az ostobák­nak oszd ki; mert azok elég pi­maszok, hogy
               előtted a por­ban henteregjenek. Én nem fogok kunyorálni. Dolgoz­tam: tehát add ki
               szerény napszámomat, - aztán lódulj odább; de az én süvegem meg nem billen
               előtted.</p>
            <p>Ilyeneket gondoltam a kismartoni vizesésnél. Nem versbe szedni való fohászkodás, nem
               tündérmesébe való ábrándozás, mi a környezetnek behatása által méltóbban támadhatott
               volna az ábrándos vizesésnél, s ámbár e sziklazugban irkáltam egykor első
               müvecskéimet, a mint azok sem voltak versek, azt is megvallom, hogy igen egyszerű ok
               vezetett ez ábrándos helyre; mert itt nem volt annyi <hi>légy</hi>,
               mint a patvariában.</p>
            <p>Furcsa, midőn elhagyjuk az oskolaküszöböt, és már nem adnak föl ötven-hatvan sor
               meg­tanulni valót más napra, a vélt örökös szabadságnak első napjaiban a könnyü vérü
               fiatal ember megdöbbenve veszi észre, hogy most kezdődött el az igazi oskola. Eddig
               csak vágyakat ösmertünk: most meg van engedve, hogy a valósitáshoz kezdjünk. Miképen?
               A küzdelemnek árán! Azt a nagy kastélyt tizgarasos napszámosok, egyszerü kőmüves
               legények rakták össze, s ha a kész épületnél elhaladt valamelyik, érzi, hogy ő is
               részese volt a munkának, s hogy a mit csinált, magasabb nálánál; mert megfájdul a
               nyaka, ha a tetőig fölnéz. Elengedjem az életnek e jutalmát, a leghatalmasabb ingert,
               hogy munkálkodni akarjak? Maradjon a kastély a hatalmas uré, gondolám, ide a
               küzdelemmel, mit érne a legmegrakottabb asztal, ha a nagy fáradság étvágyat nem adna,
               hogy a jónak izét megérezzem?</p>
            <p>Visszafordultam az <hi>“Angyal” </hi>vendéglő felé.</p>
            <p>A kertnek tisztára söpört utain itt-ott láttam sétá­lókat, de egynek sem volt olyan
               hosszu kabátja, hogy bokáig ért volna. Lemondtam a szerencséről, hogy a tüs­kés
               öreget még ma megláthassam: nyugodtan mentem a legszélesebb uton, melyen nem kellett
               senkit kikerülnöm. Mégis megállitott valami, a földön hevert egy hirlap,
               becsomagolva, mint a postáról leveszik, még fölbontatlan, épen az öreg Juhásznak
               czimezve. Ezt bizonyosan az öreg vesztette el. Az <hi>“Utólsó
                  mohikán”-</hi>bólhasznomra forditám a szemlélődést, midőn az indus a nyomokból
               okoskodik. A tiszta uton könnyen észrevehetém a széles talpu nyo­mokat, melyekből
               eltalál­hattam, hogy nem fiatal embernek nyalka csizmája járt ott; továbbá a nyomok
               mellett követ­kezetes távolságban a bot végének helye is meglátszék, ama nádpálczáé,
               melyről főnököm jó előre megemlé­kezett.</p>
            <p>A nyomokat követve, három percz mulva a nagy gesztenyesorban megláttam a hosszu
               kabátot. Siettetém lépteimet, s a mint beértem, egészen emberembe számitva
               mondám:</p>
            <p>- Tekintetes ur elvesztette e hirlapot!</p>
            <p>- Nem ösmerlek, atyafi.</p>
            <p>- Nekem sem volt szerencsém, hanem a leirás után, a mint főnököm, a főügyvéd ur,
               emlé­kezett a tekintetes urról, könnyen megösmerhettem, a lapnak czime pedig
               megmondta, ki vesztette el.</p>
            <p>- Látott valaki, s megmondta, hogy erre jöttem?</p>
            <p>- A csizmanyomok...</p>
            <p>- Megszólamlottak? - kapott a szóba az öreg.</p>
            <p>- Fiatal ember nyalkábbra szabatja a csizmákat, ha fáj is a szűk állapot.</p>
            <p>- Jól van, frater, te a talpamnál kezdted velem az ösmeretséget, majd én a fejednél
               kezdem. Servus!</p>
            <p>Az első találkozás türhetően ütött ki, s okom volt hinni, hogy az öregnél első
               pillanatra nem buktam meg.</p>
            
         </div>
         <div type="chapter">
            <head>Három mérő buza hat bot, egy nyul negyven bot.</head>
            <p>Áldott visszaemlékezés, mit érne nálad nélkül az élet? - Te vagy az a rosta, mely a
               fájdalmat, mint a kon­kolyt, kirostálod, és az eltartásra méltó szemet visszatartod,
               hogy a lelki sovány esztendőkben éhen ne haljon meg a lélek.</p>
            <p>Az uriszék öt ura­dalom népességének pörös ügyeit tárgyalván, temérdek teendőnk volt.
               Először volt dolgom ügyes-­bajos emberekkel, s tapasztalni kezdém, hogy nagyon bölcs
               volt a teremtő, midőn nem adott az embereknek szarvakat: Ádám apánk óta hányszor
               kipusztitották volna egymást. A fiatal ember ép szivvel hagyja oda az oskolai padot,
               tele van ember­szeretettel; ha két karja elég hosszu volna, keblére ölelné a világot
               a nagy szeretetben, - s ime, a patvariának első két hetében már annyi gazságot
               láttam, hogy ha papiroson volna előttem az emberiség, porzó helyett a téntát dönteném
               rá, hogy a fekete lében fuladjon meg; mert a Noe idejebeli esőlé irgalmasan tiszta
               volt annyi mocsoknak.</p>
            <p>Első héten gyakorlat végett két rabot kellett vallat­nom, - az egyik, egy okkai sváb,
               három mérő buzát lopott, - a másik, völgyfalvi horvát, nagyon jómódu gazda,
               orvadászaton nyulat lőtt; de nyulastól az uradalmi vadászok markába került. A
               buzalopó halavány képpel állt meg előttem, a vádat beösmerte, körülményesen elmondta,
               miként vitte végbe a tolvajlást, s azon kérdé­semre; miért vetemedett tolvajságra?
               nyugodtan azt vallá, hogy neje beteg, öt apró gyermekük miatt nem me­hetett mun­kára,
               a koplalási kínok lopásra kényszeritették. - A másikat nem sokáig kérdez­gettem, - az
               uradalmi vadá­szok által el­mondott tény­állást, mint mondá, nem tagadhatja, és
               majdnem elhitette velem, hogy egy nyulért nem volt érdemes az uriszék elé czipelni. A
               vallatási jegyzőkönyvet aláirva az irományok közé helyeztem. Másnap el is itéltettek
               a bünösök, még pedig az öreg Juhász­nak vitatása folytán a buzalopó kapott <hi>hat </hi>botot, a nyulászó pedig kerekszámban <hi
                  >negyvenet.</hi>
            </p>
            <p>Az elitélésen nem valék jelen, az előttevaló napnak hosszu jegyzőkönyvét kellett
               tisztáznom; de midőn az általam vallatottaknak jegyzőkönyve délután kezembe került,
               egy nyulért nagyon megsokaltam a negyven botot, holott a másik csak irgalmas hat
               botot kapott azon még kedvezőbb föltétellel, hogy a buzalopót egy göthös tüdőbajos
               uradalmi hajdu vágta, amazt pedig egy tenyeres-­talpas pandur.</p>
            <p>Már megfordult agyamban a gondolat, hogy az eljá­rást vastag tollal megirom a <hi>“Pesti Hirlap</hi>”-nak, s az öreg Juhászt, ősz hajának daczára,
               olyan feketének festem, hogy a szine miatt huszonöt esztendős legénynek nézik; de
               mielőtt tollat fognék, vágyva vágytam az alkalomra, hogy találkozzam az öreggel, s
               miattam markában lehet a nádpálcza: megmondom neki, hogy olyan kemény, ha kő volna,
               még azt sem érdemlené, hogy szent Vendelt farag­janak belőle az ut mellé, - mert az
               még a barmokkal is szépen bánt, azért vallják a pásztorok pártfogójuknak.</p>
            <p>Ne feledjük, 1845-ben történt ez. A fiatalság elhitte, hogy a tekintélyek kora
               lejárt, hogy az évszám nem jelent egyebet, mint hogy az illető megvásott, s maga is
               örö­mest beállna fiatal tacskónak. Mi gyorsan kimondtuk véle­ményünket, s az öreg
               urak tartózkodását bátran elitéltük, mintha nem mernének velünk szembeszállni, mint a
               tyuk, mely réczefiakat vezet, s a parton berzenkedik a vizre rohanó ruczák ellen;
               mert maga nem tud uszni.</p>
            <p>Ösztönszerüleg engedtem mégis a gyanitásnak, hátha az öreg ur meg tudná magyarázni a
               különböző itéletet, s a rettegett auctoritást nem azért különböztetik meg; mert az
               öreg a herczegi <hi>“convencziós tabellában” </hi>a leg­első helyen van
               beirva, hanem mivel különb ember más­nál? Lemondék egyelőre a hirlapi levelezésről,
               erősen megfogadván a pajtások előtt, hogy az öreget megkérdem.</p>
            <p>- Pajtás! - szólit meg az egyik kenyeres, - azt mondd ám meg, a mit az öreg ur fog
               felelni.</p>
            <p>- Azt vélitek, hogy magam gondolok ki valami hazugságot?</p>
            <p>- Kénytelen volnál valamit kigondolni, ha véletlen elhagyna a bátorság, hogy az öreg
               urat megkérdezd.</p>
            <p>- Nem vitázom veletek e fölött - mondám, - az én dolgom, hogy merek-e vele
               beszélni.</p>
            <p>- Megösmerjük mi, hogy az öreg válaszolt-e és miképen? Az öreg is olyan, mint a
               varju, hogy nem szokott ugy fütyölni, mint a sárga rigó.</p>
            <p>Pajtásaim e szerint az öreget szinte nem merték kicsinyleni, - tekintélye igaz volt,
               mint az ezüstpénz, mely annál tisztában szól, minél keményebben ütik a márványhoz.
               Ilyen embert még nem láttam, kiveszett a faja azon vidékeken, melyeken én jártam;
               mert én idáig általjában olyan öregeket ismertem, kik az ujat elátkoz­ták, a
               könyvirásról pedig ugy vélekedtek, hogy valami dologtalan unalmából asztalhoz ül,
               teleirja a tiszta papirt hazugsággal, s a könnyen hivőknek jó pénzért eladja.</p>
            <p>Már ez időben divat volt az öregek rovására nevetni, - a táblabiróság bukott eszme
               volt, mely egyáltalában kipusztitani való, mint a nadrágszij, mely nem magyaros,
               hanem <hi>csizmadiás. </hi>Magnak maradt ez egyetlen? - S mivel
               Sopronmegye az ország szélére szorult, legtávolabb Pesttől, elhiszik a jámborok, hogy
               a vén toronyóra jár legjobban, mert akkor harangoznak delet, mikor a nagy órának
               kalapácsa veri a tizenkettőt. Nem! Ingyen nem hiszem el ezt a tekintélyt, - vigyázni
               fogok rá, mit mond elhinni valót?</p>
            <p>Az uriszék tagjai az <hi>Angyalban </hi>ebédeltek rendesen, s az öreg
               ur néha megalázta magát. Történetesen e napra bejelentette, hogy eljön; majd
               meglássuk, mi ér többet, a mit kanállal szájába dug? vagy a mit beszél?</p>
            <p>Az étteremben a fő falnak hosszában egy hosszu asztalnál ültek az uriszék tagjai,
               mellettük elég közel egy gömbölyü asztalnál a patvaristák. Az öreghez közel estem,
               minden szavát hallhattam, s tán kedvemért, ma beszédes volt az öreg. L....... Miska,
               az ellenmon­dásáról hires szolgabiró mára jól fölkeverte a társaságot, s a haladási
               eszmék rendre vitatás alá kerültek. Bizton hittem, hogy az öreg azon politikusok közé
               tartozik, kik inkább a földre ülnek, csak hogy véletlen meg ne botol­janak, hogy ez
               által kénytelenittessenek egy <hi>nagyobbat </hi>lépni, még pedig <hi>előre</hi>, s már vártam, hogy ez a nagy tekintély ugy jár, mint a
               tüdő a fazékban, ha nagyon kidagad a melegben, hideg vizet öntenek rá, s azonnal
               lelohad.</p>
            <p>A szólásszabadságról kezdett egyik tekintetes ur beszélni, keményen kárhoztatván azt
               a veszedelmes sza­badságot, mely kiméletet nem ismer. Nem mondom el a támadásnak
               érveit, elég ebből az, hogy valaki veszedelmesnek tartja: mert <hi
                  >kellemetlent </hi>is lehet mondani. Az öreg ur vastag, leálló bajuszát egyenesre
               huzta az egyik oldalon, s a támadónak ekképen felelt:</p>
            <p>- Magyarországban semmit sem tartok oly nevet­ségesnek, mint a titkos rendőrséget;
               nálunk az a legna­gyobb hazafi, ki nyiltan és nyesetlen őszinteséggel mer beszélni.
               Miért dobálják ki a pénzt olyanért, mit <hi>ingyen</hi>, tehát a
               legolcsóbban megmondanak ugyanazok, kikre titkon akarnak vigyázni? A mit tejes száju
               tacskók, élhetetlen naplopók, vagy tán tányérváltó hajduk beszél­nek, nem érdemes a
               meghallgatásra. - Az egész országban mondjunk háromszáz embert, kiknek gondolkozását
               érde­mes ösmerni; de ezek hirességüket részben annak köszönhetik, hogy a vármegye
               házánál nagy sokaság előtt mernek beszélni, és még maguk követelik, hogy ki is
               nyomathassák. Mi marad még azon nyomorultak számára, kik kenyerüket testüknek
               leghitványabb részével, <hi>fülükkel </hi>keresik, a melyből csak a
               szamárnak juttatott a teremtő legnagyobbat, és ezt is örök gyalázatára kapta.</p>
            <p>Mi a rágalomnak legérzékenyebb büntetése? Az, hogy nem mer szemben beszélni, hanem
               másoknak háta mögött hazudik; de a mint nyilvánságra kerül, kisül, hogy alávaló
               hazudság, melynek megvetés a bére. A lefojtott szó, a suttogás veszedelmes; mert
               titkon adják és titoknak veszik, melyből az ostoba azt is kimagyarázza, a mit nem
               mondtak. A szabadon kimondott szó csak akkor méltó a figyelemre, ha meg nem
               czáfolható. Az igazmon­dás fájhat valakinek; de mindenkit óvatossá tesz, s e
               tekintetben már azért is kétségtelen hasznos, mert ezer meg ezer ember van, kit csak
               az emberek nyelve tartóztat vissza a hibának látszatától is, holott ha maga javára
               eltilthatná a beszédet, még a közönséges bűnöket is elkövetné. És mi félni való van a
               szabad szótól? Nagyon ösmeretes előttünk azon ügyesség, midőn <hi
                  >hegedű­szóban szép mesét mondanak</hi>, s ha nem mondhatta ki Aesopus a
               leplezetlen igazságot, mesét faragott, s a tetszetős mesét oly szivesen hallgatták,
               hogy mai napig is élünk e régi találmánynyal.</p>
            <p>Az öreg még hosszabban is vitázott; de én már megadtam magamat; mert az öreg olyan
               meggyőzőn beszélt, mint miként a csöndes eső szokott a föld mélyébe szivárogni:
               egyetlen csepp sem fut el, mint a záporesőnek tömege. Mi fiatalok áhitattal
               hallgattuk, és ugy képzeltük, mint a jó öreg kályhát, mely nem tüzel, hanem tartós a
               melege és kellemes, hogy még meg is ölelhetjük.</p>
            <p>Oszlott előttem a köd, az öreg magasabbról nézte a világot, mint a lepsényi ember, ki
               a mezőn meglátván reggel a felkelő napot, szürét a nap felé terjeszté, hogy a
               bozsokiak később lássák meg a napot. Az öreg nem ijedt meg a szabadabb eszméktől, s
               nem félt odább lépni, mert hihetőleg világosan látta, hogy a mely óra késik, az
               hazud; s a mely megáll, azt nem kérdezik.</p>
            <p>Hosszan ültünk az asztalnál, a fönnforgó eszmék egymás után merültek föl, s az
               előbbeni támadó az örök­váltságra forditván a beszédet, azt mondja Juhásznak:</p>
            <p>- Hisz-e tekintetes ur a parasztnak?</p>
            <p>- Nem én! - mondja Juhász. - Régen mondták már: <hi>“Szent háromság
                  titkát, magyar paraszt ravaszságát ki nem találhatod.”</hi>
            </p>
            <p>- Igy egy véleményen vagyunk, tekintetes uram!</p>
            <p>- Szeretném tudni, hogy miben?</p>
            <p>- Hogy az örökváltság után (értem, ha valaha sike­rülne,) a paraszt csak ugy gyülöli
               az urat, mint most.</p>
            <p>- Nem vagyunk egy véleményen! - mondja Juhász ujjaival az asztalon dobolva. - Mi
               magunk tanitottuk a gyülöletre, folyvást nekünk szolgált, folyvást parancsoltunk neki
               és folyvást érezte, hogy <hi>nyomjuk. </hi>Tudja-e, bará­tom, mindazt,
               mit az oskolában szóról szóra megtanult?</p>
            <p>- Hogyan tudnám, midőn nem ismételtem.</p>
            <p>- A mit nem ismétel az ember, lassankint elfeledi, rosszat ugy, mint a jótéteményt. A
               meg­özvegyült ember felesége halálakor kétségbeesetten jajgat, s mint ki a könyökén
               azt a kényes eret megüti, azt hiszi, mindjárt meghal: egyik sem hal meg, az idő a
               feledséggel gyógyit, s a tyukszem is kivesz, ha megszünik a nyomás, mely
               megkeményitette. Elhiszi-e, barátom?</p>
            <p>- Hirtelen nem tudom megczáfolni, az igaz!</p>
            <p>- S ha én most hirtelen az ön tyukszemére lépnék, tudna-e kiáltani?</p>
            <p>- Kénytelen lennék vele.</p>
            <p>- Igen természetes; mert oka volna rá, a mire pedig ok nincs, nem érdemes
               bizonyitani: quod erat demonstrandum.</p>
            <p>Ez jeladás volt a fölkelésre, mi fiatalok jókor elhordozóskodtunk, s a patvariában
               megválasz­tottuk Juhászt igen okos embernek. Ennek folytán már kimelegültem, hogy még
               csak az lesz ám a czáfolat, mit én fogok az öreg Juhásztól kapni; hanem föl van kötve
               a kolomp, be kell harangozni.</p>
            <p>A jó meleg nyári délutánban levetém felöltönyömet, leirtam a tegnapi jegyzőkönyvet
               tisztára, s abban egyezénk meg, hogy alkonyat felé kisétálunk a vidékbe.</p>
            <p>Hat órakor elmult a nap hevének mérge, kezdénk öltözködni a hosszu gyaloglásra. Az
               ablak egészen nyitva volt, az ajtó félig, hogy a légvonat enyhitse a szobának
               melegét. Léptek közeledését hallánk, az illető az ajtóhoz ért, s botjával befelé
               lóditá az ajtót. Nagy meglepe­tésünkre az öreg ur!</p>
            <p>- No, <hi>gyámoltalan</hi>,- szól hozzám az öreg, vége van-e a mai
               robotnak?</p>
            <p>- Most végeztem be, tekintetes ur.</p>
            <p>- Eljöhetsz velem sétálni! - mondja az öreg, s én hirtelen követtem az öreget a
               lépcsőkön alá.</p>
            <p>Mig a városban tartott, egy drága szavát sem hallám. Tisztes távolságban mentem
               mellette, ugy, mint főnököm mondá. Ő nem szólt, én nem kérdeztem, pedig bizonyosan
               azt várta, hogy mondjak valamit, s akkor majd lekapott volna tiz körmömről. Kiérvén a
               városból, egy magas­latról keletnek belátánk Sopron felé, és oldalt szépen előtünt a
               fraknói vár is. A látvány a lenyugvó napnak világitásával meglephetett volna, hogy
               valamit mondjak; de már csak kezd­je a szót az öreg, ha czivakodni akar.</p>
            <p>- Rosszul vágták föl nyelvedet a prókátorsághoz, nagyon hallgatsz! - kérdi
               valahára.</p>
            <p>- Kérdezni nem tudok, feleletre pedig nem méltóztatott alkalmat adni.</p>
            <p>- Azt várod, hogy én mulattassalak? Te nem vagy kisasszony, én meg már nem vagyok
               urfi.</p>
            <p>Szerettem volna egyszerre otthon lenni; mert vagy az lesz sületlen, a mit mondani
               fogok, vagy abból sül ki valami, a mit nem mondok; mindkét esetben kinos lesz a
               délutáni mulatság.</p>
            <p>- Hogy tetszik ez a mesterség, a mire fejedet adtad?</p>
            <p>- Korán lenne itéletet mondani, tekintetes ur.</p>
            <p>- No, meg ne ijedj a kezdettől, - mondja jóakarólag, - idáig csak azt láttad, miként
               mossák a szennyest: ötven-hatvan czivakodó paraszt nem teszi ki az ügyvéd­séget. A
               mit most látsz, nagyon közönséges munka, hasonlit ahhoz, mikor a borbélyinas
               koldusokon tanul borotválni. Lesz ám e pályán tisztességesebb munka: a nagy jogok
               vitatása, azok méltók a nagyobb tanulmányra. Most kérdezlek, mit mondasz azon
               itéletekre, melyeket azokra hoztunk, kiket te vallattál?</p>
            <p>Épen ez kellett, még ő vallat.</p>
            <p>- Meg ne haragudjék, tekintetes uram, az a két itélet összekuszálta az én
               hozzávetésemet.</p>
            <p>- Nem kóczmadzag az, hogy megfogjon, mint valami legyet. Hát mi baja a két
               itéletnek?</p>
            <p>- Következetességet nem találok a két itélet között.</p>
            <p>- Következetességet nem látsz bennük? Te, gyámoltalan!</p>
            <p>- Az egyik három mérő gabonát lop, kap érte hat botot; a másik pedig egy hitvány
               görhes nyulért negyvenet áll ki: hol itt a következetes indokolás?</p>
            <p>- Inasbeszéd, - mondja az öreg, - hát nem emlékszel rá, hogy azt a kiéhezett embert
               öt gyer­meknek éhkinja kergette lopni a megevő falatért? Hát nem elég baj az annak,
               hogy kénytelen lopni? S az osztó igazság nevében nem elég annak az a hat
               pálczaütés?</p>
            <p>- Ezt én is igy magyaráztam; hanem a nyulért negyven bot.</p>
            <p>- Épen annyi, mert az a gazember jómódu gazda, s a torkosság kergette ki, hogy <hi>pecsenyét lopjon! </hi>Min­dennapi kenyér és <hi
                  >pecsenye</hi>:ez a különbség, te, gyámoltalan!</p>
            <p>- Már most szamarazzon le a tekintetes ur; mert ezt a magam eszével is fölérhettem
               volna.</p>
            <p>Rám nézett, zavaromat eléggé láthatta; de hosszabb hallgatás után mondja:</p>
            <p>- Elengedem a keményebb szót; mert első talál­kozásunkkor a csizmanyomok után
               találtál meg, s ha nem jár az eszed szanaszét, máskor megleled a
               következe­tességet.</p>
            <p>Ez volt az első leczke.</p>
            <p/>
         </div>
         <div type="chapter">
            <head>Leczkék a multból.</head>
            <p>A ki a nagy árkon akar át­ugrani, hogy tovább halad­hasson, rendesen előbb <hi>hátra megy</hi>, sugy szalad az ároknak.</p>
            <p>Jól emlékszem, hogy a külföldi lapok egykor gunynyal emlitették, hogy egy országban
               sincs annyi ügyvéd, mint Magyarországban, s midőn még az oskolában tanultam, hogy
               legalább tizezernek van Magyar­országon ügyvédi oklevele, mely­ből a fele rész
               gyakorló ügyvéd, elképzelhetni, milyen kutyapusztitást vihettek végbe, mikor még
               pergamentre irták az ügyvédi diplomát, - még pedig hiába, mert a nagy számnak fele a
               ládafenékre dobja.</p>
            <p>Most már tudom, hogy ennek is meg volt az igazi oka.</p>
            <p>A régi peres rendszerben annyi volt a perorvoslat, hogy valamint az orvosi
               tudománynak gyakorlati része a kuruzsoló asszonynál végződik, s azon kivül a jó házi
               asszony elmulaszt­hatlan megszerzi a kámforos pálinkát és a nyulhájat a rendkivüli
               esetekre: ugy hatott ki a magán jog a közéletre, hogy a kuriális nemes asszony is
               tudta, mennyit ér egy söprő- vagy meszelőnyél, ha a nemes vármegye küldöttét
               ellenállással kellett elverni a kuria küszöbéről.</p>
            <p>Nem a kenyérkereset, hanem a különböző alakban előfordulható jogvédelem, magán és
               országos viszonyok kényszeritették a nagy részt, hogy a jogviszonyokkal
               meg­ismerkedjék. A folyton változható megyei hivatalkodás a három éves választások
               miatt általánositotta a hivatalba léphetést, s a kit a véletlen kiszólitott a falusi
               csendes gazdálkodásból, hogy üljön a megye kalamárisa mellé; okosan tette, ha előbb
               megizlelte a jogi tudományt; mert a vármegye tintáját hiában nyalta volna a tollból,
               a jog­tudományt nem keverték bele, mint a gálicz-követ.</p>
            <p>Minden vármegye egy kis ország volt, melynek tör­ténete összeforrt az országéval, s a
               patvaria alatt a fiatal embert, mint a szappanos a gyertyabelet a faggyuba, itt
               mártották a gyakorlati életbe, itt hallgatta a szónokokat, itt tanulta meg a
               közéletet, ezt a gyalogháborut, melyben a magyar alkotmányt védelmezni kellett azon
               fogak ellen, melyek a papirosrágó molyokénál sokkal élesebbek.</p>
            <p>Nyolczszáz esztendőnek lefolyása alatt apáink foly­vást katonáskodtak, - az éles kard
               nélkü­lözhetlen volt a háznál, mint most az evőkanál. E hosszu korban a nagyobb része
               arra született és annak élt, hogy ellenséget verjen. Talán más országokban sem igen
               haladtak egyébben, mint az izmok fejlesztésében, - a karban feküdt a népek- és
               egyeseknek ereje, s hogy földünk olcsóbban megtermette a kenyeret, pecsenyét és a jó
               bort: áldott jó hiszemünkben kimondtuk, hogy <hi>extra Hungariam non
                  est vita. </hi>Szörnyüködve tekintünk most azon régi jegyze­tekbe, melyekben hiven
               megirva találjuk, hogy apáinknak mit főztek anyáink. Bors, szegfű, paprika, kakukkfü
               olyan nagy mértékben fogyott, hogy még fazéknak is erős volt, a mely e vegyüléket
               főzve el nem durrant. Az apák a fűszerest meg is ették, és tán csak igy győzték a
               véres munkát, mely rövid szünetek megszakitásával nyolczszáz esztendeig tartott. A
               török háboru után nem sokára más kor következett Európában, éjszakon a szaporodó
               népes­ség az iparmüvelethez fogott, s a régen nyugvó észt fölavatták olyan tőkének,
               mely egy darab fából kifarag valamit, s drága pénzért adja el másnak.</p>
            <p>Angliában a földterület képtelen volt eltartani ter­mékeivel a tulszaporodott népet,
               a kény­szerüség iparkodásra ösztönözte a tömeget, és hirtelen oly magasra fokozták a
               szorgalmat, hogy némely iparágnál egy font vasat ugy alakitottak át, hogy eredeti
               áránál százszorta maga­sabb áron kelt el. A haladás uj szükségeket idézett elő, a
               változatosságot, mely a divatnak alakjában meg­hóditotta a majmoló természetet, - a
               szent egyszerűség megszégyenelte az egyformaságot, s a régi erszény már nem birta el
               az ujabb költségeket. Hajdan legfölebb fűszerszámra költött a tömeg, a többi megenni
               valót megtermé a föld, mely sokáig adta a tejet és mézet; hanem a változott és
               fölingerelt izlés éhesebb volt, mint étvágyunk, uraink kiszoktak a ragyogóbb
               külföldre, s a mit haza hoztak mutatónak, idegen öltönyt és szokást, elvette az
               itthonvalóknak eszét, gyüjtött aranyukat és ezüst tallérjaikat pedig apróra
               váltotta.</p>
            <p>Az egyiptomi hét sovány esztendőt hét kövér esz­tendő előzte meg. Szám szerint
               megfelelt a jó a rossznak, hogy a hiány kipótoltassék és ráadásul volt Egyiptomnak
               Józsefe, ki egy álomból a szük esztendőket megmagyarázta, de minket meglepett a
               változás, vagyonosságunk apadt, s ez uj ellenséget, mely tatármódra pusztitott, nem
               lehe­tett buzogányokkal leütni. Nálunk az ur és szolga törvé­nyesen meghatározott
               fogalom volt, s nem elég, hogy a szolgaságból urrá lenni a törvények emeltek gátat, -
               előitéleteink szerint <hi>még az ész is megaláztaték</hi>,<hi> ha kénytelenségből kenyérkeresetre adta magát.</hi>
            </p>
            <p>Messze laktunk Európának éjszaki részétől, hol az ész már mindent meghóditott, még az
               előitéleteket is. Hagyján, hogy a vadászatra induló visszament, ha vén asszonynyal
               találkozott, - elengedhető, hogy az ajtóküszöbön megbotló előre mert fogadni, hogy
               nem lesz szeren­cséje, - a kocsi előtt elfutó nyul most is sok embert megijeszt, - a
               tizenhármas számnak és a pénteknek ellenségeit ne is emlitsük, - hadd busuljon
               miattuk a jámbor együgyüség; de az észnek, a találékony, a teremtő és csudákat mivelő
               észnek megvetése nagy károkat okozott nekünk. Az <hi>ostobaság
               </hi>gyanuja mindig szégyen volt nálunk; de az észt dologra fogni, hogy az termeljen,
               mint a zab alá szoritott föld: nem egyezett meg uri fogalmainkkal, mely ökörben,
               lóban, jobbágyokban, falukban és kastélyok­ban volt kifejezve.</p>
            <p>És mégis betört hozzánk a minden nemü tudás. Eljött gyalog, egy szál kabátban,
               rongyos csizmában, soványan, mint az agár; aztán lett belőle pénzkereső, pénztaláló,
               házépitő, aranyokat gyüjtő, ráadásul két mázsáig hizott kövérség, melynek jó dolgát
               megirigylettük, de még jó hosszan szemébe kiáltottuk, hogy: <hi
                  >jött-ment!</hi>
            </p>
            <p>Ó, de szép volt az a másik mult, egy szerencsés kardvágásért kapott a markos legény
               egy jószágot, ráadásul pecsétnyomót, abba rajzoltak egy medvét, mikor a kalpagos
               magyar dárdával átszurja. Az oroszlán két lábra lőn állitva a czimerekben, szájában
               vagy egyik első lábában kardot tartott, a mi becsületünknek jelvényeképen, - hogy ne
               irigyelnénk azt a büszke kort? Nevettük a szappanost, mikor a nagy oroszlánnal egy
               font öntött gyertyát tartat, vagy a péket, mikor az oroszlánra fogja, hogy az ő nagy
               sóspereczével marakodik, - hisz a sóspereczcsinálás meg a gyertyaöntés közben mi
               érhetné az embert?</p>
            <p>De mit használ a szerzett érdem az elfogyott vagyon mellett, ha koldusok leszünk? Igy
               sóhaj­tottak az előre­látók a századnak elején. Gróf Festetics György már elhitte,
               hogy a jó gazdának nem elég tudni a száz esztendős kalendáriumot, sőt néhány tollrágó
               firkász kevesellette a meglevő szavakat, melyek közt legtöbbel káromkodni szoktunk,
               simitani kezdé a nyelvet, hogy ha majd uraink haza kerülnek külföldről, találjanak
               nevet annak, mit külföldön pénzért mutogatnak.</p>
            <p>No még az döfte ám oldalba a kiváltságos urat, hogy a kis királyságot bontogatni
               szeretnék a bécsi urak. - Eleget parancsoltunk, most már engedelmeskedjünk: azt
               izenték Bécsből gyalog póstán, - s ez egyszer a pletyka megtagadta természetét,
               kevesebbet mondott az igaznál, mert ha mindent tudott volna, bezzeg folyott volna a
               vér, - értem: <hi>az orrunkból! </hi>No, barátom, vedd elő
               pecsétnyomódat, medve van ott vagy oroszlán, a melyikhez hasonlitasz, annak erejével
               menj el Pozsonyba, - s ez egyszer próbálj okosan beszélni; mert az ilyen háboruban
               ilyen fegyverrel háboruznak: hadd látom, milyen rendet vágsz majd?</p>
            <p>Képzelje az olvasó, hogy az 1825-iki országgyülésen van, közvetlen azon megijesztő
               korszak után, midőn a kormány az adót pengőpénzben kivánta és katonaságot
               országgyü­lésen kivül, mit sem törődvén a sarkalatos törvényekkel, melyek ezek fölött
               határozni a nemzetnek adtak jogot.</p>
            <p>Még maradt valami a régi korból, a pecsétnyomók oroszlánai és medvéihez méltó <hi>erő. </hi>A nemesség a várme­gyékben keményen védelmezte jogát, s a
               nagy fenyege­tésekre tisztára kiderült, hogy még az ősiből megmaradt valami: a <hi>bátorság</hi>,s a hangos szó ellenkezőjét eredmé­nyezte a jerikói
               trombitáknak. Jerikóban bedöntötték a falakat, - itt pedig megvédel­mezték, mint azt
               hagyományból és történeti jegyzetekből tudjuk, - s ha rákerül a sor, én is más is
               bővebben megirja. - Erre a papirosra ez alkalommal nem irhatunk többet.</p>
            <p>Ne lökje el az olvasó e könyvet, sőt ne is forditsa el e lapot, mert, nem tudom,
               miképen érti meg a többit, a minek megirását magamra vállaltam; mert, remélem, lesz
               ám ebben még el nem mondott és megjegyezni való történet.</p>
            <p>No, de mivel nem az ujjamból szoptam ki, hadd mondjam el az öreg Juhásznak szavait,
               melyeket tőle fél évi összeszokás után a kismartoni nagy gesztenyesor­ban
               hallottam.</p>
            <p>Juhász élő tanuja volt e korszaknak, mély értelemmel és szenvedély nélkül mondá el
               itéletét. - Nem tartozott azok közé, kik a tusában érdekből vagy hiuságból a
               kor­mánynak erőszakosságát vagy az ellenzéknek nagy ellen­állását pártérdekből
               elfogultan itélte volna meg. Ő a hatalmas herczegnek levéltárában csöndes
               szemlélődéseknek élt, a jogtudományt alaposan ösmerte, az inditó okokat eredeti
               forrásból meritette, s tanulságos itéletét velem és bizonyosan másokkal is ekképen
               közölte:</p>
            <p>- Öcsém! A tigris, mikor kölykeit védelmezi, nem tekinti a támadóknak számát, nem
               csinál haditervet, hanem hasznát veszi körmeinek, s azt ragadja meg, kit legközelebb
               érhet. Meglehet, ha esze volna a számitáshoz, a nagyobb erőnek engedne, s tán
               kölykeit a támadónak hagyná; de a felbőszitett leghatalmasabb indulat erősebb a
               meggondolásnál, küzd, a meddig lehet, s a féltett kedvesekért áll a küzdelembe,
               önmagáért <hi>nem fél</hi>!</p>
            <p>A magyar nemesi alkotmánynak leghatalmasabb sarkköve, hogy a nemes vagyonáról és
               véréről maga ren­delkezik, s mivel amugy sem volt rá példa, hogy a nemesség
               megtámadott fejedelmét szükség idejében cserben hagyta, vagy kölcsön fejében a
               segélyért piszkos alkuba ereszkedett volna, a csendes békének idején rámért csapást
               elszántan fogta föl, s a megyei székhelyeken megtörhetlen bátorsággal védelmezte a
               jogot, mig a fejedelem a legválságosabb pillanatban szerencsésen választani tudott a
               hatalmat igérő német tanácsadók és a hüséget annyiszor nemesen bebizonyitó magyar
               nemzet között: becsesebbnek találta a hüséget, szent lett a béke.</p>
            <p>Én nagyon meg tudom magyarázni az abszolut hata­lomnak azon kényelmét, hogy csak
               parancsol, és kész az engedelmesség; hanem abban téved az abszolut hatalmu fejedelem,
               hogy ő gyakorolja a hatalmat; mert az emberi véges erő nem terjeszkedhetvén
               végtelenre, legtöbbször és majdnem kivétel nélkül egy ügyes miniszter kezeli a
               hatalmat, titkon magát képzeli urnak, jót, rosszat a maga esze szerint mér ki,
               kedvenczeivel végezteti a munkát, igy számos gyarló kézben oszlik meg a hatalom,
               kárára az elhallgattatott népnek, mely lassankint ezer sebből vérzik. - E szomoru
               állapotnak vádjából legtöbb arra esik, kinek nevében gyakorolják a hatalmat. Ennek
               ellentéte az alkotmányos élet, melyben a nép is részt vesz a kor­mányzásban, s néha
               az ildomtalanság zabolátlanságig vetemedik a nyilatkozásban; de legalább nem titkol
               el semmit, a seb idejekorán orvosolható, kegyenczek nem pióczázhatnak a népen, s igy
               a kormányzatnak lehet hibája több is; <hi>de büne és átka egy sem!
               </hi>A józanul szerkesztett alkotmány az osztályosoknak két jutalmat ad: megelégedést
               a népnek, dicsőséget a fejedelemnek, s e dicsőséget osztatlan birja, melyből a
               kegyenczeknek semmi sem jut, mig az abszolut hatalomnak megosztatlan csak a vádat
               engedik át.</p>
            <p>Kisértő a bécsi kormányférfiakra egy kalap alá szedni a hatalmat, melyen nálunk
               megosztozkodni kény­telen. A világ még nem tanulta meg e leczkét; de ha a világ
               tökéletesedésre van utasitva a teremtőtől, megtanulja majd a leczkét, s akkor kisül,
               hogy csak egy hatalom az erős: a népeknek olyan megelégedése, melyet nem a ráfogás
               mond megelégedésnek, hanem a népeknek nyilt vallomása.</p>
            <p>Az 1825-diki országgyülés előtti korszak megnyug­vással töltheti el a jogféltőt; mert
               a bátorság nem hiában állt szembe a támadással. Nem kételkedtem, hogy ez a bátorság
               meglesz, ez velünk született tulajdonság, melyet nem fognék versekben megdicsérni,
               mint nem dicsérik az oroszlánt erős karmaiért, melyek vele születnek. Az 1825-iki
               országgyülés elverte az ellen­séget az alkotmány sánczaitól, megmentette a nemesi
               alkotmányt néhány százezernyi nemesnek számára, de esze ágában sem volt nemzeti
               nagyságra törekedni. Megelégedett, hogy megmaradt osztályosnak a hatalomban, adót nem
               fizet, jobbágyai vannak, kik neki ingyen dolgoznak, kilenczedet és tizedet adnak, -
               megmaradt az ősiség, mely az adósságcsinálót paizszsal födi a legjobb lelkü hitelező
               ellen, kényelmes sequestrumot adhat, de méltányos elégtételre nem kényszerit. Miért
               jöttek el hazulról a megyei követek? Hogy elmondják sérelmeiket nemesi fájdalmaikról,
               de hogy szebbé, jobbá tegyék a hazát, mely a virágzásnak indult Európában oly kopár
               volt, mint a fölszántatlan ugar, - hogy panaszolkodjanak a nemesség tyukszemeiről,
               mig a népnek mély sebeiről hallgattak. Teremtő észt nem hoztak a rendek a bátorság
               mellé, sőt még a késznek szagát sem érezték meg, hogy az 1790-diki országgyülésnek az
               országos re­formokra történt munkálatait fölkeresték volna, hogy a késznek hasznát
               vegyék.</p>
            <p>Harminczöt esztendő alatt óriásilag haladt Európának éjszaki része, mindenütt
               gyümölcsözött a teremtő ész, s mi mindarról nem tudtunk semmit; tehát hasznunkra sem
               forditottunk semmit; mert az urhatnámsághoz szoktunk, mely gondolkozni nem szeret, és
               gőgösen nevet, hogy a megszorult ész őt zsoldba veheti.</p>
            <p>Én és hány hozzám hasonló szegény legény miből veszünk és vehetünk akkora darab
               posztót, hogy, például: az én kabátom bokáig ér? Némi kis tudásból, ifjukori kevés
               szorgalomból, s azt mondhatom, ha kenyerem nincsen, eszem kalácsot, mig más egy pár
               száz holdas nemes ur fekete ke­nyeret eszik, s a szalmapörnyés kenyér­héját is
               meg­eszi; de lótófutó fiát nem kényszeriti a tanulásra, hogy természetes eszét
               kimivelje, s a jövendő­nek parancsolhasson. Mindenben idegenre szorulunk, az észt
               heverni hagyjuk azon ostoba gőgben, hogy az észre nem szorultunk.</p>
            <p>Ezt mondá Juhász; de mondott többet is.</p>
            
         </div>
         <div type="chapter">
            <head>Politikai tanulmányok.</head>
            <p>Napoleon egyszer valamely könyvet akarván a könyvtárnak magasabb polczáról levenni,
               nagyon ágaskodott a könyv után, mire a titkár azt mondja a hatalmas császárnak: Sire!
               majd én könnyebben leveszem a könyvet: <hi>én nagyobb vagyok. </hi>-
                  <hi>“Csak</hi>
               <hi>hosszabb!” </hi>Mondja a császár, hogy a fogalmat helyesen
               értelmezze. Ehhez némi hasonlitásképen mondá Juhász: Eljött az idő, hogy Magyarország
               bebizonyitsa, hogy nem csak <hi>erős</hi>,de <hi>nagy
               </hi>is tud lenni.</p>
            <p>Te még gyerek vagy, tanuld meg jókor, hogy 1825-ben végződött el a kor, melyben az
               volt a legbuzgóbb hazafi, ki a magyar alkotmányból sem a kormány, sem a nép kedveért
               nem engedett el semmit. A magyar ellen­zéknek egyéb teendője nem volt, mint
               szembeszállni a kormánynyal, ha a nemesi alkotmányból el akart venni, - a népre
               legnagyobb rész nem gondolt, a nép busul­hatott, lehetett szegény, maradhatott
               tudatlan, sőt még az anyanyelv is tengődhetett, - az csak a paraszté volt, az urak
               diákul beszéltek.</p>
            <p>A paraszt roszul szántott, az uraságén megszokta a rugd föl, hagyd ott munkát, -
               mindegy volt az urnak, - ingyen kapta, nem tudta, hogy jobban is lehetne: apjának is
               igy szántottak. Némelyik ur észrevette, ha a robotos paraszt mélyebben eresztené az
               ekét, a termőréteg többet adna; de hát régi dolog, a paraszt mind hunczfut, a
               huszonötöt is kiállja, még sem használ, maradunk, a kik voltunk: <hi
                  >született ellenségek. </hi>Mikor forspontban von­tatja a hintót, a parasztnak
               füle hátra van hegyezve, mit beszélnek az urak? No csak azt lesd, paraszt, hogy
               meg­értsd a mit mi beszélünk. - <hi>Amice! loquamur latine!</hi>
            </p>
            <p>Egy csapásra két légy; a paraszt megmaradt rab­szolgának, a nyelv kiszorult falura, a
               biróháznál czivakodni, a korcsmában káromkodni, a nádas tetejü házban panasz­kodni
               szoktak rajta; csak kettő hitte, hogy egyébre is alkalmatos: a poéta és a
               parasztleány, - a poéta verset csinált ezen nyelven és a parasztleány
               elénekelgette.</p>
            <p>Néhány nagy ur nemesitett juhot hozott be: kine­vették őket. A burgonyatermelést a
               kormány pandurokkal erőltette: káromkodott az egész ország. 1817-ben herczeg
               Batthyányinál repczét termeltek, azt mondták: a jószág­kormányzót kötözni kell, uj
               gazzal rontja a földet. A poéták magyar nyelven kezdtek busulni, kimondták rájuk,
               hogy ezek már épen született bolondok, s mivel többnyire nemes emberek voltak, s az
               országból ki nem botozhatták, - munkálkodásukat ugy tekinték, mint uj divatu
               bolondériát, mely méltó párja annak, ki azt képzelte, hogy ő faggyugyertya, és sehol
               sem vette le fejéről a kalapot, mert ha levenné, fejénél meggyujtanák, azután a
               csizmatalpig égne.</p>
            <p>Magyarok nem voltunk, rosszul gazdálkodtunk, a magunk vérét nem szerettük, és szidtuk
               a németet, ha az alkotmányhoz nyult; mert mi lesz az ötszázezer nemesből? <hi>Ennyiből állt a félteni való! </hi>Ennyiért pattant föl annyi
               vármegye, midőn a bécsi német kormány fejébe vette, hogy fölrugja az alkotmányt,
               melyben azon faj uralkodott, mely <hi>darázsnak sok, méhnek
               kevés</hi>,és nem számitott egészen rosszul, azt gondolva, hogy a néptömeg mit
               törődhetnék a nemességgel, mely munkájának gyümölcsét oly mohón eszi, s a melyikkel
               maholnap már beszélni sem tud Árpád apánk nyelvén?</p>
            <p>Széchenyi belenyult a darázsfészekbe, - a <hi>Hitel </hi>czimü munkában
               kiméletlen őszinteséggel elmondá, hogy: zsebünk üres, lovunk hitvány gebe,
               gazdálkodásunk földvakargatás, hitelünk egy kis kontózás a falu zsidójánál,
               tudományunk káromkodás, uraságunknak jelvénye a deres, s maholnap egész Európa ugy
               kinevet, hogy kénytelenek leszünk szégyenünkben Ázsiába visszavándorolni.</p>
            <p>Mindenki csudálkozott, hogy ennyi gorombaságot el lehet mondani magyarul, s hogy ezt
               magyar mágnás mondja!</p>
            <p>Megkezdődött a munka: a szennyest jó magyar szappannal egy nagy ur mossa itthon.
               Persze, hogy azon­nal akadt követője, s valahára a rég hortyogó öntudat fölébredt, s
               érzé, hogy akkora gerenda van tulajdon szemünkben, hogy lesz mire fölaggatni száradás
               végett a kimosdatott szennyest. Nosza, rajta, nemes atyafiak, ásóra, kapára, a nemes
               gróf mondja, hogy apáink vére áztatta a földet, attól kövéredett meg, menjünk kincset
               ásni; s ha az alkotmánynak bástyája alatt van a rejtett kincs, rugjuk be a
               bástyaoldalt is, - falat épithetünk ujat, sőt nagyobbat, hogy többen férhessünk el a
               várban.</p>
            <p>
               <hi>Országos hitel, szabad föld </hi>és <hi>minél több
                  magyar! </hi>Boldogságos Isten, hány régi kiváltságot kell kivakarni az
               ármálisból! Kár a nyöszörgés, megizleltük Európának divatját, az nem kért engedelmet
               a törvényhozástól, hogy bejöhessen. Selyem és bársony, czifra butor és változó izlés,
               nagy kényelem és fényüzés, ti bejöttetek utlevél nélkül, a szent egyszerűséget
               kiszoritották, sőt nyomoto­kon eljött a kiváncsi külföldi, kikürtölte, hogy saját
               zsirunkban kezdünk megfulni; de mozdulni nem akarunk.</p>
            <p>Széchenyi megmondá: miképen mozdulhatunk! Talál­koztak követők, kik beösmerték, hogy
               ha elfogadjuk társas életünkben az európai költséges szokásokat, anyagilag is
               haladnunk kell, meg kell tanulnunk a módokat, melyekkel javithatunk sorsunkon, s a
               mely régi törvényeink az elkerülhetlen haladásnak utjába állnak, eltörlendők, és
               helyettük jobbakat kell csinálnunk.</p>
            <p>No, most vigyázz barátom! mondja az öreg Juhász, - el kellett kezdenünk a támadást,
               az alkotmánynak ódon részei ellen; tehát nem csupán a kormány igyekezett időnkint
               megdönteni a falat, - most már magunk is kézbe akartuk fogni a bontásnak eszközeit, s
               a nemesség­nek legnagyobb része rémülve fordult a vakmerők felé, kik e munkára
               készséget mutattak. <hi>Haladjunk! </hi>Mondák az uj időnek emberei.
                  <hi>Maradjunk! </hi>Dörögtek a multnak elszánt védelmezői, s ki
               hinné, hogy mindenik félnek egy czélja volt: a <hi>szabadságszeretet.
               </hi>A maradók azt hitték, az alkotmányból elvett kő gyengitendi az ős épületet; a
               haladók meggyőződéssel és okokkal vitatták, hogy tulaj­donunkon tetszésünk szerint
               javithatunk tulajdon javunkra.</p>
            <p>Ha Bécsből támadtak egykor: elég volt a védelemre a hazafiui <hi
                  >bátorság</hi>,- hogy haladhassunk is, arra <hi>tudo­mány
               </hi>kellett, meritve a világ haladásának könyvéből. Nyolczszáz esztendő után a
               nemzetnek jobbjai uj tőkéhez nyultak, a kimüvelt <hi>észhez</hi>,mely a
               jót fölismeri és addig bizonyitja, hogy a nemességnek többsége elhiszi, és tulaj­don
               belátása szerint önkénytesen ugy változtat az alkotmányon, hogy jövendő
               megélhetésünket biztositja.</p>
            <p>Egy oskolává változott át az ország, az egykori nyers bátorság tudás nélkül most már
               semmit sem ért, mindenki olvasgatott és hallgatta a tanultabbat, hogy mit és miként
               kelljen változtatni? Kiestünk a régi sze­repből, hirtelen uj emberek emelkedtek ki, s
               ha okosat mondtak, a közvélemény őket a hir szárnyain magasra emelte. A kormány
               legfurcsábban járt, épen ugy, mint Robinson Péntekje, midőn meglátta a fazékban a
               forró viznek mozgását, azt vélte: a kifutó vizet marokkal ragadja meg; de kezét
               égette meg, holott ha a bögrét elhuzza, a viz természetes oknál fogva marad meg a
               bögrében.</p>
            <p>Mi kénytelenek valánk haladásunk miatt változtatni egynémely ódon törvényünkön, a
               kormány pedig azt hitte, hogy a divatos eszméktől politikai rajongásból bódultunk
               meg, s utoljára mindent felforditunk. Orvosságot keresett a kormány, s első
               pillanatra meglelte a kész pártot azon tömegben, mely még nem hitte el, hogy a
               robotos szán­tónál jobb a fogadott béres, hogy közös legelőnél jobb, a mi neki
               magának marad, hogy a kilenczed és tized helyett jobb a tőke, mely annak váltsága
               fejében a birtokjavitásra forditható. Ezen pártnak nemesebb árnyalata azonban azt
               gondolta: mérsékeljük a rohanásnak tüzét, mi csak vigyázni fogunk, hogy <hi>melegitsen</hi>,de föl ne <hi>lobbanthassa </hi>a
               házat.</p>
            <p>Igy született a <hi>megtartó conservativ és a haladó szabadelvü
                  párt.</hi>
            </p>
            <p>Metternich gyorsan átlátta, hogy a nemességnek nagy része a kormánynyal fog tartani,
               ha a kormány a kiváltságot védelmezni fogja. Nem kérdezte, hogy e ragaszkodás
               dinasztikus hüség-e? megelégedett, hogy érdek­ből szövetséges társ, ilyen is marad
               mindaddig, mig lesz valami megvédelmezni való.</p>
            <p>A szabadelvü párt vitatni kezdé, hogy az adómen­tesség nem igazságos; mert az ujabb
               korban nincsenek olyan háboruk, melyekben a nemesség fegyverben állva a külellenség
               ellen, saját költségén élve, nagy terheket viszen. Ezen igazságos megkülönböztetéshez
               járult az adózó nép iránti méltányosság, a vágy egyenlővé tenni mindenkit a hazában,
               hogy a hazafiui kötelességek tel­jesitésében valahára hasonlók legyünk.</p>
            <p>Az adózásnak a nemességre való kiterjesztése inyére lett volna a birodalmi
               kormánynak, sőt tudjuk, hogy a bérében álló külföldi lapok egyre gyalázták a magyar
               nemességet efféle kiváltságaiért; de mivel kormánypártra volt szükség, mely a
               politikai haladást gátolja, a szövet­séges nemességnek érdekében megnyugodott, hogy
               ám, ne adózzék.</p>
            <p>A magyar nemzetnek a fejedelemhez való hüségét általában mindenki beismerte,
               Vörösmarty a hires <hi>“Fóti-dal”</hi>-ban épen a haladás közepette
               mondá ki, hogy: <hi>a legelső magyar ember a király! </hi>igy a
               conservativ párt nem mondhatta, hogy hüsége nagyobb. Jól tudta ezt Metternich is, nem
               is e különös hüségre épité szövetségét a conservativekkel; hanem az érdekre, hogy: én
               védel­mezem a te érdekedet, te is védelmezed az enyémet.</p>
            <p>Ezen politikának csak időre szabott értéke volt, a meddig a megvédelmezni való tárgy
               megvan; hanem, - mondja Juhász, - kérdés, gondolt-e arra a hatalmas miniszter, hogy
               mit csinál akkor, ha a hűbér egészen megszünik? ki lesz szövetségese akkor, és hisz-e
               azon hűségben, melynek tudata a kormányzatnak kimondhatlan biztossága?</p>
            <p>Én azt hiszem, hogy a hires miniszter ur ezen pil­lanatra gondolt, de álmában sem
               hiszi, hogy az ő életében fölszabadul a magyar jobbágy, s ez által megszünnék az
               érdek, mely a kiváltságos nemességet a kormánypolitikának szövetségesévé tenné. Attól
               félek, ha ez érdekközösség megszünik, a kormány kételkedni fog az egész nemzetnek
               hűségében, s épen a conservativeket fogja leginkább gyü­lölni, szemükre fogja hányni,
               hogy a hűbérnek fönntartásaért szegődtek melléje szövetségesnek, s midőn a hűbér
               megszünt, nem akarnak eszköz lenni mindenre, mit a bécsi kormány kivinni akar.</p>
            <p>A conservativ pártnak értelmisége számot vetett az idővel, s tudja, hogy rajtunk
               ütött az átalakulásnak órája; de mivel a sebes haladás könnyen elhamarkodássá válik,
               becsületes jó szándékkal mérsékli a sebes haladást, hogy nyakunkat ne szegje, s meg
               ne vakuljunk, ha a sötétből a napvilágra törekszünk. Én elengedem a pártok
               szélső­ségének bogarait, szemeim azon pontot keresik, hol a két pártnak mérséklete
               már egymáshoz közeledik, - egymás­sal szemközt állnak ugyan, de mégis <hi>egymás mellett</hi>,s a miben a két mérséklet megegyezett, az már
               kész törvény, mely józan haladást képes előmozditani.</p>
            <p>Figyelmeztetlek, - mondja Juhász, hogy a pártok nem mindig maradnak ellenfelek, néha
                  <hi>ellenségekké </hi>lesznek, s akkor a szenvedély könnyen kimondja
               a nagy szót, melynek értelmét meg akarom magyarázni, ez a nagy szó: <hi
                  >a hazaárulás.</hi>
            </p>
            <p>Ösmerek egy várost, melyben a pletyka általános nyavalya, hanem e városban három
               ember tultesz vala­mennyin, még pedig a következő sorozatban: a városiak megszólnak
               mindenkit, a kivételes numero 1 még testvérét is, - a numero 2 még tulajdon anyját
               is, a numero 3 még az uristent is. Gondolkozzál, ha most egy pártra kimondaná a
               szenvedély a hazaárulást, egyenkint véve a párttagokat, kik között van a csizmadia,
               szabó, lakatos és talán borbély is; - egyenkint véve mondom, hol van meg a
               csizmadiában, szabóban, lakatos- és borbélyban az a nagy képes­ség, hogy elárulhasson
               egy hazát? Az Istenre kérlek, a <hi>hazaárulásnak </hi>nagy jelentőségü
               szavát ne pazaroljátok minden fajankóra. Ne hitessétek el a <hi
                  >semmivel</hi>,hogy ő <hi>valami</hi>;mert ha az árulási képességet
               mindenkire alkalmazhatónak vélitek, nem érdemlitek meg a szabad­ságot, ha köznapi
               lelkek ellenében megvédeni nem tudjátok. Nagy polgári bünre is csak nagy tehetsé­gek
               képesek, s azok is csak kivételes esetben, ha a hatalmat kezükbe tettük, s azzal
               visszaéltek. Különben egész tehetségük csak pillanatnyi akadékoskodás, melyet a
               kitartás ellök az utból, s a föltartóztatott eszme nagyobb rohammal siet
               visszapótolni a kényszeritett elmaradást.</p>
            <p>Befejezem a beszédet, - mondja fáradtan az öreg, - az ősi kardot becsülettel szegre
               akaszt­hatjuk, az elvé­gezte tisztét. - A kar nyolczszáz esztendeig küzdött karddal,
               - nem épitésre, megtartásra való eszköz az, - épitsen az ész, fejlesszétek a tudást,
               elég széles a hazának földe, hogy századoknak értelmisége és szorgalma elég teendőt
               találjon rajta. A kard képes a harcznak szeren­cséjével a meglevő mellé még egyszer
               akkorát hóditani; de minden hóditás veszélyes, mert a szerencse adja, s a
               szerencsétlenség visszahóditja. Ennél jutalmazóbb az ész, - száz hold földből két
               annyi hasznot vesz ki, mint az értetlenség; és igy bölcseséggel békésen és
               biztosabban hódit az ész, mint az erőszak karddal. Ezt a hóditást tanuljátok meg,
               kevésbbé veszélyes, mint a másik, szintoly dicsőséges és sokkal jutalmazóbb.</p>
            <p>Óvakodjatok az olcsó dicsőség-, és olcsó dicsőitéstől. A lapokban elszomorodva látom,
               hogy a garasos adomá­nyokért hazafiui czimeket osztogatnak. Hát a <hi
                  >hazafiság </hi>is olyan könnyen kiszalad szánkon, mint a <hi
                  >hazaárulás</hi>?Szükében vagyunk még a nagy adományoknak, mikor a fillérekért a
               leghálásabb polgári jutalommal fizetünk. Egy pár fejelés csizmát ne tegyünk a nemzet
               oltárára, külön­ben bevalljuk szegénységünket, hogy mezetlen lábbal megyünk
               áldozni.</p>
            <p>Egybeállitám a töredéket, melyeket én Juhásztól szakadékosan hallék a
               patvaristaéletben, mely maholnap elmosódik az emlékezetből is. Sokan vagyunk még, kik
               a multnak hagyományát ilyeténképen vettük át az öre­gektől, s jó akaratu közléseiknek
               nyomán ösmerjük a tanulságos multat, melyből a jelen és jövendő ugy huzódik ki, mint
               a látcsőnek szakaszai.</p>
            <p>Nem tartoznak e töredékek a leirandó korrajznak szorosan vett szövegéhez; de mivel
               világot kelle szereznem a lerajzolandó korszakra, azon napot mutatom be, mely­nek
               sugarainál láttam meg a feledhetlen multat, s egy­szersmind könnyen odavetett
               körvonalokban rajzolgatám egyikét azon a félemletességig tekintélyes mogorva
               arczoknak, melyeken a szigor ritkán olvadt föl; de a melyeken hazugságot nem rajzolt
               le a hiu dicsekedés.</p>
            <p>Hiába mondjuk, hogy lejárt a tekintélyek kora. A tudás mindig tekintély marad. - Az
               egyszeregyet miért nem merik megvetni az emberek? mert anélkül a három­szor hármat
               ujjainkon kellene előbb összeadnunk, hogy bizonyosan kimondhassuk: <hi
                  >kilencz!</hi>
            </p>
            <p>Meglehet, a régi tekintélyeket a mogorvaság állitá gyülöletes szinbe; s a nagy
               bátorság, mely a vakmerőtől sem irtózik, gyakran vereséget szenvedett a <hi>tudástól</hi>,mely a <hi>nem tudást </hi>azonnal <hi>megalázta</hi>,sőt érzékenyen <hi>megszégyenitette.
               </hi>Bizonyosan nagyon régi származású lesz, idősebb az agárversenyeknél, hogy: <hi>hátrább az agarakkal</hi>;de ha idejében vissza nem utasitják a
               vakmerő tudatlant az utolsó helyre, - mindig utolsó maradt volna.</p>
            <p>Áldott patvaria, - szép emlékezetből sokáig meg­marad, nem az, a mit a kövér uriszéki
               ebéden ettünk, hanem a mit ebéd után az öreg urak a jövendőnek pályájára utravalóul
               lelki tarisz­nyánkba dugtak.</p>
            <p>Ennyit a patvariából, - most kezdjük meg törté­netünket.</p>
            <p/>
         </div>
         <div type="chapter">
            <head>Az egyik szomszéd.</head>
            <p>Vannak emberek, kikről nem birjuk elhinni, hogy valaha <hi>fiatalok
               </hi>lettek volna.</p>
            <p>Faragó Péter alispán ur szakasztott ilyen ember volt. Legrégibb ösmerősei
               bizonyitották, hogy gyerekkorában a pajtások <hi>öregnek </hi>hivták;
               mert a minek a többi nevettében fülig rángatta száját: az öreg meg nem mutatta volna
               egy fogát, mintha attól félne, ha egyszer mosolyra fakad, féloldalra marad a
               szája.</p>
            <p>Az első diákban ő tudott leg­több diák szót, a másodikban ő tudott legtöbb sort a
               diligentiából, a harmadikban ő beszélt legkeve­sebbet magyarul, s ha a gyümölcs­áruló
               kofával és a pékinassal nem kénytelen naponkint kétszer szóba állni, a hatodik
               diáknak vé­gén szerette szülőanyjával a falusi preczeptor nélkül nem tudott volna
               beszélni. Minden gyerek szeret harangozni, madárfészket keresni, éretlen gyümölcsöt
               lopni, fára mászni, csak az <hi>öreg </hi>tagadta meg fiatalságát. </p>
            <p>Az ő nadrágja térden sohasem kopott ki, csiz­májának orrára nem kellett soha folt,
               sipkájának előbőre sohasem szakadt le, könyvében a lapoknak sarka soha be nem
               szamárfülesedett, s a pad­ban oly egye­nesen ült, mint ha vadréczetojáson ülne, s
               attól fél, ha megmozdul, valamennyi megzápul. Sze­rencse, hogy olyan korban
               házasodott meg, mikor a házasulandó legénynyel az apja ment el a lányos házhoz, a
               leány pirultában a földre sütötte le sze­meit; mert hallhatta, hogy róla beszélnek, a
               legény a mestergerendán számitgatta az Anno domini nem tudom hányadikat, hogy neki is
               legyen dolga, mig az apja kisüti, mi járatban vannak; s ha már az öregek megegyeztek,
               a kérdésben levő fiatalok örültek, hogy a penitencziatartásnak vége. Mondom,
               szerencséje Faragó alispán urnak, hogy ilyen időben házasodott, - mert nőtelen volna
               most is, és én itt a második oldalon megsülnék vele, s el nem mond­hatnám egyetlen
               fiának történetét.</p>
            <p>Régi dolog, hogy a fölséges Uristen még Faragó uramnál is jobban tudta a leczkéjét, s
               olyan feleséget méltóztatott teremteni az alispán ur mellé, hogy a tekin­tetes ur se
               felejtse el leczkéjét. Kikérdezett az belőle minden magyar szót, mit ő a diák nyelv
               mellett ugy szólván a tüdője fenekére nyelt el, s időnek folytával az asszony
               Ciceronak országából haza rángatta az öreget Magyarországba. Házasságuk olyan volt,
               minőt az öreg urak szoktak összeboronálni, hogy majd <hi
                  >összetörődnek</hi>,- mert ha nem határozott is a fiataloknak előleges vonzalma,
               megvolt az a nagy nyereség, hogy előljáróban tele nem hazudta a fiatal ember a
               kisasszonynak fülét, mint most, s a galambom kis menyecske nem eshetett kétségbe
               azon, mit meg nem igért az ifiur, hogy egy mosolyáért föl­mászik a toronyba, a
               kisebbik mutatót forditja a negyedre, a nagyot az órára, s ha egyszer elfeledkeznék
               az örök hűségről, kész lesz az öreg harangra tenni a nyelvét az órakalapács alá, hogy
               arra verje el a tizenkettőt.</p>
            <p>Az összetörődésből megszokás, ebből rokonszenv, végre olyan ragaszkodás támadt, hogy
               a tekintetes asszony mindig megrítta, ha kedves élete párja néhány napra eltávozott;
               mert a tekintetes urból a sok jó tulajdonság később ugy ütötte ki magát, mint a későn
               érő burgonya, - s a ki az országutra patkószeget keresni indul, s aranyat talál,
               bizonyosan nem löki az árokba. Az asszonyságnak az első évek néha gyötrelmesek
               lehetnek; mert a férj mindig igen okosan beszélt, holott tudjuk, hogy a fiatal
               menyecske inkább elhallgatná egyelőre a mit a diák nem tud, mint a mit a professor
               nagyon is tud; de, hiába, a régi világ az enyelgéshez általában keveset, Faragó ur
               pedig különösen keveset értett. Az is nehéz volt meg­szokni, hogy Faragó uram minden
               komolyabb tárgyban a régi klasszikusokat bizonyságnak idézte, mintha folyvást attól
               félne, hogy hazudik, a maga emberségére nem hiszi el a menyecske; hanem végre ezt is
               megszokta, és elér­tette, hogy ez a beszédnek olyan ékessége, mint a mentének három
               soros gombja; nem kell mindannyit gombolóra használni, mert jó részét csak ékességnek
               varrja föl a szabó.</p>
            <p>Igy éltek boldog egyetértésben néhány évtizedet, - az asszonyság férjének
               lelkületéhez nőtt, megtűrte Cicerot, Tacitust, Horaciust, Virgiliust, kik jámbor
               lelkek módjára szolgáltak a háznál, - csak azt sajnálta, hogy ezen rég megholt
               érdemes uraságok életben nincsenek, hogy meg­kinálhatná őket a töpörtős csuszával,
               minőt érdemes hitvestársaik bizonyosan hirből sem ismertek, különben arról is mondtak
               volna olyan jeleset, hogy tekintetes Faragó ur ráolvasta volna a tálra, melyben ő
               kigyelmének kedvencz eledele mindig készen várta, ha megye székhelyéről <hi>ad</hi>
               <hi>lares paternos </hi>haza tért.</p>
            <p>Az asszony nagy áhitattal hallgatta, ha kedves férje az okosat a régi tudósok
               mondataival bizonyitgatta. Ő ugy képzelte, hogy férje némileg atyafiságban van azon
               tekin­télyes urasá­gok­kal, kikkel, ha élnének, bizonyosan közel barátok lennének.
               Valahányszor a klasszikusokkal bizonyitott a férj, az asszony ugy képzelte, mintha az
               elhunyt nagy emberek épen az ő kedves öregének hagyták volna végrendeletben nagy
               bölcseségüket, s egy ilyen jeles mondás felért egy nagy mentegombbal, minő az öreg
               urnak ősi ereklyetárában százával hevert.</p>
            <p>Néha az ebédutáni órában kettecskén maradtak az asztalnál, az asszony különös
               bizalommal mondá el, hogy most sem tudja megfogni, miként adta rá fejét az ő kedves
               öregje, hogy megházasodott.</p>
            <p>- Ugy beszélsz asszony, a mint érted. A leány azért ne tudjon sokat, hogy férjétől
               épen azt tanulja meg, hogy mi által lehet kedves annak, kivel egy életet fog
               keresztül utazni. A nő szereti a hódolatot azért is, a mit nem tud, - ha többet
               tudna, mint a férfi: megvetné. A nő hamar tulbecsüli magát; azért mondja a római
               költő: <hi>a nő csak folyondár, mely a tölgyre kapaszkodva ér föl a
                  magasba, </hi>- <hi>önerejéből csak a földön csusznék odább. </hi>Ti
               szépek vagytok, előbb tán csak testben, később a férj által lélekben, - és hogy a
               tanult ember sem röstel a szépek után járni, csak az olyannak megfoghatlan, ki az
               egyszeri bölcstől csudálkozva kérdé: <hi>A bölcsek is megeszik a mézet?
               </hi>Mire a bölcs igen nyugodtan azt felelte: <hi>Azt gondolja az ur,
                  hogy az Isten a mézet csak ostobák szá­mára teremtette? </hi>- Nem, kedves
               feleségem, én jókor beismertem, hogy szükséges az életben a gyöngéd női kéz, mely
               sima és könnyü kézzel ápolja azon nagy sebe­ket, melyeket a kornak durva keze üt
               rajtunk, - azért kerestem meg páromat, mely kiegésziti világomat. <hi
                  >Mily szomoru lenne a nappal nap, az éjszaka csillagok nélkül! </hi>Mondja
               Ovenalis. Én nem féltem a küzdelemtől, kedves asszonykám, sőt vágytam erre, hogy
               boldogságomnak magam is lehessek oka, ha majd életpáromat erről is, amarról is meg
               kell győznöm; hisz előre tudtam, hogy a győzelemnek jutalma jó részben tulajdonommá
               válik. <hi>Akadályok nélkül elvesztené erejét a szél</hi>,- állitja
               Orentius, ez adott erőt eltürni a nőnek ellenmondásait, - mert az ellenmondás kettőre
               adott alkalmat: ujabb megfontolásra, ha még valamit helyesebben tehetek, - valamint
               arra, hogy tudom, miben kell velem egy jogu életpáromat megnyugtatnom. Sok férfi
               szégyenli az engedést, hisz: <hi>Theophrastus a csinos alakot hallgató
                  csalónak állitja, mely szó nélkül csábit</hi>;- de mert a félelmet nem ösmertem,
               sőt kerestem az ellenkezést, mely lelki erőmet megkisérti, örültem, ha nőmet
               gyengéden meggyőzhettem a jobbról, - mert a gyönyör enyém, hisz beteljesült
               Hieronimus mondása: <hi>A szépet a megujuló szeretet még szebbé teszi.
               </hi>Tudtam és tudom, hogy gyarló voltam és vagyok, sőt maradok; ez közös sorsunk, a
               házas életben pedig minél kevesebb gyarlósággal lépjünk, hogy a másik fél annyit
               engedhessen el, a mennyit elengedni képes; de te tudod legjobban, hogy hibáimat
               örömest beösmertem, s nem kivántam jobbnak látszani, mint a minő voltam, s rólam nem
               mondhatnád el, a mit az álszentekről mond Ovidius: <hi>Nem mind szent,
                  a ki a szentegyháznak küszöbét koptatja. </hi>Egymásnak gyakran megbocsájtottunk,
               szegletességeinket leköszörültük, hogy megférhessünk egymás mellett, és nem lett
               házasságunk olyan szörnyeteg, melyről Ovenalis azt verselte: <hi>Önfejü
                  az asszony; de fő a férj is, igy a házasság szörnyeteg, melynek két feje van.</hi>
            </p>
            <p>Megkönnyebbült az alispánnénak lelke férjének meg­nyugtató értelmezésében, több
               bizalmat nyert önmagához, ha bár eddig félve közelitett is azon férfiuhoz, ki mellett
               a férfiak is egy fejjel kisebbeknek látszának, hát még az asszonyok. Áldásos volt rá
               a megnyugvás, hogy a nő nem ráadás, - hogy a nőnek is határozott értéke van, s ha
               tehet­ségei nem fénylenek, alkalmasint nagy oka a férj, ki a maga gyémántját
               megtalálta, bár kiköszörülni nem tudja.</p>
            <p>A tekintélyt nem vehetjük boltban, nem vehetjük holdszámra, hogy a jó nyári meleg
               napon learathassuk, s a magját zsákba rakjuk. A tekintély olyan fa, melynek árnyékába
               azért menekülnek az emberek, mert akkor is terebélyes marad, ha senki sem látja. Járt
               küszöbe volt Faragó uram házának, a jó tanácsért ügyefogyottak, meg­szorulók és jó
               barátok gyakran bemenekültek hozzá, s az alispán egy személyben orvos és gyógyszerész
               volt, s a jó tanácsot és orvosságot folyvást ingyen adta.</p>
            <p>- Senkit sem gyülölök, mondja Faragó egy vendégé­nek, kit viszontagságos életének
               bajai kergettek el hozzá, - bámulom a különböző emberben az egymástól különböző
               indulatot; mert uralkodni teremtette Isten az embert, - igy ezerféle ösztönének kell
               lenni, melyet az uralkodás által kielégiteni törekszik. Az állatvilágnak két ösztöne
               van; <hi>jóllakni és szaporodni</hi>;<hi> - </hi>ebben
               elvégződik minden törekvése; mert hogy a szamár énekelni, hegedülni vagy kártyázni
               óhajtana mulatság végett, még senki sem födözte föl. Az emberiséget mi kergette ki a
               természetes vadságból, melyben csak az ennivalónak megkeresése volt egyedüli gondja?
               A millió szenvedély! Szája izeért kitalálta a szakácsmesterséget, - eszik rostélyost,
               beef-steak-et, töltött csibét, ludmájpástétomot és ezer olyan ételt, melyet a
               millióknak nagyobb része nem is tud megenni; mert nem tudja, miképen kell
               hozzányulni. A szenvedélyek kergetnek a különbözésekre, - s már rég kitanultam, hogy
               a legbölcsebb ember is önkénytelen botlik, benső alkotásának szerszámai ugy vannak
               összeállitva, hogy bizonyos botlást mulhatlanul el kell követnie. Martialis szerint:
                  <hi>Nehéz a természetnek hallgatag ösztöneit elrejteni. </hi>Hát
               miért gyülölnék akárkit? Talán a csalódások miatt gyülöljek mást? Önhibámat kenjem
               másra, mert vigyázni nem tudtam? Néhány ezer évvel előbb megtanulhatta volna az
               emberiség Catotól: <hi>Szépen sipol a madarász, mikor a madarat meg
                  akarja fogni</hi>;- vessünk magunkra, ha nem vigyáztunk az általános
               tapasztalatokra. Az állatnak kevés az ösztöne, de használhatósága is kevés; a
               bar­moknak haszna vagy az, hogy terheinket vontassák egyik helyről a másikra, vagy
               húsuk és bőrükkel váljanak hasz­nunkra. Az ember milliófélét tud dolgozni, sőt
               ujabban kitalál olyant, minek elkészitéséről mit sem tud a világ, - s mi fejleszti az
               emberben e találé­konyságot? A sok­féle szenvedély által előidézett szükség, melyet a
               vágy törekszik kielégiteni, s valamint a levegő oda törekszik, hol üres tért talál, a
               szemes munkás is azt lesi, másnak mi kell, hogy nyereségét azon kapja. Ezt
               tapasztalva mondá Ovidius: <hi>Minden foglalatosság a nyereség
                  kövérségével terhes. </hi>Az emberi törekvés ki nem fogyhat, mig kielégiteni való
               szenvedélyek lesznek; olyan a szenvedély, mint az éhesség, hogy harangozás nélkül is
               megjelen, s Ovenalis szerint: <hi>a kinek tüze kialudt, a szikrát még a
                  hamuban is keresi. </hi>Én igen természetesnek találom az emberek sürgését,
               forgását, csak alamizsna jár a küszöbön ülőnek, s a ki jobbat és többet akar,
               taszigálnia kell a nagy csoportban, hogy ő juthasson előbbre, mint más. Ilyen
               könyökdöfések közben a nagy igyekezetünek sok ellensége támad: <hi>Az
                  ölyvet gyűlöljük; mert folytonos csatában él</hi>,- mondja a római nagy költő, <hi>a föcskére szelidsége miatt senki sem leselkedik. </hi>Az embereknek
               ösz­töneit általjában el nem itélhetem; hanem mivel az ember az uralkodó az
               állatvilág fölött, követelem, hogy jobb részével is mutassa meg, hogy ő a legnemesebb
               teremtmény a földön. A mindennapi szokásokban is kitalálta az ember a szebbet, - a
               nagy tálból villával emeljük ki a konczot; mert ez tisztességesebb, mint a kezünkkel
               a tálba markolászni, és helyesen fogadtunk el minden olyan szokást, mely méltó a
               teremtmények fölött uralkodó emberhez. <hi>Az asztalhoz ülő, ha meg nem
                  áldja a kenyeret, ugy ül le, mint a disznó, s ugy kel föl, mint a csacsi! </hi>Igy
               olvasám Sautel soraiban. Igy emelkedtünk alulról fölfelé azon magasságig, melynek
               koronája, az isteni hasonlatosságnak töredéke, a lélek, - s akkor vagyunk
               legmagasabbak, ha azt fitogtatni nem akarjuk. Elég baj a földön hentergőnek, hogy ő
               fekszik legalól; de óvakod­junk valakit kicsinyleni. <hi>Meg ne vesd a
                  kis testnek erejét: a kis kutya gyakran lefülelte már a vadkant. </hi>Hogy az
               ember elhagyta a természetes állapotot, a kevéssel való megelégedést, - és a
               fölébredt szenvedélyek által ragad­tatva napról-napra többre törekedett; - nagyért
               nagyob­bat cserélt: kevés szükség helyett nemesebb érzelmeket, állatból emberré lett,
               és a merő test helyett föllobbant benne a lélek. Nem esem kétségbe, hogy a jobb, a
               kivá­lasztott, a selejteseknek nagy számában oly kevés; több a malomkő, mint a
               gyémánt, - a szalma több, mint a mag, - becsesebb a feketénél a fehér, - mert
               könnyeb­ben fogja a szenny a fehéret, mint a feketét, s hogy a fehér el nem
               piszkolódott, az fejezi ki becsét. Igy tanulom én az embert, és nem merem gyülölni,
               mert botlásai tanitják meg az egyenes járásra, s minő nagy lesz, ha az erényt
               megösmeri, s még a dicsőségért sem adja oda, mert: <hi>Csak az erény
                  valami, a dicsőség semmi, </hi>- <hi>valamint a test a valami, a
                  testnek árnyéka pedig semmi!</hi>
            </p>
            <p>Igy áradozott Faragó alispánból a józan gondolkodás, melyből nyerte a képességet,
               hogy másoknak azt a való bölcseséget tárhatta ki, mely a tétovázót egyenes utra
               vezérlé, a csüggedőnek uj erőt adott, - és jutalmul azt kapta, melyet a szótár a
               második betünek sorozatában <hi>becsülésnek </hi>nevez.</p>
            <p>Megrakodott ő a multból, e hozománya az ódonság­nak jellegét nyomta rá, s ezért
               nevezték őt korának daczára is mindig <hi>öregnek</hi>;mert folyvást a
               multra nézett vissza. Tudom, nem hasonlit ő a mostani fajhoz. Ha madárrá változnánk,
               ő csak túzok lenne, nehéz szárnyai­val nem röppenne föl oly könnyen, mint a minden
               eresz alatt csiripelő veréb; de messzebb röpülne, és sokkal <hi
                  >magasabban. </hi>A példabeszédeknek benső értékük ódonságukban található, - azaz:
               hogy a hosszu idő a bennük rejlő igazságot nem volt képes meghazudtolni.</p>
            <p>Ódon példányt akarok Faragónak személyében bemu­tatni, egy megtestesült multat, -
               mely elért azon korba, melynek küszöbén a haladás hirtelen megforditá az irányt, s
               azt parancsolá, hogy sebesebben haladjunk, és <hi>pedig
               előre</hi>,kimozdulásra kényszeritvén a veszteglőket, ha tán nyugalmuk árán is.
               Faragó a multnak embere volt, <hi>még bajuszt sem viselt.</hi> A multat
               megtanulta, - bölcseit mind ösmeré, s minthogy Rómának klasszikusságát ma sem érte el
               az uj világ, méltán hitte Faragó, hogy a léleknek tökéletessége két ezereddel előbb
               elérte a lehetőt: mire lehetne még törekedni a jövendőben?</p>
            <p>A magyar föld téjjel, mézzel folyó Kánaán volt; a magyar nemesnek előjoga méltó volt
               a patriciusokéhoz. - Mit követelhetne testének többet a jelenben? lelke a multban ugy
               is bő táplálékra akadt. S e megtestesült megelégedés félszázados életében
               kénytelenittetik észrevenni, hogy a világnak a <hi>lelkieken</hi> kivül
                  <hi>anyagi haladása is </hi>van, mely nem tűri a csöndes nyugalmat,
               a veszteglést - sőt a kezdeményezők ijesztgetnek, hogy az ódonság­nak rozsdája
               legjobb erőnket kezdi megemészteni.</p>
            <p>
               <hi>Ki zavarja Brutust? </hi>Mondhatná az öreg, hallván ajtaján az erős
               döngetést, mely a koreszmék személyében kiván bebocsáttatást.</p>
            <p>Urnak elég gazdag, embernek igaz példány, lelke azon pohárból iszik, mely Róma
               jeleseinek adott enyhitő italt, ki kényszeritheti őt többre?</p>
            <p>Az idő, ez a nagy mester, mely a mit télen megölt, tavaszszal föltámasztja. Ezredekig
               nyugodott az ész, a <hi>szépet </hi>már rég kitalálta, - most az <hi>általános jólétet </hi>ösz­tönzi az emberszám s a <hi
                  >megélhetés föltétele</hi>,mert a jövendő csak ügyes munkáért ad valamit, s kedves
               Faragóm, ez időnek jelszava leend; <hi>a ki marad, az nem halad. </hi>E
               békés indulatu öreget fogjuk a hazai átalakulásnak zajos árjába vonni, s a korrajznak
               folyamában megmutatjuk a pondusokat, melyek e csendes gépezetet előre
               kényszeritették.</p>
            <p>Az egyik alakot, a nehezebbet bemutattam, most menjünk a szomszédba, keressük meg az
               ellenkezőt.</p>
            <p/>
         </div>
         <div type="chapter">
            <head>A másik szomszéd.</head>
            <p>Vannak emberek, kiket az idő sohasem tud <hi>megvéniteni.</hi>
            </p>
            <p>Csillag Pál megyei főjegyző uram Faragó alispánnak tőszomszédjában lakott. Egymás
               mellett ültek egykor az iskolai padban is, egymás mellett voltak a
               klasszifikáczióban, együtt szol­gálták a vármegyét, sőt bebizonyithatnám, hogy
               diákkoruk­ban a kabátjuk is ugyanazon egy vég posztóból volt megvarrva, csak hogy Pál
               urnak édes apja sokáig nem birta megfogni, hogy miként történhetik az, hogy a
               posztónak azon da­rabja, mely az ő fiának jutott, egy hónap alatt bizonyosan lyu­kat
               kapott, mig később a posztós kereskedésének becsülete miatt kikutatta, hogy az urfi
               az ünneplő ruhában sem röstel egy verébfészekért az ereszek alatt mászkálni. Az öreg
               Csillag e szerint meggyőződvén, hogy kedves magzatja nevénél fogva ugyan csillag,
               természeténél fogva pedig <hi>fáramászó</hi>,komolyan gondolkozott,
               hogy gazdálkodás végett bőrből szabat neki nadrágot, s a bádogosnál csináltatja neki
               a csizmát.</p>
            <p>Faragó volt az első eminens, Csillag Pál a második; ez békitette ki az apát fiának
               vásott elevenségével. A tanárok is megnyugtatták az apát, hogy a benső tüz, mely a
               fiuban lánggal ég, kipattant néhány szikrát, és a körülállóknak orrára esik; azért
               nem kell a vizipuskát előkiáltani, valamikor csöndesebben fog égni a láng, s akkor
               tartós világot és áldásos meleget terjeszt a hozzá közelitőknek. Az apa készséggel
               hitte volna a megnyug­tatást; de azt nem tudták neki megmagyarázni, hogy a fiu
               zsebóráját miért szedi széjjel? Mi szüksége a harmonikában azt kutatni, hogy mitől
               visit? Mért van minden zsebében egy bugyli, s a keze ügyében eső fából miért farag
               malomkereket?</p>
            <p>Ezek keseritették az apát, ezért sirdogált otthon a megszomorodott édes anya, pedig
               egyszerüen kitalálhat­ták volna, hogy a tudásnak vágya ösztönözte a gyerme­ket, s
               mikor a kocsis azt hazudta neki, hogy ő olyan jól hall, hogy meghallja, mikor
               tavaszszal ropogva nől a fű, nem röstelt a gyöpre hasalni. Minden esztendőben más
               mesteremberhez kivánkozott tartásra; rézműves, bádogos, kalapos, posztónyiró,
               esztergályos kellett neki, étvágyával nem veszett össze az öreg legénynyel egy
               tányérból kana­lazni, csak feleletet kapjon agyafurt kérdéseire, s ha egy mesterséget
               keresztülkérdezett, mint valami vándorlegény ment a következő évben más
               mesteremberhez.</p>
            <p>Ha az évben előforduló ünnepekre hazaszabadulha­tott, hetivásáros parasztokkal ment
               haza, a lóhajtó gazda vagy cseléd mellé ült, hallgatta az egyszerü emberek sorsát,
               velük együtt ette afekete kenyeret, s megtanulta, hogy a felbőszült étvágynak minden
               jó, a mit az ép fog megrágni képes. Juristakorában is ült föl egyszer egy
               parasztkocsira.</p>
            <p>- Ha nem utálja az ifiur, nyuljon hozzá, - mondja a szürös atyafi a zsákvászon
               tarisznyából az uj csizma, vakaró és kefe mellől huzván ki a megpaprikázott érett
               turót, ebben bizon nincsen czukor, mint a teins asszony kávéjában.</p>
            <p>- Embernek való eledel, János.</p>
            <p>- Szegény embernek való.</p>
            <p>- Szegény az ördög, <hi>annak nincs lelke! </hi>mondja Csillag a
               közönséges szólásmód szerint.</p>
            <p>- Mi igy szoktuk mondani, ifiuram, - okoskodik a lóhajtó gazda, - vigasztaljuk
               magunkat, hogy még utánunk valami rosszabb is következik.</p>
            <p>- Mégis jó eledel ez a paprikázott érett turó.</p>
            <p>- Miért gondolja az ifiur?</p>
            <p>- Mert János gazda olyan józanon beszél tőle, mint emberhez illik.</p>
            <p>- Turó vagy hus, azt tartom, mindegy, - beszél az ember egyformán, - akármit
               eszik.</p>
            <p>- Kivévén a kigyógombát, attól bolondot is beszélne, János, ha olyannal laknék
               jól.</p>
            <p>- Egyszer ettem, ifiuram, - nojsz beszéltem én attól vadat, - azt mondják. Magam nem
               emlékszem rá, mit mondtam, csak azt tudom, hogy mélyen aludtam, s igen furcsákat
               álmodtam: álmomban gróffá tettek.</p>
            <p>- Sajnálta, hogy fölébredt?</p>
            <p>- Nehéz hivatal volt az nekem, kedves ifiuram, diákul szólitottak meg, arra pedig nem
               tudtam felelni, s észrevettem, hogy tudatlanságomat nevetik.</p>
            <p>- Álmában nevette volna őket vissza.</p>
            <p>- Akartam, - mondja az elbeszélő, - kikiáltottam a feleségemnek, hogy adja be a
               kamarából az ezüstnyelü, aranyból vert kaszámat, aztán lehittam az urakat a
               kastély­kertbe, hogy ki tud külömb rendet vágni. Én vágtam az első rendet.
               Megmutattam a fogást az én uri pajtásaimnak, s mindjárt megtanulták, s akkor még
               inkább nevettek, hogy a mit én tudok, egy mutatásra meg lehet tanulni, hanem azt
               tanuljam meg, a mit ők tudnak. Meg akartam próbálni, temérdek könyvet mutattak, s azt
               mondák, tanuljam ki a sok könyvet addig, mig ők egy rendet levágnak a kerti
               lóherésben.</p>
            <p>- Álmában aztán megtanulta?</p>
            <p>- Egy betüt sem, ifiuram, s már előre féltem a jó kedvüktől, mikor ujra kinevetnek.
               Akkor mellettem ősz szakállal láttam egy fényes képü ábrázatot, s az azt mondta: “Én
               mondom, édes fiam, én teremtettem a világot, nekem könnyü volt, mert egy szavamba
               kerül, s a mit akarok, megvan. Én teremtettem az urakat is, kiket te irigyelsz, pedig
               egyik sem tud egy árva szunyogot terem­teni; milyen gyarlók azok én hozzám képest, s
               ha többet tudnak, mint te, nagy fáradságért adom nekik a tudásnak titkát. A ki
               fáradni akar, annak adok: te is fáradj, ugy én megáldalak”.</p>
            <p>- Régen álmodta ezt, János?</p>
            <p>- Időnek nagy idő, mikor álmodtam; de el nem feledem, mig élek.</p>
            <p>- Unalomból eszébe jut néha?</p>
            <p>- Nem unalomból, urfi, - mondja a paraszt a fiatal ember felé fordulva, - még ez nem
               történt velem. Fél ember voltam, a nappalból csináltam éjszakát, azóta két ember
               vagyok egymagam a munkában, most az éjjelből csinálok nappalt, s az Isten
               megszaporitotta körülöttem az áldást.</p>
            <p>- Bizony még ur lesz János gazdából.</p>
            <p>- Nem vágyom uraságra, szereztem annyi irigyet, hogy megmondják, mennyi elég
               nekem.</p>
            <p>- Egynél több a kettő, kettőnél több a száz.</p>
            <p>- Próbálni akar az ifiur?</p>
            <p>- A babiloni tornyot is emberek akarták az égig fölrakni.</p>
            <p>- Belebolondultak a munkába, ifiuram, azóta nem értjük egymást.</p>
            <p>- Könyvből beszél, János?</p>
            <p>- A kevés is meglátszik rajtam, ugy-e? Hát mennyi bölcseség lehet annyi könyvben, a
               mennyit tizenkét oskolában tanulnak az urak.</p>
            <p>- Tehát elhiszi, hogy az urnak sem adnak mindent ingyen.</p>
            <p>- Hogy ne hinném, uram, nagy aratás kerül arra a munkára, a mit tizenkét esztendeig
               szántanak és vetnek.</p>
            <p>- Vallja meg, János, minden szürös ember igy gondolkozik?</p>
            <p>- Nem mondanék igazat, ha ezt mondanám.</p>
            <p>- Gyülölik a posztóruhát, azt is, a ki benne van?</p>
            <p>- Az a tudatlannak nyavalyája, hogy az egyenesen is megbotlik, s az Uristent szidja,
               hogy madzagon nem vezeti, - mondja a gazda leplezetlen őszinteséggel. - Meg ne vesse
               azért az urfi a szürös embert, a tudatlanság beszél ki belőle, mint a zsidókból,
               mikor azt siettek megfesziteni, kinek eljövetelére oly régen vártak.</p>
            <p>- Ne tagadja, János, kelmed is tudja, hogy sok a teher, mely a jobbágyot nyomja.</p>
            <p>- Sokalja az ifiur?</p>
            <p>- Igen, sokalom.</p>
            <p>- Többen is sokalják az urak közől?</p>
            <p>- Napról-napra több.</p>
            <p>- Előljáróban elég nekem ennyi, ifiuram; mikor én észreveszem, hogy négy ökröm nem
               birja a terhet, még a barom is tudja, miért állitom meg: leveszem a sokát, hogy meg
               ne öljem a magamét.</p>
            <p>- Miben reménykedik, János?</p>
            <p>- Abban reménykedem, ifiuram, hogy még az én gyerekkoromban az urigyereket nem fogták
               ugy a tudományra, mint most. Akkor én csak hat oskolának hirét hallottam, most
               meg­szerezték még hattal, most a tizenkettő­nek áll a hire, hát elgondolom, hogy
               tizenkét szál gyertyának nagyobb világossága lesz, mint a hatnak, s egyszer minket is
               észrevesznek.</p>
            <p>- Az érett turót jó izüen megettem, - mondja Pál urfi, - hogy egészségemre váljék,
               mondjon többet is János, mindezt most találta ki véletlenben?</p>
            <p>- Régen gondolkoztam a jobbról, ifiuram, azt eltalálta. Itt-ott könyvhöz fértem, s
               azt tapasztaltam, hogy a könyv mindenkinek elmondja, a mi bele van nyomtatva, s a
               feleletet el nem unja, mint az ember. Azt gondoltam olvasás közben, hogy a
               könyvcsináló azért nyomatta ki tudományát, hogy ne legyen titok, s mivel sohasem
               dobolták ki a falu házán, hogy a szegény embernek a könyv olyan tilos lenne, mint a
               lónak a buzavetés: kitanultam, hogy az ilyen kuthoz sem vödör, sem válu nem kell,
               merithet belőle, kinek kedve tartja. De még ennél többet is mondok, ifiuram. Három
               lányom mellé, egy fiam került, ezt az egyet nem eresztem a libák mellé, kitanultatom
               vele a falusi tanitónak tudományát, aztán városba viszem, ott rakodjék meg többel, s
               majd ha elegendőt szedett föl a tudományból, megmutatom itthon a szürös atyafiaknak,
               hogy minden fa gömbölyünek nő fel, de ha ácsot állitanak melléje, mindannyit
               négyszeg­letesre lehet faragni, s akkor az én fiamon megtanulja a szürös szomszéd,
               hogy igy a miénkből is válhatik külömb ember édes mindnyájunknál. Hiába találnék én
               egy zsák aranyat, uram; hiába vennék egy marok aranyért finom posztót ruhának, s a
               többiért gazdagságot: én lennék talán a <hi>legelső paraszt</hi>,de a
                  <hi>legutolsó ur</hi>;mert a fejbe nem ott dugják a tudományt, a hol
               a gombóczot, igy az erszényem lenne valami, én meg maradnék semmi. Tanulni kell a
               tudományt, a mi nélkül az ur is csak olyan, mint a ruhatartó, melyre a szabómunkát
               aggatták; de tudom én azt, hogy az urak között is szamár annak a neve, ki az urnak
               valót nem tudja.</p>
            <p>- János, - mondja Pál barátunk a jó beszélgető­nek, - nehezen tudnám megmondani, az
               érett turó esett-e jobban a gyomromnak, vagy a beszélgetés a fülemnek; de örömömben
               szeretnék itt az országuton tánczolni.</p>
            <p>- Jó kedvü ember az ifiur, <hi>addig van!</hi>
            </p>
            <p>- Száz mértfölddel <hi>odább</hi>,János gazda, - vallja az ifju. -
               Kelmed azt nem tudja, hogy az észnek nagy divatja kezdődött, idegen országokban a
               tudományért sokat adnak, s igen kezdik mondogatni, hogy mi ugyan lóháton és gyalog
               sokkal erősebbek vagyunk más nemzetbeliek­nél, hanem észszel és tudománynyal ugy
               földhöz vág­nak, hogy a sárba ragadunk és gyep terem a hátunkon. Ez nem mese, János
               gazda, ezért lett a hat iskolából tizen­kettő, ezért kell többet tanulnunk, s a kinek
               csak hozzá­fogható esze van, szedje föl a tudományt, különben legalul kerülünk. Eddig
               csak katonának fogták meg a szegény ember fiát, eljött az idő, hogy okos embernek
               verbuválnak a faluban is.</p>
            <p>- Azt mondta az ifiur, hogy divatja kezdődött az észnek?</p>
            <p>- És sohasem is megyen ki a divatból; mert a népek elszaporodnak, a földet nem
               nyujthatjuk ki sodró­fával, hogyan fogunk tehát élni, ha csak azt kapjuk a földtől, a
               miért egy arasznyira kapargatunk ki belőle? A tudomány mélyebben kutatott a földben,
               s oda lenn többet talált. Ezt a mesterséget nagy hamar meg kell tanulnunk, utána a
               többit; mert a ki a fa alá fekszik, s ott várja, a mi magától lepottyan: még azt a
               kint is megéri, hogy tulajdon szemeivel látja, hogy a szemesebb miként mászik a fára,
               s a legjavát az érett szemnek megeszi előle.</p>
            <p>- Elhallgatnám az ifiurat reggelig.</p>
            <p>- Megunná, János, a hallgatást.</p>
            <p>- Ifju uram, ne vétsek számmal, - mondja, - megösmer-e engem máskor is?</p>
            <p>- Nincsen nekem emberi alakom? Három szemem, két orrom, két szám, négy kezem van?</p>
            <p>- Mindenből annyi, mint nekem.</p>
            <p>- Ugy megbizhatik bennem, hogy embertársamat meg nem vethetem; nem adott a Teremtő
               semmiből többet, kigyelmednek nem kevesebbet, hogy a különbség észrevehető lenne.</p>
            <p>- Hát a tudomány?</p>
            <p>- Azt ugy tanultam, mint János gazda a kaszálást: tanulni mindenkinek szabad.</p>
            <p>- Mégis elválasztotta valami az embereket.</p>
            <p>- Bizonyosan nem a való bölcseség; az ostobaságot a kevélységnek magja termi.</p>
            <p>- Szűr marad a szűr, különb ennél a posztó, s a ki beleöltözött...</p>
            <p>- ... Folytatja a régi szokást, s föltartja az orrát! Igy akarja mondani, kedves
               Jánosom. Véletlen én másképen tanultam az én leczkémet. <hi>Szeresd
                  felebarátodat, mint tenmagadat</hi>,igy van megirva a nagy könyvben, s a mi még
               meg nincs irva, a tudomány már kitalálta, hogy <hi>az egy nemzetbeliek
                  tartsanak össze. </hi>Minél összetartóbbak, annál erősebbek lesznek. Ezt tanitják
               most, János barátom, ebből higyje el, hogy máskor és mindig meg fogom ösmerni; mert
               kigyel­med tovább lát az orránál, s megszagolta, hogy az irigység semmit sem ád, a
               tudás pedig sokat, ha nem rösteljük a jót, jobbat és legjobbat eltanulni mástól. A
               mostani világban nem ontanak az emberek <hi>piros vért</hi>,a fehéret
               akarják, a <hi>habos ezüstöt</hi>,s a ki többet tud, az ügyetlentől
               játszva elhalászsza.</p>
            <p>- Szépen van ez magyarul mondva, ifiuram, hej, ha még mást is megérhetnénk.</p>
            <p>- Ki vele, János, mi nyomja a vékonyát?</p>
            <p>- Nem merem megmondani, kedves urfi.</p>
            <p>- Engem meg nem haragit.</p>
            <p>- Mérje az eszemhez, megtisztelem az urfit, nem tudom a szót hozzáválogatni, csak azt
               mondom: megér­jük-e, hogy a mi nagy urainkkal a magunk nyelvén beszélhetünk? hogy ne
               a cselédnek panaszolkodnánk, hanem az urnak: az jobban könyörülne.</p>
            <p>- <hi>Meg kell érnünk!</hi>
            </p>
            <p>- Hiszi ezt az urfi?</p>
            <p>- Nem fogunk ezután diák nyelven törvényt csi­nálni, annyira már vagyunk.</p>
            <p>- No, urfi, már hiszem, hogy lesz belőlünk valami; mert ha a magunk urai megtanulják
               a szegény ember nyelvét: elhiszszük, hogy mi sem vagyunk alábbvalók a - németnél.</p>
            <p>Elérték a falut, melyben Csillag Pál barátunk lakott, a kocsis nem fogadott el bért,
               csak azt kérte:</p>
            <p>- Kapus János a nevem, ifiuram, arra kérem, ne feledje el a nevemet, ha valaha
               megkeresem a negyedik faluból; mert én Szent-Pálon lakom.</p>
            <p>Igy növelkedett föl Csillag Pál. Nyughatatlan vére folyvást szemlélődött, s mint a
               levegő, mindenhova befért. Huszonnégy éves korában ösmerte a méltóságos, nagysá­gos,
               tekintetes és nemzetes népet, ösmerte a földmivelőt, egyiket sem emelte becsén fölül,
               egyiket sem ejté ki a rostából, kivévén a szemetet, mely a többit megrontaná.</p>
            <p>Egy vezérfonala volt a polgári életben, hogy a hazai földet szélében lehetetlen
               tovább nyujtani; hanem épithetünk rá sokat, magasabbat az eddigi tornyoknál, hogy
               ellássunk a világba, hol az állatvilágból először a hangyákat vették például, melyek
               aprók, és maguknál mennyivel nagyobb halmot tudnak összerakni, aztán a méheket,
               melyek mértföldekről hozzák el fészkükbe a mézanyagot, mig az ökör, ha az ember nem
               kényszeritené a munkára, legelni tud csak és még - szarvait ne feled­jük ki - <hi>megöklelni.</hi>
            </p>
            <p>Tökéletes ellentéte volt Faragó barátjának, az a multban élt, Csillag a jövendőt
               kereste, amaz komoly volt, emez vidám, Faragó a törvény szavai szerint itéle­tet
               mondott, mint alispán, Csillag, mint főjegyző azon tünődött: mi lenne jobb törvény a
               jövendőre? Faragónak fia volt, de csak egy, Csillagnak leánya, még pedig hét s ezek
               élénken ösztönözték az apát, hogy az ősi birtok kiadja, a mire képes; mert a gazda
               kedves madarainak szárnyát meg akarta aranyozni, hogy a nagy vásárban bizton
               elkeljenek.</p>
            <p/>
         </div>
         <div type="chapter">
            <head>A jó barátok.</head>
            <p>Elvásnak az emberek, szokásaik velük együtt eltünnek, sőt talány marad a nemzedék
               előtt. Xerxes akkor ijedt meg a görögöktől, midőn megtudta, hogy Görögországban a
               legnagyobb jutalom: a <hi>cserkoszoru</hi>,ez a gyorsan hervadó galy,
               melyet az erdőn szekér­számra lehet ingyen szedni. Mátyás király Kőszegen királyi
               ven­dégséget csapott egy forintból, - apáink nyitva hagyták hajdan a kaput, hogy a
               keresztül utazó tartózkodás nélkül bejárathasson; sőt hajdut állitottak az utcza
               közepére, hogy a vonakodó utast betereljék vendégnek. Ki érti ezt a mai világban?</p>
            <p>Ez maholnap mesének marad, - mi csöngetyüt alkalmazunk a városi ajtóra, melyen
               rácsozott hézagon át nézünk ki, hogy a kelletlen vendéget könnyebben eluta­sithassuk.
               Uj korszakot élünk, a régi szavaknak jelentő­ségét nem értjük, és kiváncsian
               kérdezzük, mit jelent a kigunyolt <hi>“Corpus juris”-</hi>nak e két
               szava: <hi>Nobile officium?</hi>
            </p>
            <p>Ez volt pedig az a nagy parancsolat, hogy valamikor ötszáz bankóforintért be kellett
               állni a leghatalmasabb urnak az alispáni hivatalba; mert a hazának szolgálatától
               senki sem mentes, s hogy itt a hivatal nem kenyérkere­seti zsiros falat, hanem <hi>tiszteletreméltó kötelesség</hi>,s a kire a közbizodalom
               ráparancsolja, nem bujhatik ki a szolgálat alól. Ezen <hi>nobile
                  officium </hi>mozditotta ki Faragót az ősi fészekből, ő bujkált legtöbbet a Corpus
               jurisban, hogy ő mondjon abból itéletet az igazságkérőnek. Csillag Pál ur szintén e
               két diák szóért fogta kezébe a vármegye tollát, ezekért mártotta a vármegye
               kalamárisába; mert ő csudálatosan értett a szavaknak olyaténképen való
               összerakásához, hogy a ki hallotta, méltán mondhatá: <hi>ilyen okosat
                  csak egy egész vármegye mondhat.</hi>
            </p>
            <p>Mikor 1823-ban a fejedelmi nyiltparancs azt köve­telte, hogy a megyék országgyülési
               törvény nélkül enge­delmességből adjanak katonát és fizessék a bankó-forintos adót
               pengőben, s kecsegtetésül a tisztviselőknek is meg­engedtetett, hogy eddigi
               fizetésüket váltó helyett pengőben vegyék ki: Faragó alispán ur föltette süvegét a
               megye házában nyilt jelül, hogy a hol ő fölteszi a süveget, ott már nincsen vármegye,
               Csillag Pál főjegyző pedig a ludtollnak orrát a zöld asztalba vágta, - hogy ő
               ezüstpénzért nem faragja ujra, mert a Corpus jurisba a <hi>nobile
                  officiumot </hi>becsületnek irták, s ő be nem piszkolja a konvencziós
               kalamárisból.</p>
            <p>A vármegyeháznak nagy termét szépen bezárták, mig a fejedelem a magyar nemességnek
               megsértett jogát vissza nem állitá azon nevezetes levelével, mely e fontos szavakkal
               kezdődik: <hi>Fájt a mi atyai szivünknek. </hi>A magyar alkotmányt
               megmentette a nemességnek kitartása, s virágoznék a régi alakban maig, ha a nemesség
               azt nem gondolja, hogy mi baja ez alkotmánynak, hogy oly porhanyónak nézik, melyet
               irótollal is ki lehet alapjából piszkálni, hátha mécset gyujtanánk, s a <hi>világosságnál </hi>átkutatnánk a gyengébb helyeket, s hogy majd
               jobban megvédelmezhessük, tágabbra csináljuk.</p>
            <p>Visszavonatván a sérelmes nyilt parancs, Faragó alispán Csillag barátját szivesen
               kérette, hogy egy kocsin menjenek a megyei székvárosba, az unalmas utnak hossza
               rövidebbé válik beszélgetés közben. A régi jó barátok kényelmes kocsiban indultak el
               jó korán, s a hosszu száru öblös tajtékpipákból vidáman füs­töltek azon való
               örömük­ben, hogy a zivatar elmult.</p>
            <p>- Az al­kotmány meg van mentve, - kezdi Fa­ragó a beszé­det, - Pali barátom,
               meg­várom, hogy a holnapi gyülé­sen becsületére válsz Cicero nyelvének, s olyan <hi>protokollumot </hi>irsz...</p>
            <p>- Én nem, barátom.</p>
            <p>- Jól értetted, a mit mondtam?</p>
            <p>- A diákot és magyart egyaránt értettem: nem irok többet <hi
                  >protokollumot!</hi>
            </p>
            <p>
               <hi>- </hi>Miért?</p>
            <p>- Emlékszel, mikor a legutolsó gyülés alkalmával a jegyzői tollat a zöld asztalba
               vágtam, s a toll egyszerre bottá lett?</p>
            <p>- Közel ültem, jól láttam.</p>
            <p>- Megfogadtam akkor, hogy többé nem leszek diák vármegyének főjegyzője.</p>
            <p>- Diák vármegye.</p>
            <p>- Mi egyéb? Diákul védelmezzük az alkotmányt, melyről elszántan mondjuk, hogy: <hi>mienk</hi>,s annak egy sorát el nem engedjük. Diákul van irva ez a
               jog, - kérdelek, ki védelmezze meg? A bocskoros nemes, a ki nem érti? vagy a nagy ur,
               ki a diák szó mellett a magyart egészen elfeledte; mert nem szorult rá, midőn az
               előjogot védelmezni kell, Bécsben pedig németül beszél: - ez védelmezze meg?</p>
            <p>- A diák nyelv a tudományok nyelve.</p>
            <p>- Következőleg igen kevés emberé. Maradjon a doktorok és patikáriusok nyelve, a beteg
               nem kérdi mitől gyógyul meg, neki a keserü vagy édes egyiránt <hi
                  >mediczina</hi>;hanem a <hi>Miatyánk</hi>-atmagyarul mondjuk, hogy a
               magyarok Istene is megértse.</p>
            <p>- Haragos vagy, Pali.</p>
            <p>- Apád haragosabb volt, mikor József császár a vármegyére parancsolta a német
               szót.</p>
            <p>- Az nyilt elnyelés volt.</p>
            <p>- Jónás a tengerbe esett, a czethal elnyelte, - erről nem tehetett Jónás, - okoskodik
               a főjegyző; de olvastad-e, hogy Jónás kimenekülvén a czethalból, kivánta volna, hogy
               egy másik hal jőjjön táltott szájjal, s maga jószántából nyelesse el magát?</p>
            <p>- Meg akarsz nevettetni?</p>
            <p>- Nem tanitlak olyanra, a mit ötven esztendő óta nem tudsz megtanulni, öreg! - mondja
               kedélyesen a főjegyző. - Rajtad sujtásos mente van, csizmádon ezüstsarkantyu,
               melletted rezes hüvelyben a régi fringia, - mire való e hüvely? A szabóczéh szabott
               ki téged magyar­nak, vagy édes anyád tejével szoptad magadba Árpád apánk nyelvét? Ha
               kardodat bátorságnak hoztad el, vágd ki a zöld asztalra, s mondd: Nemes atyafiak!
               Eddig diákul beszéltünk, - nehéz ezt hat esztendeig tanulni - kapjunk a német szóra,
               nem kell annak professzor, a rongyos zsidótól hamar megtanuljuk, - igy ha nagy uraink
               kegyel­mét kérjük, nem fogadunk Bécsben instancziairó tolmácsot.</p>
            <p>- Korán van még az ujitás, Palkó!</p>
            <p>- Ötven esztendősek vagyunk, barátom, - mi nem érünk rá sokáig várakozni.</p>
            <p>- A kormányt fogjuk felbősziteni.</p>
            <p>- Felbőszitett az minket százszor, - s mivel diákul még káromkodni sem lehet, kutyába
               sem vette diák nyelven simán megirt nyöszörgéseinket.</p>
            <p>- Majd nem tudják ott fönn, hogy mit akarunk?</p>
            <p>- Magyarán meg fogom mondani a gyülésen - haza akarjuk kényszeriteni a külföldre
               kikapott főurakat.</p>
            <p>- Ha magyarul beszélünk, a faképnél hagynak, egy sem jő többet a vármegyeházba.</p>
            <p>- Mind itthon lesz rövid idő alatt.</p>
            <p>- Szebb komédiát tudsz, mint a bécsi bukfenczhányó?</p>
            <p>- Te alispán vagy, itéletet mondasz a nagy pörökben, tapasztalásból tudod, hogy az
               uradalmi fiskális a végitélet előtt Párisból hazaijeszti a nagy urat, hogy alázza meg
               magát nálad, és hizelkedje ki tőled a kedvező itéletet.</p>
            <p>- A miatt hasztalan fáradna haza.</p>
            <p>- Mégis haza szalad, - a félelem kergeti, a bizonytalanság, - mert az igazságot is
               tanácsos minden módon védelmezni; azért a kellő napon hunyászkodva könyörög nálad,
               bár titkon kinevet.</p>
            <p>- Kiváncsi vagyok találmányodra, a nagy urak nyakába milyen pört akasztasz, melyért a
               vármegyeházba járjanak magyar szót tanulni. Ugyan nevettess meg egyszer, szeretném
               megtanulni jókedvü mesterségedet.</p>
            <p>- Nagyon hasonlitasz Tamáshoz.</p>
            <p>- Uj kiadásban.</p>
            <p>- Elengedem a nevetést, öreg, - a dolog nem tréfa, - hanem te is engedd el, hogy
               puskaporomat az országuton puffogassam el. Majd a nagy gyülésen töltöm meg az ágyut,
               egyik füledet mindenesetre bedugd: nagyot fog szólni.</p>
            <p>- Találós mesében beszélsz, - nem értem mit akarsz.</p>
            <p>- Meg fogtok érteni, öreg, - s ha bolondot mondok, kidobtok a nótáriusságból, -
               mondjon okosabbat más.</p>
            <p>Faragó nem faggatta tovább a régi jó barátot, pipájából kiégett a dohány, a kocsis
               mellett ülő hajdut megbökte, hogy adjon másikat: egy pipaszó alatt a jó négy ló beér
               a megye székhelyére. Hosszabban hallgattak. Csillag elmélyedt terveibe,
               hátrahanyatlott a hintónak sarkába, szemeit behunyva rendezgette gondolatait a
               következő napra. Faragó azt hitte, hogy alszik, nem is háborgatta; hanem segitett a
               véletlen, a kocsikerék egy lyukon megbillenve, a tollas hintón akkorát vetett, hogy a
               két jó barát összeütődött.</p>
            <p>- Gyalázatos ut! Nyögi az alispán; mert szomszéd­jának könyöke oldalába döfött.</p>
            <p>- Nem te csináltad, barátom, semmi jogod sincs haragudni. Káromkodjék a paraszt,
               annak napszáma veszett kárba.</p>
            <p>- S ha kerekünk vagy tengelyünk összetörött volna?</p>
            <p>- Gyalog ballagnánk be a városba, kiszámitanánk ut közben, mennyit kér a kovács a
               kiigazitásért? s kiderülne, hogy a tengelynek árán kikerült volna három esztendei vám
               a jó országuton, ha tudniillik, mi is méltóztatnánk egy pár forintocskát fizetni.</p>
            <p>- Mondasz valamit.</p>
            <p>- Felejtsd el, pajtás, - vékonyad megfájdult, kínodban mondod, hogy mi lett volna
               jobb. Holnap berendeled az uti biztost, irgalmatlan leszidod, az esze nélkül szalad
               ki a járásba, az eke mellől eltereltet egy egész falut, a nyakast a barázdára huzatja
               le, s minthogy ez a gaz paraszt ingyen nem szeret dolgozni, <hi>kap
                  valamit</hi>, s meglátod, hogy az <hi>adományért </hi>kiegyengeti az
               országutat.</p>
            <p>- Épen bizony, mindjárt bothoz nyuljak.</p>
            <p>- Azt tagadd, hogy ez diákul irt törvényeinknél fogva teljes lehetetlen.</p>
            <p>- Legyen igazad, a Corpus juris miatt egy hóbortos uti biztos mindezt véghez
               viheti.</p>
            <p>- Köszönöm, az igazságot megvallottad, barátom. Ez csiklandozza bennem a másik
               kérdést. Ha gabonát küldesz be a városba két hetes eső után, mennyivel fizetsz
               többet, mint száraz időben?</p>
            <p>- Tudom, miért kérdezed?</p>
            <p>- Ha eltaláltad, - tréfából kérdezem azt is: nem veszed észre, hogy némely
               kiváltságunkat méreg drágán fizetjük, barátom?</p>
            <p>- Ne a részeket tekintsd; hanem az egész jogot, mely minden teherviseléstől
               megment.</p>
            <p>- A szentirás azt mondja: <hi>nem szabad testünket megsértenünk</hi>,-
               körmeinket mégis levagdaljuk - szakálunkat borotváljuk.</p>
            <p>- A szakál nem fáj.</p>
            <p>- A borbély választja és borotválja. Hát a kit az inas borotvál a legéletlenebb
               borotvával?</p>
            <p>
               <hi>-</hi> Te, ha a nemes vármegye hallaná mit feszegetsz itt
               tréfából?</p>
            <p>- Magyarul mondtam el, - a bocskoros nemes nem hallja, a nagy ur nem érti.</p>
            <p>- Már ezért megtanulna magyarul, azért jótállok; mert a ki egyet mond, többet is
               találna mondani.</p>
            <p>- Olyan érzékenynek hiszed még a főurakat?</p>
            <p>- Én ugy tapasztaltam, hogy a kinek fáj, az kiabálni szokott.</p>
            <p>- Ej, ej, Tamás barátom, hitetlenséged hirtelen elmult, - mondja Csillag, - ezután
               magyarul fogunk beszélni a vármegyeházban.</p>
            <p>- De miről?</p>
            <p>- A mit az idő parancsol, a józan okosság, tulajdon hasznunk, a biztosabb jövendő, a
               nemzeti életrevalóság.</p>
            <p>- Meguntad eddigi nyugalmadat? Ellenségeket akarsz szerezni?</p>
            <p>- Igen: a nyugalom halál, - a küzdelem élet; könnyü a választás, - kivált azt tudva,
               hogy a vándor­madarak haza kerülnek; mert féltett érdekeikről fogunk szólni, s azt
               magyarul fogjuk megtámadni.</p>
            <p>- De most már egészen értelek.</p>
            <p>- Áldassék az Urnak neve; - mondja a főjegyző. - Ugy-e, még van ok, mi az itthon
               unatkozó nagy urat haza hozza, s az apák nyelvére megtanitja.</p>
            <p>- Meggondoltad, mit akarsz csinálni?</p>
            <p>- Hogy <hi>Magyarországból csak ugy lesz valami, ha azt ujra
                  megteremtjük.</hi>
            </p>
            <p>- Kérdezd meg a nemességet sorban, kiván nagyobb ur lenni, mint most?</p>
            <p>- Rád bizom a kérdést, szólitsd meg a nagy urakat sorban, de <hi
                  >magyarul</hi>,hány érti meg, hogy mit kérdez­tél tőle?</p>
            <p>- Vajmi kevés lesz.</p>
            <p>- Hányszor védtük meg számukra ez alkotmányt, hogy a váron belül jó dolguk
               legyen?</p>
            <p>- Elképzelheted, keményen fogják védelmezni a fészket.</p>
            <p>- Diákul fogják védelmezni?</p>
            <p>- Mint eddig!</p>
            <p>- Magyarul fogunk támadni, barátom, - s fogadom: rövid idő alatt haza jön nyelvet
               tanulni valamennyi. Jó mester a kényszerüség, - a legelső uszó ember akkor tanulta
               meg az uszást, mikor a vizbe pottyant.</p>
            <p>- Ne felejtsd, barátom, hogy a külföldön is becsü­letünkre vált, hogy a klasszikusok
               nyelvét annyira értettük, mintha élő nyelvünk lett volna. Vedd el ezt:
               dicsőségünk­nek nagy részét vetted el.</p>
            <p>- Ezen dicsőséget örömest elengedem.</p>
            <p>- Ne siess, barátom, - a klasszikus szépség Ró­mánál végződött el. Kétezer esztendő
               mulik el azóta, tudott-e a világ szebbet, magasabban járót kitalálni? Nyugodtan
               mondom: <hi>nem! </hi>A lélek már nem röpülhet magasabbra, - ezt
               mutatja a kétezer esztendős sülyedés. A világ lélekben nem emelkedett, alább szállt,
               - azért ha teremteni nem tudunk nagyobbat, ne tagadjuk meg a meglevőt.</p>
            <p>- Ki mondja, hogy megvessük az ó kornak szép­ségeit?</p>
            <p>- Te mondod!... állitja Faragó. Mátyás, a legnagyobb magyar király szeretettel ápolta
               hazánkban a klassziczitást, - ha országos viszonyokkal kötötte össze, a diák nyelvet
               kor­mány­zási nyelvnek ő is meghagyta, az enyém és tied azon nyelven van törvényesen
               meghatározva, s egyáltalában lehetetlen az elaljasulás; - mert épen az <hi>enyém és tiednek </hi>megvédése kényszeritette az urat a tanulásra,
               - és mivel ez fegyver volt a megvédésre: folyvást tanultak apáink.</p>
            <p>- Én e szerént arra törekszem, hogy a tudatlan­ságot állandósitsam?</p>
            <p>- Az a következés; mert ha nem kénytelen az ur joga miatt diákul tanulni: tudatlan is
               marad.</p>
            <p>- Háttal vagyunk egymásnak, öreg! Tudományos­ságot akarok, de magyarul!</p>
            <p>- A gyöpön maradsz, barátom, - nyelvünk gyalog jár.</p>
            <p>- Csinálják már neki a szárnyakat a magyar poéták.</p>
            <p>- Csiripolnak, mint a <hi>verebek</hi>, s legfölebb a kémé­nyig
               emelkedhetnek, épen, mint a <hi>verebek.</hi>
            </p>
            <p>- Olcsóra limitálod őket.</p>
            <p>- Horatius, Virgilius, Ovidius kitaláltak előttük minden nagy gondolatot. Ne
               erőltessétek a világot, a nagyságot megszülte, érjük be vele.</p>
            <p>- Ezzel be van fejezve minden nagyság?</p>
            <p>- Ugy gondolom, örökre.</p>
            <p>- Én más nagyságot is ösmerek még.</p>
            <p>- Példának okáért?</p>
            <p>- A nagy természetben, - a görög és római költők fölmásztak az égbe, a római és görög
               harczosok fél világot hóditottak meg, csak a föld maradt lábuk alatt miveletlen, ezt
               a rabszolgákra bizták. Itt az ideje, hogy háborut izenjünk a földnek, - észszel
               kényszeritsük bővebb ara­tásra, hogy szolgáljon és illő bérért engedelmeskedjék.</p>
            <p>- Ha nem ösmernélek, tehetetlennek mondanálak.</p>
            <p>- Bátran mondhatod, - bár ránk ragadna e nya­valya, mert a nagy világ elkezdte az
               iparkodást; s ez az iparkodás az uj világnak jelszava.</p>
            <p>- Azt mondja Horatius: Boldog, ki szülőföldén, távol a gondoktól mint az ősök, az
               apai telket saját barmaival mivelheti, mentve minden adótól...</p>
            <p>- Horatiusod nem szeretett adót fizetni!</p>
            <p>- Meglehet; de vele Róma <hi>nagyobb lett.</hi>
            </p>
            <p>- Köszönöm a felvilágositást, - mondja Csillag, - Róma nagy volt hatalmában, nagyobb
               klasszikusaiban, - nekünk sem hatalmunk, sem nyelvünk; az önfentartásnak ösztöne
               paran­csolja, hogy valamire mégis törekedjünk.</p>
            <p> Az utolsó szavaknál a megyeházhoz értek. Befejezetlen maradt a beszélgetés, mely
               azonban éveknek munkatárgyát képezte: legyünk türelemmel, a folytatás következni
               fog.</p>
            
         </div>
         <div type="chapter">
            <head>A konferenczia.</head>
            <p>Egy józan eszü német kitalálta, hogy legbiztosabban gyógyul meg a beteg attól, <hi>a mit be nem vesz</hi>,és megalapitotta <hi>a
                  koplalási gyógymódot. </hi>Ez az ember bizonyosan nálunk járt valamikor, s a
               főispánhoz hivták ebédre, ott undorodott meg a sok ételtől; mert a mi főispánjaink
               fontos kérdések alkalmával nagyon sokat és sokszor győztek az étlappal; mert a
               generalis gyülés előtt való napon már kiadták az ebédre való meghivást, s mi
               természete­sebb, hogy nem illik összeveszni azzal, kihez másnap ebédelni megyünk.</p>
            <p>A főispán urak a nagygyülés előtti napon délután tanácskozmányra szokták összehivni
               az előkelő táblabirókat, - itt bizalmas körben megemliték a legfontosabb tárgyakat,
               kiosztották a szerepeket, ha ellenkezéstől féltek, s a mint ő méltóságaik itt
               fönnállva és körülsétálva beszélgettek a bizalmasokkal, ha valamelyik makacskodott
               valamiben, a főispán urak általá­ban nagy szerencsével használták a fogást: <hi>legyen holnap szerencsém egy ki</hi>s <hi>barátságos
                  ebédre.</hi>
            </p>
            <p>Faragó alispán ur Csillag Pállal együtt ment a főispánhoz, kinél tisztességes csoport
               volt már együtt, s jóizüen nevetgéltek könnyü beszédtárgyak fölött; -
               vadászkalandokon, adomákon és ötleteken nevetgéltek, de hiányzott a főfő ember,
               Csillag főjegyző, kiről általánosan hitték, hogy a tréfákban fölülmulhatatlan.</p>
            <p>- Hol késnek ily sokáig? - mondja a főispán a két belépőnek.</p>
            <p>- Idézési albákat készitettem, - mondja Faragó, - az esküdtek a mult gyüléskor
               egészen kifogyasztottak.</p>
            <p>- Hány százat irt alá ma? - kérdi a főispán mosolyogva.</p>
            <p>- A szükségeseken kivül két csomót, mindegyik csomóban van száz.</p>
            <p>- Előre megkészitve?</p>
            <p>- Igen, méltóságos uram, - hogy az esküdt urak ne várakozzanak, előre szoktam
               tartogatni néhány százat, én a magam nevét irom, s aztán kiadom az irnokoknak, hogy
               irják rájuk: <hi>idézésre való</hi>,<hi> - </hi>ezt már
               röstelem firkálni.</p>
            <p>- Egyszer megjárja, alispán ur, figyelmezteti a főispán, el talál veszteni egy
               csomót, mielőtt az <hi>idézésre való</hi> megjelelés a papiroson lenne,
               és egyszerre száz kötelezvénynyel rohanják meg.</p>
            <p>- Az egész vármegye tudja, hogy senkinek sem vagyok adósa.</p>
            <p>- Nem jó az aláirásokkal tréfálni, azok mindenre használhatók, s az aláiró ezer
               alkalmat­lansággal fizeti meg tulságos bizalmát.</p>
            <p>- Eddig nem történt semmi baj, méltóságos uram, ezutánra sem aggódom.</p>
            <p>- Én semmi esetre sem tenném ki magamat a veszedelem lehetőségének.</p>
            <p>- Ha megütöm magamat, azon tul vigyázni fogok, - most még nagyon hiszek azoknak
               becsületében, kikkel dolgom van, s jó, ha ezt ők is tudják, kétszeres vakmerő­ség
               volna a visszaélés.</p>
            <p>- Alispán ur megtörhetlen; de ha megjárja, ne számitson részvétre, én fogom
               leghangosabban kinevetni.</p>
            <p>Faragó alispán urnak vérében öröklött szokását hiába ostromolták az urak, megmaradt
               véleménye mellett; mert ő az ilyenekben hajthatatlan. Vékony hegyü tollal nem irt, az
               ő betüt rendesen ugy irta, hogy két pontja volt, s a két pont közé egy vesszőt
               rántott. A főispánt feőispánnak irta, uj csizmáját két napig hajdujával tipratta,
               mert azután nem érezte a nyomást, mentéjét végig begom­bolva viselte, nyakán a
               legforróbb nyári napon két nyakkendő volt, alól fehér, fölül fekete selyem, s a
               fehér­nek köröskörül vékony szegélye látszott ki a fekete alól. Ezen szokások mind
               alkalmatlanok és vesződségesek lehettek - <hi>másnak</hi>,ő maga nem
               nélkülözhette, s ez apróságok ugy összenőttek vele, hogy náluk nélkül képzelhetetlen
               volt.</p>
            <p>Csak a főispánnak türte el, hogy az <hi>albákért </hi>leczkéztesse; de
               már ránczba szedte homlokát, ujjával nyakra­valójába nyult, s nyakát igazgatta a
               feszes kötelékben, mintha valaki fojtogatná. Csillag jól látá barátjának izgalmát,
               azért a vitatásba szólt.</p>
            <p>- Méltóságos uram! - kezdé Csillag, ösmertem egy embert, ki sohasem tudott ugy
               felöltözni, hogy valami ne hiányoznék az egészből, különösen pedig egy gombot még az
               uj ruháról is lekapart az első napon. Mindenki látta ezt a hibát; de nem tudták
               leszoktatni, s midőn egy csinos menyecske ártatlan jószivüségből a hiányzó gomb
               helyett egy másiknak fölvarrására kinálkozott, - a szokásaihoz makacsan ragaszkodó
               teljes komolysággal azt mondá: Ha az a bizonyos gomb nem hiányoznék, <hi>nem én volnék én.</hi>
            </p>
            <p>A főispán észrevette, hogy a főjegyző alispán barát­járól akarja elvonni a figyelmet,
               sietett más tárgyra átugrani, s azt mondja a főjegyzőnek, némileg félre hiva:</p>
            <p>- Köszönöm a figyelmeztetést, az alispán meghara­gudhatott volna, hogy szokásaiban
               zavarom.</p>
            <p>- Helyette én köszönöm méltóságodnak ezen észre­vételét. Faragó barátom testestül a
               multban él, szokásait is onnét hozta, s azokról lemondani nem tud. A rák természeti
               ösztönből megyen hátra felé, - ezt meg nem változtathatjuk; hanem a husa igen jó.</p>
            <p>- Tökéletesen egy véleményben vagyunk, s mikor a kanczellár szememre vetette, hogy
               me­gyém­nek első alispánja a nyiltparancsnak ellenállt, s a gyülésnek föloszlatását
               kalapföltevéssel jelenté, iparkodtam fölvilágo­sitani, hogy a törvényekhez való szent
               ragaszkodásból tette; de a fejedelem iránt változhatlan hűséggel viseltetik.</p>
            <p>- Az én kedves barátom egyenes ember, - mások bogarasnak mondanák; jellemzi a
               főjegyző, - hasonlit az angolnához, melynek hatalmas védeszköze az, hogy villanyos
               ütéssel távolitja el magától az idegen érintést. Megtámadták az alkotmányt, melyből ő
               el nem enged egy betüt, s maga módja szerint vágott vissza.</p>
            <p>- Makacs az öreg, elhiszi főjegyző ur?</p>
            <p>- Most méltóságod mondja annak, egykor mások fogják majd ezzel vádolni.</p>
            <p>- <hi>Vádolni?</hi>
            </p>
            <p>- Az én <hi>öreg </hi>barátom merev ember, - minden gondolata a mult, s
               onnét ki nem fogják egykönnyen mozditani. Én előre tudom, hogy sokan lesznek, kik
               igaztalan fogják vádolni; mert nálunk sem fönt, sem alant nem gondolkoznak arról,
               hogy mi a <hi>meggyőződés? </hi>A pehelyt a szellő kikapja az ablakon,
               és természeténél fogva a háztetőre emelkedik, - az ólmot ugyan­onnét dobják ki, s az
               a földre esik; mindkettőt benső tulaj­donsága igazgatja, és benső ösztönének
               engedelmeskedik.</p>
            <p>- Ne tréfáljon, főjegyző ur, - bizony megjárnám, ha azt igérném a kanczellárnak, hogy
               makacsnak hitt első alispánom buzgó kormánypárti lenne: ez képzelhetetlen.</p>
            <p>- Én megigérem méltóságodnak, sőt nagyobbat mon­dok: Faragó holnap a legmérsékeltebb
               leszen a gyülésen.</p>
            <p>- Csiklandozni akar, főjegyző ur?</p>
            <p>- Nem tudom, mennyire mulattatja méltóságodat az én igéretem; de jót állok, hogy
               holnap a vármegyének legtulságosabb mérsékletét Faragó fogja kifejezni.</p>
            <p>- Mivel hálálom meg az én kedves főjegyzőmnek ezen jó hirt?</p>
            <p>- Igen olcsón, kész-ingyen fogom ezt eszközölni, s az eredmény bebizonyitja, hogy
               méltóságod is azt fogja mondani: e fáradságomért semmi sem jár.</p>
            <p>- Valami tréfán töri fejét, főjegyző ur? Előre is örvendek, holnap vigan fogunk
               ebédelni: reménylem, szerencsém lesz.</p>
            <p>- Sajnálattal mondom, méltóságos uram – holnapra minden kegyességtől sziveskedjék
               fölmenteni, különben nem bizonyithatnám be, hogy én mit sem érdemlek azért, hogy
               Faragó fölhagyott az opponálással.</p>
            <p>- Kulcsot ezen találós meséhez.</p>
            <p>- Az ólom aláesik - terhe a földre huzza, - ez az előleges magyarázat: Faragó a
               megtestesült veszteglés, az ónnak embere.</p>
            <p>- Látom, nem akarunk vallani; nem illenék hoz­zám az asszonyi kiváncsiság. Elvárom a
               holnapot, addig keveredjünk össze a társasággal.</p>
            <p>A tömegbe vegyült a főispán, s röviden elmondván, hogy a fejedelem megszüntetvén a
               nemzetnek sérelmét, reméli, hogy a szent egyetértés azonnal helyreáll. - Feledjük a
               sérelmeket, - a fejedelmek néha a külviszonyok miatt kénytelenek olyant cselekedni,
               mi idő szerént a törvényekre sérelmesnek látszik; holott későbbi magya­rázatok
               tanuskodnának a legjobb szándékról. Holnap igen szép lenne a fejedelmet üdvözölni az
               atyai engedékenységért...</p>
            <p>- Jó, hogy méltóságod bizalmas körben mondja ezt. - Jegyzi meg Faragó. -
               Egyetértettem arra, hogy szabadságunk megmentése közben vigasztaljuk önmagun­kat,
               hisz arra már Cato megtanitott: <hi>Balsorsban el ne csüggedjünk.
               </hi>Bátorságra biztattam a nemes vármegyét, hogy szégyennel ne teljesedjék rajtunk
               Publius Syrusnak mondása: <hi>Mindennap bünhödik, a ki mindig fél.
               </hi>Kitartá­sunknak jutalmát vettük, megmentettük tulajdonunkat, és őrizzük tovább
               hiven, s ha ezt visszakaptuk: nem jár érte köszönet. Férfihoz illő jelmondatot
               találok Ovenalisnak e mondatában: <hi>Senkinek se hizelegj, légy
                  mindenki iránt igaz és méltányos. </hi>Ezt követtem és fogom követni mindig,
               azért, jobbat tanácsolok, hogy a gyülésben ne hálálkodjunk; mert kinevet az
               ország.</p>
            <p>A főispán nem erőltette tovább a tárgyat; mert az alispán hatalmas személy volt a
               megyében, s tanácsosabb volt az amugy is zaklatott kedélyeket megnyugodni engedni,
               mint az ellenkezésnek ujabb táplálékot vetni.</p>
            <p>- No, főjegyző ur, - mondja a főispán később Csillagnak, - kapaszkodjék e másfél
               mázsás ólomba.</p>
            <p>- A mint mondám, ugy fog történni, - állitja Csillag, - méltóságod holnap ilyenkor
               Faragóba veti minden reményét, s mernék fogadni, hogy körülbelül előre
               fogalmazhatnám, minő szavakkal fogja méltóságod megirni a kanczellárnak, hogy
               megyéjében a kormánypárt­nak vezetője Faragó, a nyakas opponens, - kitől méltó volt
               félni.</p>
            <p>Másnap a megyeterem megtelt a megyei nemességgel, - szilaj örömnyilvánitás mutatkozék
               mindenfelől, hogy a jogsértésnek már vége, s a közvélemény abban egyezett meg, hogy
               hálálkodni nem fog. Ilyen viszonyok között, de amugy sem találkozott olyan, ki
               tulságos odaadásból arra akarta volna buzditani a rendeket, hogy hosszu köszönetet
               küldjenek föl, - a főispán senkit sem kért, sőt örült, hogy ilyesmire nem is
               ajálkozott senki; mert a kudarcz igen világos leendett.</p>
            <p>A gyülésnek első tárgyain, a kanczellária és helytartó­tanács tudósitványain tul
               esvén a rendek, Faragó röviden mondá el, hogy az országos sérelem megorvoslása után
               nyugalom illeti a rendeket részben, egyszersmind más részben azon kötelesség, hogy az
               őrállásban ki ne fáradjanak, s ehhez a rendeknek erőt és egészséget kiván. Mindezt
               szokott szép diáksággal mondá el, a latin remekirók széles mondásaival ügyesen
               kiczifrázta, s nem csak nem volt feltünő, de sőt igen megfoghatónak vélték, hogy
               valamint diák nyelven busultak a rendek, midőn a nyiltparancs jogaikat megsértette,
               ugy most is azon nyelven mondják el, hogy semmi bajunk. A <hi>vivátok
               </hi>elhangozván, Csillag kelt föl, s a rendeknek különös meglepetésére, a jelenlevő
               főuraknak valóságos rémületére, magyarul kezdé a megszólitást:</p>
            <p>
               <hi>Méltóságos főispán ur! Tekintetes karok és rendek!</hi>
            </p>
            <p>Itt rövid szünetet hagyott a főjegyző, szemeit végig jártatá a csudálkozókon, aztán
               megelégelve a meglepetést, csengő hangon folytatá:</p>
            <p>- A rendek örömben usznak, féltett szabadságuk ismét biztosan áll a régi alapon,
               mindenki haza készül, hogy az erős és hosszu küzdelmet ősi telkén kinyugodja. Jákob
               nem alhatott nyugodtabban az olajjal megkent kövön, mint aludnánk mi a Corpus jurison
               most, miután abból egy sort kitörülni nem engedünk; hanem ha álmunkban nekünk is
               lenyulnék a hosszu létra, s hogy kényelmünk ne zavartassék, apáink, a honfoglaló
               apák, sétálnának le hozzánk, s azon könyvnek, melyen oly jóizüen alszunk, holt
               nyelven irt betüit és szavait olvasgatnák, méltán kérdeznék: kevés volt a föld, mit
               vérünkkel hóditottunk meg, hogy annyiért sem volt méltó fejünkben megtartani Árpádnak
               nyelvét?</p>
            <p>Szerzett jogainkért sok vért kiontottunk, a jog ősi karnak szerzeménye volt, s ma is
               az, a mire Árpádot Pusztaszeren apáink megesküdtették. A miben hasznunk volt, a miért
               zsiros falatokat kaptunk, a mi a magyar nemest ősi telken kis királylyá tette,
               megvédettük, mint az oroszlán martalékát, melylyel éhét akarja elverni. Erőnket nem
               kiméltük abban, hogy mi legyünk az urak, és ne más; csodálatos egyetértésre
               buzdultunk, mikor a jogok asztaláról a tele tálat el akarta venni a hatalom; de nem
               tagadom, hogy harczunk és bátorságunk nem volt nemesebb a farkas küzdelménél, mikor
               éhe a falvak alá kergeti, közel az emberi fészekhez, hol a megevőért az emberi
               hatalomnak erejével kénytelen mérkőzni. Kérdezem a rendeket, azon csapás, mely
               jogainkat fenyegette, olyan csapás volt-e, mely miatt az egész nemzet busult? vagy
               fájdalmunk csak olyan volt, melyből a nagy tömeg nem érez semmit, annyit sem, a
               mennyiért szomszéd a szom­szédot, ember az embert megsajnálja. Nem vesszük észre, ha
               mindent elveszitünk, a mit jognak irtak apáink, a nép nem fogja megsiratni; mit
               sajnáljon azon, a mi őt nyomta, - a mi az ő szenvedésének kutfeje, s azon tó volt,
               melybe panaszos könyüit sirta.</p>
            <p>Kérdezzük meg önszivünket: a szabadság veszélyekor mint nemesek busultunk-e; mert
               hatal­munk, befolyásunk kisebb lesz? vagy megszólamlott bennünk az is, hogy
               magyarságunknak fájt valami? Képzeljünk egy embert, ki tiz nyelvet tanult meg, s
               mindenik nyelvet egyaránt tudja, ha ezen embernek lábszára eltörnék, az irtóztató
               fájdalomban melyik nyelven fogna panaszkodni? Bizonyo­san az édes anyai nyelven,
               szivéből és a sértett tagból a fájdalom az anyai nyelven törne ajkáig, hogy enyhitő
               szert kérjen. Mi még az általános érzést is megtagadtuk, diákul jajgattunk, s a mai
               napon örömünket is e holt nyelven fejeztük ki.</p>
            <p>Elfogadható volt a mentség, mig Európa együttesen használta e nyelvet; de midőn
               minden nemzet visszatért az anyai emlőre, s fönmaradásának ösztöne nem az, hogy
               jóllakjék, hanem a nemzeti dicsőség. Lelkem lelökni késztet a nyomasztó terhet, az
               akarok lenni, minek teremtve vagyok: visszakövetelem anyai nyelvemnek jogát.</p>
            <p>Azonban, tekintetes rendek, épen a mai napon emlitett megnyugvásban látok én nagy
               figyelmeztetést arra, hogy többé nincsen megnyugvás. Századokig küzdöttünk törökkel,
               tatárral, a pogány csordák rabszijától folyvást irtóztunk, s a nép, melynek erejével
               ellenségünket meg­vertük, ki parancsszavunk szerint engedelmeskedve rohant a halálba,
               az a nép háromszáz esztendő óta nyögi mit vasvesszővel irtunk meg ellene a
               törvénykönyvben.</p>
            <p>Mindent elvettünk tőle, a mit elvehettünk, s a mit el nem vehettünk, az édes anyai
               nyelvet, a nép megőrizte hiven, mi pedig ellöktük. Kezdjük meg a háborut önmagunk
               ellen, vegyük ki a népet a járomból, segéljük emberi méltóságra, hogy neki is fájjon,
               a mi nekünk, és ő is örvendezzen azon, mi egy nemzetnek öröme lehet.</p>
            <p>Országunkat a külföldi utazó aranybányának mondja, s mi a benne rejlő aranyat meg nem
               találjuk. Szép erkölcs a kevéssel való megelégedés, de a mely nemzet csillogni
               szeret, mint a miénk, az kevéssel nem elégedhetik meg, s én irtózom azon birtokostól,
               kinek csak szükségei szaporodnak, de jövedelme nem; mert annak függetlensége könnyen
               elmállik, s a szégyenletes szegénység miatt játék­szere lesz a hatalomnak. Mikor a
               nyiltparancs megengedte, hogy valamint az adót pengőben tartoznánk szedni, ugy tiszti
               fizetéseinket is pengőben fizettethetjük a nép pénzé­ből: a tanácsadó a jelenkező
               körülményekből okoskodott, hogy már sokan lehetnek, kik megszorultak, s a kövérebb
               falatért meghunyászkodnak. Ránk parancsolta az idő az iparkodást, többet kell már
               tudnunk, mint a mire professzoraink tanitottak, és anyagi függetlenségünkért az ujabb
               kornak tudományát is el kell lesnünk, hogy ne gazdái, hanem parancsolói legyünk a
               földnek, mely kincseit rejtegeti.</p>
            <p>A föld vetett magról ad valamit, vessünk bele pénzt is, hogy azt is teremje meg. <hi>Nincsen áldás a robotos munkán</hi>,ezt régen tudjuk, utaink
               gyalázatosak, igaz, semminkbe sem kerülnek. Törvényeink a terhet a parasztra rótták,
               mi semmivel sem tartozunk a köznek; de nem is boldogulunk, vizeink azon mederben
               kanyarognak, mit a teremtés óta maguknak ástak, s hány milliót nyelnek el a
               közvagyonból az áradások, még önmentségünkre sem tehetünk semmit; mert irtózunk
               kimondani az elvet, hogy a magunk javáért valamit adózzunk. Mi az elszegényedésre
               vagyunk kárhoztatva, mig fejlődésünket akadályozó tör­vényeinken nem változtatunk;
               azért én nem irtózom szembeszállni azokkal, kik a változtatást még világos hasznunkra
               is megtagadják; mert kiváltságainknak még rozsdáját is meg akarják menteni.</p>
            <p>A nemzetek életében nincsen, és nem lehet megálla­podás: haladni kénytelenittetünk.
               Szokásaink is változnak, ma költségesebben élünk, mint huszonöt évvel előbb, igy a
               hiányt ki kell pótolnunk, vagy kerekünk megáll, mint a malomé, mely alól kiszáradt a
               viz, a mozgató erő. Megdöbbenve tapasztalom, hogy épen a nemesség irtózik az észbeli
               törekvésektől. A családok elszaporodnak, a birtok apróbb részekre szakad, és sok
               jámbor inkább tengődik a tenyérnyi földön, büszkeségét föl nem áldozza a munkás­ságot
               jutalmazó haszonnak, pedig végtére igy is elmerül. Évenkint tapasztaljuk, hogy
               nemesek jobbágy-telkekre szorulnak ki; lökjük el tehát a gátot, csináljunk olyan
               alkotmányt, mely mindenkinek ad jogot, és nem kecsegtet olyan büszkeséggel, mely
               okvetlen megöl.</p>
            <p>Nem akarok még ma részletekre kiterjeszkedni, megelégszem azon általános
               kijelentéssel, hogy az ódon törvényt addig kivánom megtartatni, mig meg nem ront; de
               a mint pusztulásunkat okozhatja, gyökerestől kilököm, és csinálok helyette ujat,
               jobbat. Erre pedig az ösztönöz, hogy nem annyira kiváltságos akarok lenni, mint
               polgárilag szabad; s inkább milliókkal vagyonilag független, mint kevesekkel
               kiváltságos, de mindinkább függő.</p>
            <p>Igy remélem elérhetni, hogy maholnap valóban nemzet leszünk, mely a nagyságra munkás
               erejénél fogva méltó, s ha majd nyelvünket megbecsüljük, földünket a haladásban
               meg­javitottuk, és a személyes szabadságot közössé tettük, akkor mondhatjuk:
               független magyar nemzet vagyunk.</p>
            <p>Az anyai nyelven elmondott szavakat <hi>“éljenek”</hi>-kel fogadta a
               jelenlevőknek nevezetesebb része, s ezentul a <hi>“vivát” </hi>örökre
               kipusztult.</p>
            <p>A gyülés eloszlott, a főispánt igen kevesen követték a mellékterembe, a többség
               Csillag Pált házáig kisérte, s még szállásán is hosszan maradtak azok, kik nem sokára
               mint pártbeliek környezték a haladási mozgalomban. A nagy ebédre, mint tudjuk, nem
               ment, hisz előre látta, hogy a főispánnak ilyen vendégre nem volt szüksége, azért
               köszönte meg a tegnapi meghivást.</p>
            <p>A főispán teremébe érkezvén, izgalommal nézett vissza követőire, és elbámult, midőn
               Faragó alispánt leg­elsőnek látta.</p>
            <p>- Alispán ur nem hagyott el? - kérdi a főispán diákul.</p>
            <p>- Élő bizonyitványa vagyok önmagamnak, hogy méltóságodat akarom követni
               jövendőben.</p>
            <p>- Ne csudálkozzék, alispán ur, hogy ez engem kedvesen lep meg, és épen ez enyhiti az
               előbbeni kedve­zőtlen benyomást. Mi lelte a főjegyzőt?</p>
            <p>- Meggyőződését követi, méltóságos uram.</p>
            <p>- Elhiszem, hogy meggyőződésből beszél, - mondja a főispán, - de nem értem, hogy azon
               kiváltságosságot akarja megtámadni, melynek erős védelmében a megye valóban makacs
               volt, s a főjegyző feltünőleg a legmakacsabbak közé tartozott.</p>
            <p>- Mint én is, ezt is tessék mondani.</p>
            <p>- Alispán ur is, - teszi hozzá a főispán - de ha alispán ur velem tart, azt
               következtetem, hogy a kiváltságot...</p>
            <p>- Föl is, alá is védelmezem.</p>
            <p>- Ezt a következetességet értem, megösmerésem jeléül pedig fogadja jobbomat.</p>
            <p>Az előkelő földesurak mindannyian némán nézték a jelenetet, egy része nem értette a
               főjegyzőnek magyar szavait, a másik része értette, de nem bizott nyelvének
               folyékonyságában, azért nem fogta föl azonnal a csapást. A meglepetés után most
               tekintének össze, és az alispánnak megjelenését első reménysugárnak fogadák, mely a
               harczot folytathatónak jelzi.</p>
            <p>- Alispán ur igen szoros barátságban él a főjegyzővel?</p>
            <p>- Hihetőleg ezután is, méltóságos uram, mégsem merek ajálkozni, hogy őt
               vissza­tartóz­tathatom. Ő, mint mondám, meggyőződésből beszél, ő hires gazda, milyen
               vidékünkben egy sincs, és a tapasztalásból tudja, hogy szorgalommal tetemesen
               sokszorozhatja a jövedelmet. Sok gyermeke van, igy a kényszerüség hajtotta sokoldalu
               szemlélődésre, és előtte sok dolog lehetséges, mi másnak lehetetlen. Ez az oka, hogy
               mindenkit hajt és ösztönöz.</p>
            <p>- Legyen szorgalmas, gazdálkodjék tetszése szerént, hagyja helybe a főispán, csak
               kiváltságainknak hagyjon békét.</p>
            <p>- Föltételesen leszek méltóságoddal egy véleményen, - mondja Faragó. - Csillag
               barátom nem rajongó, mindennek tudja okát. Én egyben hibáztatom, s ez fogja utainkat
               elválasztani: a mire ő képes, arra mindenkit képesnek hisz, s ha a tömeget
               fölzaklatta, idő előtt bonthat meg olyan sarokkövet, mely nem csak kiváltságot, hanem
               az alkotmányt is koczkáztatja. Ő magasan járó észszel van megáldva, s ezt közös
               tulajdonságnak véli. Szereti a haladást, ő arra képes; de a tömeget hihetőleg
               tulbecsüli, s én a rohamtól mindent féltek, és szent meg­győződésből fogok elébe
               állni, hogy el ne röpüljön.</p>
            <p>- Csudálatos két ember, - mondja a főispán.</p>
            <p>- Az alkalmazást nem értem, méltóságos uram.</p>
            <p>- Váratlan a két jó barát ellenkező utra tér, tán örökre, vagy legalább hosszu időre.
               Egymást nem fogják megtériteni, de becsülik egymást.</p>
            <p>- Én igy gondolkozom, - mondja Faragó nyugodtan, - miként gondolkozik ő: azt tőle
               fogom...</p>
            <p>- Szolgálhatok felvilágositással.</p>
            <p>- Kiváncsi vagyok rá.</p>
            <p>- Tegnap este őt a konferenczián félrehivtam, s olyanról beszélgettünk, melynek
               folytán ő magyarázat nélkül azt mondá, hogy alispán ur egy huszonnégy óra alatt a
               mérsékelt részt fogja választani a legbecsületesebb meggyőződésből.</p>
            <p>- Igy lesz valami belőlünk, méltóságos uram: első kötelességünk tisztelni egymásnak
               meg­győződését, s kimondhatlan örvendek, hogy barátom igy gondolkozik rólam.</p>
            <p>- Én mondom, - állitja a főispán, - ritka két becsületes ember!</p>
            
         </div>
         <div type="chapter">
            <head>Pártalakulás.</head>
            <p>Most még élő emberekkel bebizonyithatom, hogy édes hazánkban a hazafiuságnak
               bebizo­nyitására egykor elég volt, ha valakinek <hi>nagy szakála volt.
               </hi>A régi alkot­mánynak az utolsó porczikáig való megmentését elvégez­hettük nagy
               szóval, pénzbe nem került a beszéd, s hogy az utczán is lássák, ki az, kit a közönség
               tartozik megbámulni: czégérnek meghagyták a szakált, ezt süve­gelték az emberek.</p>
            <p>Akkor még egyetlenegy ujság jelent meg Pesten: Kulcsár Istvánnak “Nemzeti Ujsága”,
               ezt sem kinálta senki. Az előfizetési iveknek hire sem volt, tulbuzgó hazafi nem
               kapott a zsinórhoz, mikor kedves urambátyáimék közől valamelyik behuzta a pagát
               ultimóért a <hi>zsidót. </hi>- Meghalt irót nem temettek el nemzeti
               költségen, - egyetlen adó volt, ha vándorkomédiások jöttek, s valame­lyik csinosabb
                  <hi>“leányasszony” </hi>bársonysipkát himzett, a kortinahuzó
               elárul­gatta tiz garasával a számokat, s a szinpadon a közönség szeme láttára
               játszották ki.</p>
            <p>Olcsóbb nem lehetett a hazafiság, szó kellett hozzá, vad és bátor, meg a nagy szakál,
               mely azt jelentette, hogy nincsen az <hi>“udvar”-</hi>nak annyi aranya
               és ezüstje, a mennyiért az illető szakálasnak képéhez engedné nyulni a borbélyt.</p>
            <p>Csillag Pálnak inditványa fölzavarta a szomszéd­megyéket. A kiváncsiak első hallásra
               meg­értették, hogy tanulásról is beszél, s hogy a nagy világgal akar haladni, melyről
               erősen állitá, hogy valamicskével többet tud mint uri magunk. Néhány gyülésre
               eljöttek a szomszéd megyebeliek, s mint a főjegyző kimondá a <hi
                  >reform-</hi>szót,rögtön megmagyarázta, hogy ez szónak rövidebb, mint ha a <hi>református </hi>atyafiakat kivánná érteni, - s jóval több, mint az
               eddigi handabanda, mely egyedül a kormányt szidta. Csillag békét hagyott Bécsnek, az
               atyafiaknak mondá el az igazságokat, s ez már azért is igen kapós volt, mert kevesebb
               veszélylyel járt, mint a kormányt szidni.</p>
            <p>Aztán kecsegtette a gyengébb legényeket, hogy most már magyarul beszélgettek az
               ülésekben, a szó könnyebben engedelmeskedett, igy mindenki elmondhatta nézetét, s
               tetszett az <hi>éljen. </hi>A méltóságos urak sokat elengedtek a
               rátartósdiból, kezet fogtak a megyebeli közép nemes­séggel, itt-ott <hi
                  >barátomnak </hi>is mondtak egyeseket, - ez az éhes hiuságnak nyalánksága lett.
               Hajdan legkövé­rebb tárgya volt a nagygyülésnek a <hi
                  >huslimitáczió</hi>,- az anyjuk bekergette a gyülésre az apjukot, hogy üssön a
               mészárosok körmére, hadd adják olcsóbbért a hust. Ezen házi baj minden mozdulható
               tekintetes urat behajtott a megyegyülésre, s ez alkalommal voltak népesebbek a
               gyülések.</p>
            <p>A főispán ur a <hi>reformnak </hi>első hirével Bécsbe rohant, benyitott
               a kanczellár urhoz, s egy lélekzetvételre elmondá, hogy ördög jár a faluban, adjanak
               szentelt vizet, különben ő maga ugrik meg először. A kanczellár ur államférfiuhoz
               illő hidegvérrel hallgatta a részleteket, a főispánt megnyugtatta, hogy szükséges
               ellenszerről fog gondoskodni, egyszersmind kéri, várakoznék, mig ő az
               államminisztertől, a hatalmas Metternichtől, visszajő.</p>
            <p>- Kegyelmes uram, - mondja a kanczellár a főispáni előterjesztésnek közlése után, -
               megváltozott a politikai élet, az európai haladási eszmék csirázni kezde­nek a
               megyében.</p>
            <p>- Vártam, hogy nyugot Európából az ár kelet felé fog hullámzani; de hogy ily korán:
               az meglep.</p>
            <p>- E századnak első negyedét fejeztük be, kegyelmes uram, - huszonöt évre majdnem
               későn érkezik!</p>
            <p>- Az idő elegendő nagy, - azon nem csodálkozom; de hogy az alkotmány-sérelemre
               bekövet­kezett kiengesztelődést nyomban uj mozgalom is kövesse, mindenütt hihető
               volt, csak Magyarországon nem.</p>
            <p>- Szabad könyörögnöm az értelmezésért.</p>
            <p>- Emlékszik, kanczellár ur, mi történt Józsefnek halála után? A nemzet visszakapván
               jogait, hirtelen elcsön­desedett, ugyszólván ösztönszerüleg megnyugodott. A pozsonyi
               tánczvigalom alkalmával az urhölgyek a tánczteremben bódult lelkesüléssel tépték le
               idegen szabásu ruháikat, hangosan fogadták, hogy idegen mezt hordani többé nem
               fognak, - s e nagy zajra hirtelen csend következett, a kormány kerülte az
               összeütközést, és a fölbuzdulás magában lelohadt. A visszhang csak azt hangoz­tatja
               vissza, a mit belekiáltanak, - igy számitottunk most is. - A fejedelem megszüntette a
               sérelmeket, s én bizton reméltem, hogy a sérelemben kifáradt nemesség nyugalomra
               hajtja fejét, s egy pár évtizedig nyugszik.</p>
            <p>- Nem nyugtathatom meg kegyelmességedet: ezen elővélemény hajótörést szenvedett.</p>
            <p>- Vizsgálnunk kell az okokat, hogy a mozgalomnak állandóságát kikutathassuk, s a
               vizsgáló­dásnak eredmé­nyéhez mérjük az alkalmazandó rendszabályokat.</p>
            <p>- Az erélyesség hiányáról nem fog vádolhatni kegyelmességed.</p>
            <p>- Ön már a végsőnél van, - véli az államminiszter, - én a kezdetnek első lépésére sem
               merem kinyujtani lábamat.</p>
            <p>- Szájhősködés az egész.</p>
            <p>- Ha egy otromba paraszt állna a tömegek élén, - jogot és osztozást kérve a nagy
               uraktól, - erre az ön gondolata szerint erélylyel felelnénk, s az eszközök­nek
               leghatásosabb nemét válasz­tanánk. Itt a parasztság hallgat, a nemesség maga beszél,
               és tulajdon jogát akarja csonkitani a népnek javára. Tulajdonából mindenki engedhet,
               ebben a nemességet kormány szempontból nem akadályoz­hatjuk meg; hanem hogy a
               teendőket jól intézzük, mint mondám, az okok vizsgálatára szánjuk el magunkat.</p>
            <p>A franczia hadjárat alkalmával a nemesi fölkelés jó részben alkalmatlanná vált, a
               hadviselés rendszerezett tudomány lett, mely az erővel is kicsikart engedelmesség­nek
               alapján sokat, s ha lelkesüléssel párosul: hihetetlent is képes eszközleni. Mi
               rendszeresen törekedtünk arra, hogy a nemesség huzódjék vissza a katonáskodástól;
               mert mi nem akarunk és nem akarhatunk egy nem tőlünk függő katonai szerkezetet, ha
               még oly gyarló lenne is különben. A nemesség belátta az ujabb kornak igényeit, s
               inkább a <hi>Ludoviceumot </hi>alapitá, de terhes jogáról lemondani nem
               akart. A tanulásnak szükségessége szerént képezdét kivánt alapitani, hogy háborunak
               esetében a nemzeti seregnek vezénylete a hadi tudományok szinvonalán álljon. Erős
               indokok értették meg a nemességgel, hogy e téren a szerzett tudomány nélkülözhetlen,
               s tán voltak számitók, kik nagyobbat gondoltak a közönségesnél, igy kitalálták, hogy
               egy főkatonai növelde a nemzet fölügyelete alatt igen sokra jó, - azért a tanulást
               hatal­masan sürgették.</p>
            <p>Ne feledje ön, - mondja tovább az államminiszter a kanczellárnak, hogy a mint egy
               irányban fegyvernek mutatkozott a tudás, más irányban azt az illetők mellőzhetőnek
               gondolták volna, az uraknál nagyon előrehalad a nyelvmivelési ösztön, s a mi
               hallatlan másutt, önöknél minden idegen szót nélkülözni akarnak, minden eszmét
               tulajdon szavukkal kivánnak kifejezni. E <hi>tisztogatásból
               </hi>érthető a főszándék, alkalmassá tenni a nyelvet a tudo­mányoknak minden ágára,
               igy kétségtelen, hogy a tudásnak minden ágban való terjesztése előre ki van tüzve.
               Rég tudom, hogy iróik szaporodnak, nem haszon, - hanem leküzdhetlen lelkesülésből.
               Magasabb czélok, nemzeti nagyság itt a rugó, s a mi egyszer megszületett, növekedésre
               van utasitva.</p>
            <p>- Nem akarom a politikai átalakulásnak azon előjeleit emlegetni, midőn az első
               rajongók még a mult században <hi>titkon sugták </hi>egymásnak a
               politikai hitelveket, még pedig ugy, hogy a kormányt előre ellenségnek hitték, s mint
               első ellenséget elemészteni akarták; - most a reform­mozgalom hangosan szól, - s
               hihetőleg igen bölcsen igy okoskodik: Mi adót is akarunk fizetni, - mi ezzel a
               kormánynak egyáltalában nem ártunk, tehát mi a kormányra nézve nem lehetünk
               veszélyesek azért, hogy egyéb jogaink­ból népünk javára egy részt elengedni
               akarunk.</p>
            <p>Az ujabb mozgalomnak emberei mindenekelőtt öntu­datos emberek, s mivel a nagy
               világban megfogamzott eszméket akarják átültetni a hazai földbe, müködésük rendszeres
               is lesz, mely ha megindult, egykönnyen meg­állapodni nem fog. Elvben egy és más
               kérdéssel könnyen meg tudnék barátkozni; hanem az ujabb eszmékben sok olyan van, mit
               a kormányzás föltétlen el nem fogadhat. Az ujitások nem pusztán társadalmiak, egy
               részük átvág a kormányzatba, azért tudnunk kell mértékét, melynek vonalán tul a
               terjeszkedés ránk nézve nem kivánatos.</p>
            <p>- Megint csak erélyességet ajánlok, kegyelmes uram!</p>
            <p>- Az erélyesség nem mindig legalkalmasabb fegy­ver, - ezt tapasztalhatta ön az adó-
               és katonai ügyben, s hogy ott nem boldogultunk, egyszerü és való oka az, hogy
               mindenkinek jogát megsértettük, s a különben nagyon engedékeny főnemesség nem igen
               mert pártunkra állni. Mig a kérdés ugy állitható, hogy a kormány a védelmet nem
               kénytelen kormányeszközökkel erőszakolni, hanem vannak tömegek, melyek kezére járnak,
               ildomosan kerülöm az erélyt, - mert igy olcsón jutunk az ered­ményhez. A reformot
               sürgetők nem jogot kérnek; hanem jogot akarnak fogyasztani. Ez, ha fáj, csak a
               nemességnek magának fájhat legérzékenyebben, - igy a védelem- és ellenállásra maga a
               nemesség van ösztönöztetve, s még a mi több, épen a legvagyonosabb rész. Miért
               avatkozzunk közvetlen a vitába, mikor az érdeklett fél maga is kész a küzdelemre?
               Hadd küzdjenek egymás között, - könnyebben kormányzunk azokkal, kik egy nagy támaszt
               keresnek épen a kormányban.</p>
            <p>Most figyeljen kegyed!</p>
            <p>A küzdő felek közől azt gyámolitsuk, mely a támaszt bennünk keresi, és önkénytelen
               szövetsé­ge­sünknek ajánl­kozik, hogy a kormányzási érdekeket is védelmezni fogja. Én
               megelégszem <hi>erély helyett </hi>a biztos, az <hi
                  >érdekből származott szövetségessel</hi>,s ha bár az adózási kérdésben nem
               egyeznek is érdekeink, de az együttességnek is adjuk meg a magáét, az adózás
               kérdésében gyámolitsuk a mérsékelt részt, hogy legyen oka, miért védje
               érdekeinket.</p>
            <p>- Értem kegyelmességednek gondolatát; hanem hogyan képzeli majd a védelmet?</p>
            <p>- Ugy, hogy a főurak a vármegyeháznak rendes vendégei lesznek.</p>
            <p>- A külföldet fognák odahagyni?</p>
            <p>- Eszeveszetten takarodnak haza; mert ide haza a pokróczot huzzák alóluk.</p>
            <p>- Jó, - ezt is megengedem; veti ellen a kanczellár, - hanem azt mondja meg, kegyelmes
               uram, hányadik tud magyar nyelven feleselni a vármegyeházban?</p>
            <p>...............................................................................................................</p>
            <p>E kérdés megakasztá a nagy államférfiut. Jól ismerte főurainkat, s hihetőleg kész
               előnyére vált a kormányzat­nak, hogy a dus főurak a nyelvtől is elidegenedtek; de a
               hirtelen változott idő az előnyt hátránynyá változtatta, - a magyar nyelvet nem tudó
               főur a vármegyeházán keveset ér.</p>
            <p>- A kérdés fontos, kanczellár ur, - mondja Metternich halkan, - de már ezen fegyver
               kiesik kezünkből, a főurak kénytelenek a mi érdekünkben is megtanulni magyarul, minél
               hamarabb, annál jobb. A világnak uj alakulásában a régi fogalmak és kormányzási
               előnyök elavulnak, ujakat kell teremteni, hogy semmit se kénytelenitsünk erőszakolni.
               Európa századok óta aludt, a tegnap hasonlitott a tegnapelőtthez, a ma a tegnaphoz,
               és a holnapi napot számitgatás nélkül kitalálhattuk. Ezen szunnyadási korszak
               befejeztetett, - erőszakos mozgalommal szakadt el a jelen a multtól. Az anyagi ipar
               egykor csak keveset jelentő mesteremberi munka volt, most a teremtőerő óriási
               munkákat idéz elő; mert az ész megismerte hatalmát. Az ész negyed­szá­zaddal előbb
               kizárólag a magasabb tudományt szolgálta és a politikát; most minden irányban termel,
               s irtózik azon hatásköröktől, melybe még a leghatalmasabb tehetségnek is magasabb
               kegyelem és pártfogás juttatott némi hasznot. Általános kezd lenni a tudás, fölébredt
               a törekvés, s anyagi téren a nagyság igen biztos és igen haszonhajtó. Igaz, a
               politikai tér is tágabb lett, és az egyenlősitési törekvés éles fegyver, - de
               tanácsos-e <hi>lefojtani </hi>mindent, hogy állandósitsuk a harczot?
               vagy az egyes csoportosultaknak érdekével szövetkezzünk, hogy a sebes rohanást
               mérsékelni tudjuk? Én ez utóbbit vélem helyesebbnek. Ha a magyar nemesség félti
               jogait, - küzdeni fog a támadás ellen, a kormányzattal karöltve jár, s nekünk azon
               megnyugvást adja, hogy a politikai forrongás fokozatosan fog lefolyni; nem rombol, s
               a birodalomnak fönnállását nem koczkáztatja. Végül még azt mondom: </p>
            <p>Azon párt, mely velünk szövetkezni fog, magában két részre oszlik. Az egyik rész
               mérsékelt, a haladást szivből kivánja, csak hogy óvatosan és fokozatosan. Ezen rész
               tudja, hogy a kormány csak szövetségese, és eszközül használ minket, ugy, mint mi őt.
               A másik rész semmit sem akar jogaiból elengedni, védelmünkért viszont mindenre kész
               mellettünk. E rész önmagát szereti odaadása szennyes, és a kormányzat az
               állandóságnak biztosságát ebben föl nem találhatja; mert ha a főérdek megszünik,
               egyszerre elesik tőlünk, még a mérséklet számára sem tarthatjuk meg, kivévén azon
               nehányat, ki továbbra is tőlünk kéri az élnivaló mindennapi kenyeret. Az ellenzék­nek
               hasonlóképen két árnyalata van: egyik a tulság, mely ma a földről egyszerre a napba
               szállna, s pörkölt szárnyakkal esnék vissza a földre. Ezen résznek tulsága a
               pusztitásra is képes, - és én még sem félek tőle; mert e pártnak is van mérséklete,
               mely épiteni akar. Én a két mérsékletre épitem a jövendőt, a két öntudatos mérséklet
               jól ösmeri a fönntartásnak, az állandóságnak szükségességét, - s e két mér­séklet a
               párttusákban fog megalkudni egymással a lehető­ségekre.</p>
            <p>Hogy e küzdelem minő zajos lesz: mondanom fölös­leges. A főnemesség a nagyobb
               cselek­vés­be vonatik, s az ő dolga, hogy a küzdelemre képes legyen. Első sorban a
               nyelvbeni járatlanság lesz legkeményebb baja, - ebben rajta a kormányzat keveset
               segithet, mert a megyékben a vitatásra nem erőszakolhatjuk a diák nyelvet. A véletlen
               meglepte a kormányt ugy, mint a főurakat. Ki gondolta volna egykor, hogy a megyei
               élet ennyire meg fog élénkülni? A lehe­tetlenséggel ne álljunk szembe, hagyjuk az
               ügyet természetes menetére, csak arra ügyeljünk, hogy a haladás fokozatos legyen,
               mely az állam kerekeit a törésig nem erőlteti. Ha ezt megakadályozhattuk: bölcsen
               kormányoztunk.</p>
            <p>- Egyet kérdek még: igen nagyot, - mondja a kanczellár, - ha a hübér megszünnék, s
               ezzel azon nagy érdek, mely a nemességet hozzánk köti, mi történik akkor?</p>
            <p>- Ez egy pár évtizednek dolga, - ez betölti az én korszakomat. - Mondja Metternich,
               és hozzáteszi: - A hübér megszünte után uj politika kell: ám lássa más, miként fog
               kormányozni; de tanácslom, hogy az <hi>megfe­leljen a magyarok
                  érdekének.</hi>
            </p>
            <p>Ez azon beszélgetés, melynek alapgondolatait egy szerencsés véletlen által tudhatta
               meg e korrajznak irója, s a följegyzést kötelességszerüleg teljesiti most.</p>
            <p>A kanczellár teljesen elfáradva ment vissza hivatali termeibe, s a főispánnal
               közölvén a beszélgetést, kérdi a főispánt:</p>
            <p>- Faragó az ellenzéknek feje volt az 1823-ki ellentállásnak?</p>
            <p>- Gyakori jelentéseimből tudhatja ezt kegyelmességed.</p>
            <p>- Mi változtatta meg e nyakas embernek gondol­kodását, hogy oly hirtelen és minden
               átmenet nélkül vált el politikai barátaitól?</p>
            <p>- Az átmenet nagyon is világos, kegyelmes uram! - Mondja a főispán. - Faragó ma
               ugyanazt folytatja, mit a hires ellenkezés alkalmával: akkor nem engedte az
               alkotmánysértést a <hi>kormány ellen</hi>ében,- ma nem akarja engedni
                  <hi>lefelé. </hi>Az irányadó eszme tökéletesen ugyanaz. Nem ő vált
               el társaitól, - a társak váltak el tőle; mert azok akarják megbontani a régit.</p>
            <p>- Talán hiu ez az ember?</p>
            <p>- Kegyelmességed azok közé sorolja, kik a kitün­tetésekért hason is másznak?</p>
            <p>- Egyik többre, a másik kevesebbre hajlandó.</p>
            <p>- Faragó az ősi alkotmányt védi: ez nem ad okot azon föltevésre, hogy hiu. Legjobb
               barátja, az uj ellenzéknek, vagy igazabban, a haladási pártnak feje egész becsüléssel
               mondja róla, hogy Faragó a kormánypártnak feje lesz - <hi>teljes
                  meggyőződésből.</hi>
            </p>
            <p>- Fölhasználjunk e meggyőződést, s ha főuraink szövetkezni fognak...</p>
            <p>- Kénytelenek.</p>
            <p>- E kényszerüségüknek ugy veszszük hasznát, ha az ügyet és érdekeinket védelmezni
               tudják.</p>
            <p>- Jőjenek haza és tanuljanak meg magyarul; a régi politikát abba kell hagyni,
               kegyelmes uram.</p>
            <p>- Ez magától értetődik, mások csinálták, a követ­kezés szerint igen ügyetlen, most
               aggódjanak.</p>
            <p/>
         </div>
         <div type="chapter">
            <head>A szűrös atyafiak.</head>
            <p>A hatalomnak keleten rendes jelvényei vannak, ott a zsarnokság előre akar ijeszteni,
               hogy a közeledő féljen. A khinai mandarin, a török basa, külső jelekkel rémiti a
               járókelő népet; mert a hatalomnak hiusága, hogy mindenki tudja: hogy ő az, a ki
               üthet. Ázsiából származtunk, üres kézzel nem jöhettünk, s mert két csapatra oszlánk,
               az egyik nagyon parancsolt, a másik nagyon engedelmes­kedett: el nem rejthettük
               hatalmunknak hiuságát, s a falu birájának ablaka alá volt századok óta helyezve a <hi>kaloda </hi>ésa <hi>deres</hi>,hogy a tömeg reggeltől
               estig lássa, mi sors várhat reá.</p>
            <p>Kapus János uramnak háza előtt állnak az emberijesztők, tiz esztendő óta a deresnek
               lábai mintegy lyukba mélyedtek, s ebből egy idegen gyanithatá, hogy a tisztes hivatal
               rég óta nem vált el e küszöbtől. Röviden emlé­keztetem az olvasót Kapus Jánosra, ki
               Csillag Pált még diákkorában fölvette maga mellé, s az élénk fiatal ember­rel
               bizalmasan beszélt, egyszersmind megkérte, hogy máskor is megösmerje.</p>
            <p>Sok viz lefolyt azóta a Dunán, Kapus Jánost az ég előbb egy fiuval áldotta meg. Az a
               fiu egyik megyei fővárosban végezte el a jogot, s a falunak csodájára, közel járt
               oda, hogy ur legyen, tekintetes ur, összekeve­redhetik a többi posztóruhással, s nem
               látszik meg rajta, hogy az apja robotos paraszt, ekével turja a földet, s a
               kapanyéltől ugy megkeményedett a tenyere, hogy a parazsat tenyerében tartja, ha a
               szolgabiró ur pipára akar gyujtani.</p>
            <p>A falu házában a hosszu asztalnak elején ül Kapus uram, alább néhány tanácsbeli
               könyököl az asztalra, s megtámasztják fejeiket, mert a biró olyan okosat mond, hogy a
               tudatlanabbnak fejét oldalt nyomja. Kapus János elvégezvén a falu dolgait, örömest
               felelgetett a kérdezők­nek, kik rendre kérdezték azt a czethalat, mely a földet
               tartja, az operencziát, melyen oly magas a hegy, hogy a rajta mászó kénytelen hason
               csuszni, hogy a csillagokat le ne dörgölje az égről, végre sok más után a hetedik
               gyereket, ki a föld alatti kincseket meglátja.</p>
            <p>Hasonló táltos kérdésekre már megfelelt Kapus János, - a tudakozók lassan kikoptak a
               táltosokból, kezdtek apróbbakat kérdezni, s a többi közt azt mondja az egyik:</p>
            <p>- Ne vétsek szómmal, biró uram, ha kérdem, szégyenli a mi sorunkat, hogy fiát a diák
               oskolába adta?</p>
            <p>- Talált-e már kelmed pénzt?</p>
            <p>- Akárhányszor, biró uram, felel a másik, - egy­szer találtam négy garast még
               gyermek­koromban, - huszast is találtam, - sőt alig két hete tiz forintos bankót is
               találtam a városban a buzapiaczi sárban.</p>
            <p>- Aztán ott hagyta kelmed a sárban?</p>
            <p>- Nem bolondultam meg, hogy ott hagyjam.</p>
            <p>- De ha tizezer forintot találna kelmed, azt a földön hagyná?</p>
            <p>- Ha egy lábon kellene haza hoznom, mégis meg­hoznám.</p>
            <p>- Mit csinálna kelmed annyi pénzzel? Egy millió forintot tehetne kend a szürujjába,
               mégis megismernék kelmeden, hogy paraszt.</p>
            <p>- Ur lenne a fiam.</p>
            <p>- Most megfelelt kend helyettem! - Mondja a biró. - A gyermek Istennek ajándéka, s
               mikor fiammal megáldott, megörültem folytatásomnak. A fiu növekedett, beadtam
               oskolába, ott hamar eltanulta a tanitótól, a mit az tudott, s mivel a tanitó maga
               mondá, hogy nálánál is több ember lehetne, azt gondoltam: hátha kincset találtam, -
               és szerettem volna tudni: mennyit ér? A fiu elvégezte a törvény-tudományt, már
               esztendők óta tanitásból él, én nem adok neki semmit, - most hát elhiszem, hogy több
               ember nálamnál; mert én csak apám­tól maradt örökségemmel tudtam előre menni. Kelmed
               talált kincsből akarná fiát urrá tenni, - én nem várakozom a találomra, nem kivánom,
               hogy más igaz szerzeményét elveszitse, s abból, másnak keserves kárával, legyen az én
               fiam ur; hanem könyv mellé állitottam, s ha válik belőle ember: a maga tudománya
               tette urrá.</p>
            <p>- Én is gondolkodtam, hogy fiamat oskolába adom.</p>
            <p>- Elkelt a kelmed kovásza, a gyerek itthon maradt.</p>
            <p>- Féltem valamitől, biró uram.</p>
            <p>- Hogy több esze lesz, mint kelmednek?</p>
            <p>- Hogy megszégyenli édes apját; mert az szür­ben jár.</p>
            <p>- Félig mást is gondolt kelmed, - okoskodik a biró, - mindenkinek irigyli a jobb
               sorsot, még tulajdon gyermekének is; mert az különb ember lenne. A pap legtöbbet
               tanul, még is legtöbbet imádkozik a szegény emberért. A haldokló ágyon is az
               vigasztalja, - a legragadósabb nyava­lyában leül a szegény embernek ágya mellé; mert
               tudománya megtanitotta az emberi szeretetre, s a kevélységet kiirtotta szivéből.</p>
            <p>- Biró uram fia nem lesz pap!</p>
            <p>- A tisztelendő ur sem a fekete ruhája miatt tette le a kevélységet; hanem mivel okos
               ember.</p>
            <p>Vége, hossza nem leendett a kerülgetésnek, ha meg nem lepi a beszélgetőket az ifju
               Kapus, ki a városból most érkezett haza, s azonnal a tanácsházba sietett, és apjának
               nyakába borult. Megcsókolta a munkagyürt jobbot, aztán az ösmerősökkel kezet fogván,
               leült apja mellé.</p>
            <p>- Jókor jösz, fiam, - mondja az apa a vidám arczu fiunak, - azt mondja itt a
               szomszédom, hogy apádat majd egykor megszégyenled?</p>
            <p>- Látott-e, bátyám, leásott fenyőszálat, melyre a sok közől csak egy-kettő tudott
               fölmászni?</p>
            <p>- Akárhányszor, - a mult fehérvári vásárkor láttam egy legénykét, a fának sudaráról
               három rőf finom posztót, hat selyemkendőt hozott le, s mind az övé volt: mert ő
               tudott csak a fa sudaráig jutni.</p>
            <p>- Ime, kedves bátyám, - mondja a fiu az öregeb­bet megbecsülve, - az a fiu azért
               kapta meg a posztót és a selyemkendőt, mert <hi>legalulról </hi>mászott
               föl a magasba, - én is örömmel tekintek le oda, honnét fölkapaszkod­hattam.</p>
            <p>- Mégis zokon esnék, ha valami született urfi azt mondaná: “barátom, az apád szürben
               járt.”</p>
            <p>- Könnyen felelnék rá; mert egy hires kardinális­nak, ki herczeg is volt, csufolódva
               mondván egy szüle­tett herczeg, hogy a kardinálisnak apja kanász volt, azt felelte a
               főpap: “Igen, apám kanász volt, és én mégis herczeggé lettem; hanem ha az uré lett
               volna kanász, maga is csak kanász maradt volna.”</p>
            <p>- Egy lábbal mégis közelebb áll majd uramöcsém az urakhoz. Mondja keserűséggel a
               vitázó tanácsbeli.</p>
            <p>- Ellenségnek nézi, bátyám, az urakat?</p>
            <p>- Mi huzzuk a terhet. Mondja sötéten amaz.</p>
            <p>- Mázsáljuk meg terheinket, bátyám, - okoskodik az ifju, - én álló tiz esztendő óta
               járom az oskolákat, velem együtt jár száz meg száz urfi, - a sok könyvet
               elvásitottuk, sok éjszakán át virrasztottam a könyv mellett, s ez még mind nem elég,
               hogy megsüttethessem a fehér kenyeret. Most én még semmi sem vagyok, boltot nem
               nyithatok, mint a kereskedő, műhelyem nincsen, mint a mesterembernek, még annyi sem
               vagyok, mint az inasságból fölszabadult legény, pedig tiz esztendő óta tanulok; - mit
               irigyelne tőlem, bátyám?</p>
            <p>- Egyszer mégis ur lesz, öcsémuram.</p>
            <p>- Az a szándékom. A szántóvető megmivelte földjét, a magot elvetette, s hónapok mulva
               kimegyen földjére, hogy a sárga kalászokat learassa. Követeli a földtől, hogy a
               fáradságért fizessen meg, s jaj volna annak, ki helyette akarná a kévéket elszedni;
               mert azé a gyümölcs, a ki a magot földjébe vetette. Sokat fáradtam, sokat is kell még
               fáradnom: kérdem bátyámat, nem érdemlek-e többet, mint a szolgagyerek, ki a libaőrzés
               mellett nőtt föl az eke­szarvához?</p>
            <p>- Szent igaz, hogy a tanulás nehéz munka.</p>
            <p>- Mikor dobolták ki, hogy a tanulás tilos?</p>
            <p>- Biz azt nem dobolták ki.</p>
            <p>- Én el mertem indulni a hosszu utra, - még most is utazom, - kikérem béremet a
               sorstól, s olyan gyümölcsöt követelek, a minő magot vetettem, - igy, hihetőleg,
               valamikor ur is lehetek.</p>
            <p>- Meg is érdemli.</p>
            <p>- Ekképen hiszi bátyám, hogy ingyen nem adják a jobb módot; azért, ha nem rösteli
               hallgatni, mást is mondok. - A természetben semmi sincsen hiába, - a tuzok nagy, ha
               megfoghatjuk, megesszük, - fecske millió meg millió van, husát nem eszszük meg, hát
               mi haszna van? Azt mondja a tudomány, hogy az ártalmas boga­rakat pusztitja el. Az
               ember ura mindennek a földön; de az emberek egymás között mennyiféleképen
               különböz­nek, - egy rész földmivelő, más rész mesterember, hány orvos, ügyvéd,
               gyógyszerész és egyéb van? - most mondja meg, bátyám, - melyik nélkül lehetünk el? A
               mesteremberek közől a szabó fölösleges vagy a csizmadia? A takács vagy az asztalos?
               Az ügyvédséget törüljük el vagy az orvosokat? A mérnök haszontalan vagy az a
               könyvcsináló, ki a tapasztalatokat irja össze, hogy az emberiség el ne feledje, a mit
               jót vagy rosszat már kipróbált? Én azt hiszem, mindenikre van szükség, és hogy
               mindenik alkal­mas legyen azoknak szolgálni, kik rászorulnak, hosszan kell a
               kiválasztott tudományt vagy mesterséget megtanulnia; mert ha ügyetlen, bizonyosan
               fölkopik az álla. Igen; de még másra is van szükség. Mi a mi országunkban magyarok
               vagyunk, egy csoportban összetartunk; de más ország és más nép is van, - sokféleért
               összekaphatunk, e miatt katona kell. A tisztnek több eszének kell lenni, hogy a
               legénységet okosan vezethesse, - hát a fővezér mit tartozik tudni, hogy
               megvédelmezhesse a hazát? Külsejük szerént ezek mind urak, kiket jobb dolgukért a
               napszámos megirigyelhet; hanem, kérdem bátyámat, melyiknek helyébe merne oda állni,
               hogy a helyett elvégzi a fejbeli munkát? Az orvos helyén megölné a beteget, az ügyvéd
               helyén elvesztené az igazságot, mint ügyetlen katonatiszt hiába öletné meg embereit,
               s mint tudatlan fővezér az ellenséget a hazára eresztené, hogy mindenünkből
               kipusztitson. Most mondja meg: ingyen van az uraság?</p>
            <p>- Ezekre nagy szükségünk van, uramöcsém, - mondja megnyugodva a másik; hanem azt
               mondja meg, kérem, miért csináltak az urak olyan kemény törvényeket a szegény jobbágy
               ellen?</p>
            <p>- Meg tudja mondani, bátyám, mikor csinálták azon törvényeket?</p>
            <p>- Mindegy, akármikor, mi érezzük, hogy fáj.</p>
            <p>- Nem mindegy, - a terhet 1514-ben, tehát háromszáz esztendővel előbb mérték a
               jobbágyra egy olyan lázadás után, melyben a nép vadabb volt a ba­romnál.</p>
            <p>- Háromszáz esztendős büntetést nehéz elviselni, - és eltarthat...</p>
            <p>- Lassan!... Mondja az ifju megkapva az ellen­kezőnek kezét,... apám mellett ülök,
               vele együtt paraszt vagyok, - higye el nekem bátyám, hogy apámat meg nem csalom. A
               mostani urak nem hoztak vértörvényeket, - sőt hallhatták hirét, midőn a kormány az
               adót pengőpénzben akarta kivetni a népre, a vármegyék ellenálltak, a tisztviselők
               odahagyták hivatalaikat, s még a kato­nasággal sem birhatták rá, hogy a népet
               meg­terhelni engedjék. A fenyegetéstől nem rettentek meg a vármegyék, hosszu ideig
               tartó tömlöczözésekkel rémitették a nemességet, még sem engedett, s jobbágyait a
               nagyobb nyomástól megvédelmezte. Elhiszi-e, mikor én mondom?</p>
            <p>A másik lesüté szemeit, felelni nem akart vagy nem tudott, s e miatt az ifju élénken
               megragadá kezét.</p>
            <p>- Ha vén asszony hazudna kilencz farku kutyát, hat lábu tehenet, azt elhinnék itt a
               falun; én az igazat mondom, erre elhallgat, bátyám?</p>
            <p>A másik fölnézett.</p>
            <p>- Bátyám! Sok urfi között jártam, egynémelyik haragjában paraszt származásomat hordta
               elő, - ez soha sem fájt, mert tanitóim s az érdemesebb tanulók épen ezért dicsértek;
               hanem midőn megálltam a bucsuhelyeken és a vásárban, hol kiteritett ponyván pénzért
               árulják a népnek az ostobaságot, s a papirosáruló nevetve mondja azon kérdésemre,
               hogy a parasztnak csak ostobaságot lehet eladni, - akkor, akkor, édes bátyám,
               kipirult két orczám! - Nem az ur a mi ellenségünk, hanem a tudat­lanság, mely a jót
               még reméleni sem engedi...</p>
            <p>- Melyik jót?</p>
            <p>- A melyik lassankint elkövetkezik; mert uraink a háromszáz esztendő előtt hozott
               véres törvényeket el akarják törölni, - van nekünk egyéb bajunk, mint hogy egymásnak
               ellenségei maradjunk.</p>
            <p>- Egymásnak ellenségei?</p>
            <p>- Igen, - most azok vagyunk, s van a ki nem szereti, hogy összebéküljünk.</p>
            <p>- Miért?</p>
            <p>- A békésen megosztozott atyafiaktól nem élhetnek a prókátorok, - ez a magyarázat, -
               a többi diákul van.</p>
            <p>- Egyet kérdek hát uramöcsémtől, - mondja a vitatkozó, - meg merné-e kérni egy
               vármegye urának lányát?</p>
            <p>- Erre nem gondoltam még.</p>
            <p>- <hi>No, ha a vármegye ura összekeveredik velünk </hi>- <hi>akkor sokat elhiszek!</hi>
            </p>
            <p/>
         </div>
         <div type="chapter">
            <head>Ösmerkedés.</head>
            <p>A részeges ember pénzért venné meg más embernek szomját, hogy még többet ihassék;
               mert a szenvedély kielégithetlen. Az ember ösztönszerüleg engedel­meskedik a benső
               nyomás­nak, ekkép öli meg vagy emeli az embert a megmagyarázhatlan ösztön, mely
               fogantatásunkkor belénk oltatott.</p>
            <p>Kapus Imre megfelelt az apai várakozásnak, a tudást ösmerte meg ama rendkivüli
               hatalomnak, mely parancsoló ura a körülményeknek, s hogy az egyénben az akarat
               legtöbbet végrehajthat, s az utolsó sorból, onnét leghátulról, fokozatosan előbbre
               viszi. Az előmenetelért nem kell embert ölni, mint a harcziasabb századokban, hanem a
               tudást megszerzi, s ezzel megáll a mérleg előtt, mely szerint az egyénnek értékét
               szokta meghatározni a világ, s követeli a helyet, mely őt megilleti.</p>
            <p>Páratlan könnyü felfogása igen korán magába ölelte a szakmai munkát. Első eredménye
               az volt a szerencsés fölfogásnak, hogy társait az oskolapadon korán megelőzte, s a
               paraszt­gyereket kénytelen-kelletlen maguk fölött látták a társak. Egyelőre jócskán
               elkábitá a fiut, hogy társai mintegy félnek tőle, kivel versenyezni nem lehet; mert
               folyvást a könyveket bujja. Ez okozta, hogy kerülték is; mert a pajtásság örömestebb
               türi az olyant, ki némely órában pajkosságra is vállalkozik, s nem akar eleven szent
               lenni a néha vásott jó kedvüek között.</p>
            <p>Föleszmélt a fiu, a tanulásban kerülte lassankint a mohóságot, mely a vetélykedés
               miatt önként rabja lesz a betüfalásnak, melyben a szorgalom gyávaságig megy, s fél,
               hogy kevesebb nem elég. Nyugalmasabb lőn, s ha már átértette a föladványt, kisietett
               a vig czimborák közé, zajgott a többivel. Az élénk pajtáskodásban más leczkét tanult
               meg, a fiuk némelyikének választékosabb modorát, s a mint némelyek a legélénkebb
               zajban is megkülönböz­teték benne a legkitünőbbet: észrevette, hogy ezek már hazulról
               is hoztak valamit, különbet az oskolai bizalmas­ságnál, mely a hasonszőrüek között
               megenged minden nyerseséget.</p>
            <p>Véletlen két pajtást látott almát enni. Az egyik előreránta zsebéből egy béresökölnyi
               pogácsaalmát, száját egész az elrepedésig föltátotta, s minden kapafogával megrohanta
               a nagy gyümölcsöt, hogy hamar befalhassa. Közvetlen a falánk mellett állt egy másik,
               az a maga almáját előbb vigyázva meghámozta, aztán a legelső szeletet levágván,
               késhegyre bökte, s igy nyujtá épen ő neki, hogy őt is részesitse.</p>
            <p>- <hi>Köszönöm! </hi>- mondja ő ellenállhatlan kényszerüséggel; mert a
               gyengédségben mindig erős a követelés, hogy viszonoztassék, s tán először érzé
               életében, hogy önmagától talált ki valamit, a helyest, az illendőt, mi nem rendes
               leczke, hanem előny. A másik pajtás már elharapta felét a nagy pogácsaalmának, nagy
               hasábot szakitott le a gyümölcsből, s midőn észrevette, hogy a legjobb diákot más
               megkinálta, hirtelen odatartá ő is a megmaradt részt, s egy adag jóság-, de két adag
               faragatlansággal mondja a pajtásnak:</p>
            <p>- <hi>Harapj belőle.</hi>
            </p>
            <p>Hirtelen elpirult, a kinálásnak különbsége oly kirívó, hogy a hiányzót egyszerre
               kitalálta. A paraszt darabos­ságnak kérge lehullott lelkéről, megtalálta a modornak
               kiválóságát, s az odakinált almából a még kezében levő késsel egy kicsiny szeletet
               vágott le.</p>
            <p>Egy perczben, két véletlen alkalomban átalakult, mint a selyembogár, mely idomtalan
               barna kérgéből fehér szárnyakkal kel ki, s alakulását bevégzi. Most látta, hogy a
               tanár a könyveknek titkát magyarázza csak, a fajankóságot az élet simitja le, ha van
               elegendő lágyságunk, hogy a finomabb idomokat elfogadhassuk. Folytonosan észlelte,
               mennyi és mekkora a különbség egyesek között, s bámulandó gyorsan idomult azon
               példányok szerént, melyek az élénkségben hasonlók voltak társaikhoz, de modorukban
               nem voltak oly esetlenek, mint egy hasáb fa, mely ott marad, a hova esik.</p>
            <p>Most tört ki a nemesebb szenvedélynek elolthatlan szomja, az önképzés. Az éjnek
               csöndes óráiban összeolvasá a szépirodalmi könyveket, s midőn a forrás kimerült, az
               idegen nyelvek tanulásához fogott, hogy a kis patak helyett a tengerből merithessen
               többet. Korával fokozatosan haladt a mivelődésben, tanulmányainak bevégeztével a
               társadalmi miveltségnek előnyeit is megszerezte, a világ-nyelveket jól értette, s a
               kortársak mint legreményteljesebb pályatársukat tekinték.</p>
            <p>Legtöbb fiatal ember megijed, mikor bevágja maga után az oskolaajtót. Legtöbb fiatal
               ember hasonlit a kalitkában növelkedett kanárimadárhoz, kivánkozik a nagy világba, s
               ha kiszabadul, ijedtében vesz el; mert nagyobb madarakat is lát, mint ő volt a
               kalitkában. Sok fiatal ember igen derék gyerek, a professzor ur után mindent
               megcsinál, de ugy megszokja az engedel­mességet, hogy el sem képzelheti, mikor
               kezdhetné el ő maga a parancsolást. Kapus Imre nagyon korán önállóságra vergődött, az
               első napon, melyen apja a városban hagyta s kezébe adta a festetlen ládának kulcsát,
               mely egyszerü ruhada­rabjait zárta el, már elkezdődék önállósága. Neki kulcsa van,
               azzal elzárhat és kinyithat, rendelkezhetik valamiről, s abban senki sem
               akadályozhatja.</p>
            <p>Senki sem vigyázott rá, azt a néhány rézkrajczárt, mit anyja az elváláskor siránkozva
               dugaszolt zsebébe, maga kezelhette. Könnyü volt darabszám összeszámitani, mindössze
               harmincz darab rézkrajczár, harmincz nap alatt elfogy, ha naponkint csak egyetlen
               darabot ád is ki. Ezen számitás megijeszté; mert harmincz nap mulva egy darab sem
               marad, s fölébreszté a másik gondolatot, hogy most az első napon tesz ugy, mint
               harmincz nap mulva, mikor már semmi sem maradna: nem ad ki egy krajczárt sem, s a
               hónapnak végével még minden pénze meglesz.</p>
            <p>Igy fejlődött benne az önállóság, s mert a legkisebb akarattal is lehet eredményre
               vergődni, (a hangya a leg­kisebb száraz ágnak parányi részecskéjével segiti késziteni
               a nagy halmot,) nagyon korán tapasztalta, hogy az akarat hatalom is. Nem a világtól
               várt, a világ a kunyo­rálónak alamizsnát, a szolgaléleknek kinyalni való tányérat ad;
               hanem könyökeiben bizott, hogy a nagy tömeg között helyet szorit magának; mert a
               kinek csizma kell, mulhatlan a csizmadiasátorok közé megyen, s a látszólag leg­jobban
               fogja kezdeni az alkut.</p>
            <p>A jogászéletet bevégezvén, egy pár hónapi nyugal­mat kivánt szülőinél. Az anya
               egyszerüségében kevéssé tudta fölfogni fiát, örült, hogy az gyengéden megölelte, s
               uriasan fehér kezeivel barnult arczát összesimogatta. Mindig félt az anya, hogy a
               fészekből korán kiröppent madárnak idegen lesz az egykori fészek, s mivel kellemesen
               csalódott, ezerszeresen boldog volt a bóditó mámorban, hogy az ő szülötte, a másoktól
               megirigyelt gyermek odaadással hajtja fejét anyjának keblére.</p>
            <p>Biró uram nem érzelgett, hosszu sörje pipaszárából kikipöffentvén egy maroknyi
               füstöt, homlokáról föltaszitá a süveget, és néha lopva legeltette szemeit a szép
               ifjun, ki ruhája szerint ur, hanem arcszinében az életerőt, nem lehet tagadni, a
               faluból kapta. Nem faggatta az ifjut ügyetlen kérdésekkel, beszéd közben ugy is
               eleget mondott a fiu, mely az apának uj volt, s hogy gyermeke tudja, nagyon
               kielégitette.</p>
            <p>A legegyszerübb paraszt ember is megtanulja hosszu hallás után az öreg misét, a diák
               szavak megmaradnak agyában, s mindig vágyik tudni, hogy mit jelentenek azok. Ez az
               egy kiváncsiság tört ki az öregből, s a misét az ifju végig megmagyarázta
               apjának.</p>
            <p>- Nagy tudomány az a diák szó! - Mondja az öreg.</p>
            <p>- A ki szépen tudja! - jegyzi meg a fiu.</p>
            <p>- Kétfélekép is lehet?</p>
            <p>- Százféleképen is, édes apám, - magyarázza a fiu, - a nyelvnek is sokféle ruhája
               van, s a ki szebben öltözteti a mondanivalót, az tudja jobban. Már ha most azt
               akarnám mondani magyarul: <hi>de meleg van</hi>, annyifélekép
               mondhatom, ahányféle emberrel beszélek. A kis­asszonynak azt mondanám, a mit a vers
               mond:</p>
            <p>A fönnjáró napnak aranyos sugára</p>
            <p> Piros rózsákat csalt a leány arczára.</p>
            <p>a tekintetes urnak ugy mondanám: <hi>kábitó a meleg</hi>,édes apám azt
               mondaná nekem: <hi>fiam, megsülünk ma</hi>,a kisbiró pedig nem
               válogatná a szót, hanem azt mondaná: <hi>disznót lehetne pörkölni a
                  napnál. </hi>Valamennyi egyet mondana magyarul, a <hi>meleget
               </hi>mégis mindenik máskép, az urfi szépen, a kisbiró csunyán.</p>
            <p>- Igazad van, fiam, ha a szolgabiróval beszélek, én jobban megválogatom a szót, és
               szinte elfáradok a válogatásban.</p>
            <p>- Igy van az diákul is, édes apám, a válogatás a nehéz, s a ki könnyen válogatja, az
               tudja legjobban, és ugy válogatja, hogy az sem érti, ki minden diákszót tud.</p>
            <p>- Furcsa biz az, fiam, most tudom, hogy könnyebb káromkodni, mint szépen
               beszélni.</p>
            <p>- De apám megértette a <hi>meleget </hi>mindenféleképen?</p>
            <p>- Hogy ne érteném, mikor magyarul mondod.</p>
            <p>- Ezt akarom most megmagyarázni édes apámnak, hogy nincsen olyan nép, mint a miénk;
               mert ez ugy beszél, mint a könyvet irják.</p>
            <p>- Más nép nem ugy beszél?</p>
            <p>- Más nép azt a nyelvet nem érti, a mi a könyvben van, s a ki a könyv szerint tanulta
               nyelvét, nem érti meg a népet.</p>
            <p>- Összevesznek azok, fiam?</p>
            <p>- Nem veszhetnek össze, édes apám, mert nem értik egymást.</p>
            <p>- Még sem vagyunk mi a legutolsók a föld hátán!</p>
            <p>- Ezt akartam mondani, édes apám, s abban van a mi erőnk, ha a mi népünk tanulni
               akarna, készen a kanala, melylyel merithet a tálból; pedig, hej, az a tál tele van,
               és szabad belőle kanalazni.</p>
            <p>- Fiam! - mondja az apa szokatlan boldogsággal, - te többet tudsz apádnál,
               megértetted ugy-e, hogy nem az uraság, hanem a tudásért eresztettelek el az eke
               mellől?</p>
            <p>- Apám, - mondja az ifju apjához hajolva, - régen értem én már. Az ekeszarv, a
               kaszanyél is nehéz, az a tanulás is. Mindegy lenne, akármelyikért kapom a mindennapi
               kenyeret, - a mit visszafizethetek kamatban édes apámnak, elkezdem visszafizetni. Nem
               az ösztönzött engem a tanulásra, hogy a falun megirigyeljék, milyen ur válnék
               belőlem; hanem hogy lássák az urfiak, hogy a parasztgyereknek fejébe is belefér a
               diákszó, s mint a méh, messzeföldről visszatér a kashoz, hazahozom a nép közé a
               tudást.</p>
            <p>- Fiam, áldjon meg az Isten, - mondja az öreg, midőn a fiu apjának keze után nyult,
               hihetőleg, hogy megcsókolja, az öreg pedig erősen megfogá a kezet, hogy amaz meg ne
               csókolhassa, - ki van fizetve tartozásod,... légy...</p>
            <p>- ... Én mondom meg, hogy mi leszek, édes apám, - vág a fiu apjának szavába, - az
               leszek, a mire most minden jóravaló ur törekszik, a miről a szántóvető gondolatban
               sem tudja, hogy mi az: <hi>ember akarok lenni, apám</hi>,ez most a
               legszebb és a legnehezebb tudomány; mert erről nem irtak még könyvet.</p>
            <p>Még össze volt kapcsolva a két kéz, mikor a birólak előtt négy lovas hintó állt meg,
               melyből Csillag Pál főjegyző ur messziről köszönté a birót.</p>
            <p>- Biró uram, jó napot.</p>
            <p>- Isten meghozta a tekintetes urat! - Üdvözli az öreg az érkező elé sietve, s
               megkérte, méltóztatnék a szobába sétálni.</p>
            <p>Az ifju tiszteletteljesen köszönté a főjegyzőt, a szobába kisérte, s épen be akará
               magát mutatni, midőn a főjegyző kezet nyujtva mondja:</p>
            <p>- A kiváncsiság hozott be, barátom, önt kivántam megösmerni; remélem, eltaláltam,
               hogy ön az öreg­nek fia?</p>
            <p>- Meglep, hogy a tekintetes ur figyelmére méltat.</p>
            <p>- Nagyon természetes a figyelem, tudtam, hogy az öreg oskoláztatta kegyedet,
               alkalmilag találkoztam a tanár urakkal, kik kegyedről egyetmást mondtak, s nehogy más
               megye kapja el orrunk elől, én akarom az ujonczot elfogni.</p>
            <p>- A tanár urak legfölebb a leczkefölmondásból mond­hattak ajánlót.</p>
            <p>- Semmi leczke, fiatal barátom, az oskola legtöbbnyire szajkókat ád, ilyeneket
               nélkülözhetünk. Mást mondtak a tanárok, hogy ön tud már a földön is járni.</p>
            <p>- Nem szoktathattam magamat a tulkapaszkodásra, tudom, honnét indultam el a nagy
               világnak.</p>
            <p>- Egy kis mesét, barátom, én már igy szoktam, - mondja a főjegyző. - A mint az Isten
               meg­teremtette a világot, a mezőt betarkázta virágaival. A tányérbél széles pofájával
               a hosszu szárról fölmagasodván, elbizakodva nézett az apróbb virágokra, aztán
               megvetvén őket a magasból, folyvást a napba nézett, mig a kis százszorszép a bokrok
               között bujkált. Egy darabig irigylé a százszor­szép a tányérbélvirágot, hogy folyvást
               a napot követi; de a mint észrevette, hogy éjszaka a holdvilágot is oly szolgamódon
               követte, megszégyenlé a nagy kamasznak hitványságát és még inkább a bokrok közé
               huzódott. Ekkor meglátván Isten a szerény virágot, vigasztalólag mondá neki: ne
               busulj, kis virágom, az emberek meg fognak keresni a bokorban is: a tányérbél hosszu
               szárán aszik össze, téged pedig bokrétába fűznek. Eddig a mese, barátom, e példának
               nyomán keresem föl, s ha őszinte jóakaróra van szüksége, annak beállok én önmagáért
               és hasonló mértékben derék apjáért, kinek be akarom bizo­nyitani, hogy a ruhák
               különbözők lehetnek, de az ember lélekben mind egyforma.</p>
            <p>- Nem tudok olyan szép mesét mondani, mint tekintetes ur, - mondja a fiu, - de ha
               szivembe látna, a hálát nagy betükkel látná fölirva.</p>
            <p>- Fiatal barátom, kemény kisérlet vár önre. Az élet elhozza próbáit, ha ön a
               törvényben megtanulta a különbséget az osztályok között, és szivében gyülölet van,
               ugy ne reméljen örömöket; ha azonban képes ön várakozni, ugy megérheti, hogy ez
               országban csak az a különbség lesz: ép lelkü vagy pedig hitvány ember. Erre törekszem
               én és sok más; ha tanu akar lenni, a hosszu pályára ön is hivatalos.</p>
            <p>- Atyámat kell tanuságtételre kérnem, ő nem rég mondá, hogy megértett engem.</p>
            <p>- Ér-e az apa tanusága gyermeke mellett?</p>
            <p>- Ér azé a derék emberé, kit huszszor választottak meg birónak.</p>
            <p>- De boldog vagyok, tekintetes uram.</p>
            <p>- Boldogabbak is leszünk biró uram, addig is kérem, hogy fiatal barátomat ereszsze el
               a napokban hozzám.</p>
            <p>- Holnap mindjárt elmehet, tekintetes uram.</p>
            <p>- Köszönöm a bizalmat, biró uram; igy mára végeztem, s minthogy az alispán a szomszéd
               határban vár reám, azt kérdem, nem mehetnék rövidebb uton; mert az országut messze
               elkanyarodik?</p>
            <p>Itt a biró megmagyarázta a dülőutakat; de taná­csolta, hogy éjjel arra ne járjon;
               mert néhol ingoványos a hely, a könnyen hajló hintó hamar oldalt esik. A főjegyző még
               egyszer elmondatá az utváltozásokat, aztán mindket­tővel lelkesen kezet szoritva,
               kocsira ült, s a rövidebb uton ment el a szomszéd határba.</p>
            <p/>
         </div>
         <div type="chapter">
            <head>Egy csomó aláirás.</head>
            <p>A világ forgásába minden dolog következetesen be­illik, a tudósok bölcsesége, a
               tudatlanok ostobasága. Ezen nyomon kimondhatlan nagy számu apróságot
               előszámlálhatnánk, melyek a világnak sorsára elhatározó befolyást gyakoroltak. Egy
               párisi varga elkésett egy pár csizmának készitésével, s ez alatt Napoleon ezredes
               jobban meggon­dolta föltett szándékát, nem ment török szolgálatba. Az események
               lehetnek kicsinyek; de következéseik nagyok.</p>
            <p>Kapus Imre jókor kocsira ült, a nappali nagy meleg miatt reggel ment el a
               látogatásra, a cselédet aztán biztatta, hogy a legrövidebb utat válaszsza. A
               legrövidebb ut történetesen az volt, melyen a főjegyző tegnap utazott. Imrének az
               jutott eszébe, hogy az ingoványos körül nem dült-e föl a kocsi? E gondolat
               fokozatosan éledt épen az ingoványos részig, s minthogy a kocsis itt lassabban
               hajtott, Imre a nyomokat vizsgálta. Egy helyütt a kocsis kikerült a vágásból, hogy az
               ingoványosabb helyen el ne vágjon a kerék. Imre kérdé a kocsist:</p>
            <p>- Miért kerülsz oly nagyot?</p>
            <p>- Tegnap itt fölfordult valaki, a mint látom a nyomokból, s több embernyom látszik,
               mint kerékvágás.</p>
            <p>- Megállj, - mondja Imre a kocsisnak, - ott egy csomó papir fekszik a vakondturás
               mellett, bizonyosan a tegnapi düléskor feledték itt.</p>
            <p>A kocsis leugrott, fölvette az egész köteget, s átnyujtá Imrének.</p>
            <p>- Urak járhattak erre, - azoké leszen a papiros.</p>
            <p>Imre mindjárt a főjegyzőre gondolt, a csomagot oldatlan hagyá, s maga mellé helyezé
               az ülésben. Hirtelen elkedvetlenedett, hogy jóakarójának még baja akadhatott a
               földülésben, még inkább biztatta a szolgát, hogy a lovakat gyorsabban ereszsze. A
               szolga megfelelt a kiván­ságnak, néhány óra alatt rámutatott a toronyra, mely a
               kitüzött falunak közepéből ágaskodott ki, mintha vendéget lesne; mert a
               közbirtokosságnak csinos uri lakai gyanittaták, hogy a váratlan vendéget az
               álmos-könyvből is örömest találgatják, s a ki a vendégre csörgő szarkát meglőné,
               könnyen madársrétet kapna az inába.</p>
            <p>Alig emelkedett föl a nap olyan magasra, hogy a gyepre kiteritett vásznat illőleg
               megszáro­gathassa, Imre már a megyének legnevezetesebb közbirtokosságában volt.
               Jobbról, balról választékos uri lakok lombos fatömegek közől kandikáltak az utczára,
               kinézésre bizon meglakhatott volna bennük akárki; tehát kérdezkedni kellett, melyik
               itt tekintetes Csillag Pál urnak laka?</p>
            <p>- Épen jó helyütt tetszik járni, - mondja egy fehércseléd, - a tekintetes ur is
               itthon van, tegnap este érkezett haza.</p>
            <p>- Nem beteg a tekintetes ur?</p>
            <p>- Betegnek kellene lennie? - Viszontkérdi a leány csudálkozva az ifjunak furcsa
               kérdésén.</p>
            <p>- Nem dült föl a tekintetes ur tegnap éjjel?</p>
            <p>- Még nappal hazaérkezett.</p>
            <p>Imre könnyebbült lélekkel járatott be az udvarba, hol a megállásnál már a főjegyző ur
               várakozott; mert a beszélgetést hallotta a nyitott ablaknak redőnyei mellett. A
               megyei hajdu leszedte a holmikat, a kocsist az istállókhoz utasitotta, a házi gazda
               pedig vendégét először is a lakot környező kis angol kertnek hüsébe vezette.</p>
            <p>- Barátom azt kérdé a cselédtől, hogy nem vagyok-e beteg?</p>
            <p>- Azt véltem, hogy tegnap szerencsétlenség történt utközben az ingoványosnál,
               minthogy ott dülésnek nyo­mait láttam.</p>
            <p>- Én baj nélkül jöttem, s hihetőleg utánam jött valami szerencsétlen, a ki a rövidebb
               utat kereste, - meglehet épen falubeli.</p>
            <p>- Nem gondolnám, mert egy iratcsomagot találtunk a válságos helyen, s ez adott okot a
               kérdésre, hogy baj után tudakolóztam legelőször.</p>
            <p>- Megnézte barátom az iratokat?</p>
            <p>- Nem néztem meg; mert igen hihetőnek véltem, hogy azon csomag a tekintetes uré.</p>
            <p>- Az iratcsomó biztosan nyomra vezet, de különben is hiszem, hogy Faragó alispán
               urnak történhetett baja; mert neki azon irányban kellett menni, ámbár
               figyelmez­tettem, hogy az ut nem egészen biztos, de mivel én az ő kocsiján jártam
               arra néhány órával előbb, - a makacs öreg megbizott a kocsisnak ügyessége- és
               helyösmeretében.</p>
            <p>- Csak nem történt baja?</p>
            <p>- Attól nem félek; mert különben itthon volna inkább, mint máshol; pedig, ha baja
               történt volna, jókor hozzám ért volna a rossz hir: igy nyugodtak lehetünk.</p>
            <p>Körüljárták a kertet, onnét a majorba értek, hol a hazai viszonyokban szokatlan rend
               mutat­kozott s a fiatal ember csöndesen bámulta az intéző kéznek gondos mun­káját. A
               cselédek élénken munkálkodtak, a kérdésekre értelmesen feleltek, s egész
               foglalkozásuk olyan kiszabott renden ment, hogy a néző megkivánta a munkát.</p>
            <p>A régi jó gazdák született hajduk voltak, legkoráb­ban keltek, legkésőbben feküdtek,
               folyvást kiabáltak, beszédjüknek fele része káromkodás volt; mert egész napon át, ugy
               szólván, birkóztak a cseléddel, hisz az mind akasztófáravaló, mind tolvaj! A két láb
               és a nyelv dolgozott, az ész nyugodott; az nem volt kiváncsi, hogy a lomha földben
               volna-e több erő, ha kényszeriteni tudná? Nem számitott, hogy a jármos ökör a megevő
               szénáért mennyi munkát képes elvégezni, s mert a paraszt ember is előbb megveri a
               feleségét, mint az ökrét: az ur is inkább sétáltatta az ökröket a szántásban, mint
               mivelte volna a földet.</p>
            <p>Gazdasszonyaink jó tyukültetők voltak, könyökig vájkáltak a kerti földben, nyelvük,
               mint a lelkiismeretnek furdalása, soha meg nem nyugodott, de parancsolás helyett
               veszekedtek, magyarázat helyett lármáztak, a cselédet szamárnak fogadták, annak meg
               is hagyták, olyannak eresztették el; mert nagyobb szégyennek tarták a cseléddel
               szépen beszélni, mint veszekedni, - dicséretesebbnek a cseléd után kujtorogni, mint
               jól megmagyarázni a megtennivalót, s előre megmagyarázni, hogy a lustaság könnyen
               kiszámitható, és ezzel kisüthető, melyik élhetetlen.</p>
            <p>- Ez a rend csudálatra méltó! - mondja az ifju.</p>
            <p>- Mindjárt nem fog ön csudálkozni. Az ökrömet, ha befogatom és hajtatom: megyen, - ha
               kifogatom: megáll, - tevékenységének határa ott végződik, a hova kényszeritem.
               Magától semmit sem tesz meg; mert állat, és az élelemért nem érez háladatosságot. Az
               ember megalkuszik velem, bérét közegyetértéssel határozzuk meg, ezért megveszem
               munkásságát, és <hi>szolgának </hi>nevezem. Mondja meg ön, a szolgaság
               fogalmáért mit ad nekem az ilyen módon megfogadott ember?<hi>
                  Becsületét, szorgal­mát</hi>,melylyel leginkább használhatna, magaménak
               mond­hatom? Ennek magasabb ára van, ezért szivébe kell nyulnom. Leereszkedem hozzá,
               megtanitom a természet­nek azon titkaira, melyekre mulhatlan szüksége van, közlöm
               vele a tudásnak malasztját, s addig nem nyugszom, mig föl nem ébresztem benne az
               öntudatot, hogy önbecsét ösmerje, s összehasonlitván magát önmagával, mikor hozzám
               jött, a nagy különbséget megértse. Higye el ön, senki sem szereti, ha ostobának
               hiszik. - Ezen hatalmas ösztönnél fogva képzelem uj embereimet, s mikor leved­lette
               nálam a vak tudatlanságot, már a puszta tudást is megjutalmazom; - s mivel időnek
               folytán tapasztalja, hogy nem fukarkodom a méltánylásban, föltámad benne a becsület,
               hogy a lehető legtöbbet megtegye; mert bizik belátásomban.</p>
            <p>- Most már nem csudálkozom.</p>
            <p>- Hiszem! - mondja a főjegyző. - Eljárásom igen egyszerü, másnál szolga volt, nálam
                  <hi>emberré lett</hi>,igy igen jutalmazó tőke, melynek kamatait
               gazdaságom bebizo­nyithatja.</p>
            <p>- Azt gondolom: álmodom, a mit láttam és hallottam.</p>
            <p>- Pedig most nem álmodik ön, - most látja a valót, az egyszerü megfejtést, hogy a
               társadalom beteg, s az ember az embert megérteni nem tudta. Könyvekben szép szavakkal
               megirják, hogy az eb milyen hű, a ló minő okos, és szokott köréből egyesleg mennyire
               kiemelkedik; szeretném megkérdezni az illetőket, az az eb volt-e hű, melyet folyton
               korbácsoltak? vagy az a ló ragaszkodó, melyet mindenképen agyoncsigáztak? A
               megkorbácsolt kutya megharap, a bántalmazott ló fölrug, - s a lealacso­nyitott ember
               félállat marad, mely mindent erőltetve teszen. Titok legyen előttem az ember, ez a
               beszélő, nevetni és jajgatni tudó, kérő és köszöntő, a vett jóért hálát fogadó lény?
               Az embernek arcza folyvást megvallja, mi van a lélekben! Látom az arczon az örömet,
               bánatot, vágyat, félreértést, kiváncsiságot, megelégedést és hálát, - és még se
               ösmerjem? - Szavával sok ember hazudik; de képe elárulja hazugságát. Ember az embert
               nem nélkülözheti, s ha már a viszony elkerülhetlen, tulajdon hasznom parancsolja,
               hogy emberemet legczélszerübben használjam, s a legszentebb igazság, hogy akkor
               használ legtöbbet, ha tulajdon becsét megösmertetem vele, s én leszek a legelső, ki
               ezt megösmerem.</p>
            <p>- Hol kezdődött e szemlélődés?</p>
            <p>- Politikai viszonyaink kényszeritettek a szemlélő­désre. A jobbágy megalázott
               szolgánk, szorgalmának gyümölcséből résztveszünk, idejének nevezetes részéről mi
               rendelkezhetünk, s a mogorva arczon látám, hogy belől gyülöletnek lángja ég.
               Megdöbbentem azon kiváltságtól, mely csak hitvány munkát képes kicsikarni, és a
               gyülö­letet buján termi. Tulajdon fajomat nem kivánom ellen­ségemnek, barátja lettem
               az egyszerü népnek, azóta vidám képpel szántja földeimet, tudja, hogy nem hajszolom,
               szorgalmát megkétszerezte, s engem további tanul­mányozásra ösztönzött, melyből
               világos a jó eredmény.</p>
            <p>- Szabad a végczélt is tudnom?</p>
            <p>- A jobbágyi köteléknek föloldása! Ez az, mit az én életkoromban el lehet kezdeni,
               önök folytassák a munkát, oktassák a népet, s az ön gyermeke fejezze be a munkát,
               képezze <hi>emberré.</hi>
            </p>
            <p>- Hosszu időszakot szab ki ön.</p>
            <p>- Ezredek oktalanságának kiirtására évtizedek szükségesek. Ne legyünk mohók, oszszuk
               meg a munkát, mindenik tegye meg kötelességét; egykor be lesz fejezve a mű, s a jelen
               elégedjék meg, hogy a legnehezebbet, a kezdetet ő nyitá meg, s a jövendő az általa
               vetett alapon fogja folytatni és befejezni a nagyot.</p>
            <p>Nem folytathaták a beszédet, a mint a kerten át visszatérének a lak felé, élénk
               csevegés köze­ledett, s egyik fordulatnál hat szép lányka sietett elő, mint egy
               kiszabadult madárfészeknek fürge népessége, mely örvend, hogy szár­nyaira kelhet. A
               legidősebb alig tizenöt éves, magában gyermek, csak azért nagy, mivel utána még
               kisebbek következnek. Az idegennek láttára hirtelen elhallgat, s meghajtva magát az
               ifju előtt, apja mellé siet, mintha még a védő mellett lenne helye; pedig apja
               észrevette, hogy a fülig piruló lányka hugai között a közvetlen előbbi pillanatban
               már a <hi>felnőttek </hi>szerepét játszta, külön­ben szabadon lengő két
               dus hajfonatát fejére szedte föl, hogy öregebbnek lássék, és csak apjának jelenléte
               miatt engedte lefoszlani a magas homlokról, hol mint a hajado­nok pártája koronázták
               meg a szép főt.</p>
            <p>- Az én galambjaim! mondja a főjegyző, édes örömmel engedvén szemlét az ékes kis
               csoporton.</p>
            <p>Egyszerre csend lett, a gyermektermészet az ide­gennek láttára visszavonult a
               tartózkodásba, a kisebbek hallgatva néztek hol az apára, hol az idegenre, a
               legna­gyobb pedig folytonos zavarban apja mellé huzódott, hogy egészen elrejtőzhessék
               azon szemek előtt, melyek bizonyosan tudják, hogy ő még gyermek, mert a kicsinyitő
               hajfonatokat kénytelen leereszteni, mikor épen a hajadont kezdte szerepelni.</p>
            <p>- Vissza a fészekbe! mondja a főjegyző a gyerme­keknek, s öt azonnal
               visszakanyarodott, de a hatodik nem mert megmozdulni. Még erősebben kapaszkodott
               apjának karjába, s mikor az kérdé, hogy miért nem megyen? elvörösödve mondja apjának
               odasugva:</p>
            <p>- <hi>Én is fussak?</hi>
            </p>
            <p>A főjegyző magához szoritá a gondolkozó gyermeket, s ma először türte meg őt, hogy
               férfinak jelenlétében hallgassa a beszélgetést. A lány szeretett volna eltünni; mert
               a vendég igen fiatal volt arra, hogy a fejlődő lány egykedvü maradhasson közelében.
               Eltávozni bajosabb, hogy utána nézzen, s igy szemletárgy legyen, s azt gondolja róla,
               hogy: <hi>gyermek.</hi>
            </p>
            <p>Szorosan apjának karjába kapaszkodott, s mivel az <hi
               >megtürte</hi>:egyszerre <hi>magasabbnak </hi>érzé magát, ki a
               gyermekszobának falai közül most már kiszabadult. Csillag jól érezte a lánynak
               odasimulását, - értette az indulatot, mely a kornak beösmerését kivánta, azért
               visszaszoritá a gyermeknek karját, miből az megértette, hogy apja mától fogva a <hi>hajadonok </hi>sorába emeli.</p>
            <p>- Kapus barátom, ez legidősb leányom, az én kedves Idám! Mondja a főjegyző a
               fölizgatott lányt bemutatva, mire az előbbre hajtá fejét, és amannak bókját
               viszonzá.</p>
            <p>Erősen dobogott a lánynak szive, az első <hi>bemutatás­nak </hi>nagy
               öröme alig fért meg bensejében, arczán valami érettség tükröződék vissza, mely
               közelebb vitte a nagy­korusághoz. A férfi mindig nevetséges, mikor a gyermeksorból
               kierőlködik. A logikus diák minél éretlenebb, annál vastagabb botot vesz, hogy
               emberkedését dorongjával bizonyitsa be. A legöblösebb pipákat keresi, fogaival a
               pipaszárt szó szerint megharapja, s a mellette elmenőt megröhögteti esetlen
               dagadozásával, hogy bőréből kikivánkozni látszik. Orra alatt a mohodzó pelyhet olyan
               feketére mázolja valami gyurmával, hogy az ember szánalomból odakinálná kendőjét,
               hogy a fekete piszkot letörölje, melyet téntamázolásnak vél, - csak közelebbről veszi
               észre, hogy a gyermek embernek pingálta ki magát.</p>
            <p>A nő önérzetében leszen erősebb, mikor átalakul. Óvakodik az ügyetlenkedésektől, a
               bizalmaskodással föl­hagy, az idegent kerüli, minden nyomon tartózkodó, s mig a fiu
               élhetetlen kapaszkodásában mindenkinek utjába áll, hogy lássák, - a nő rejtőzik, mint
               a <hi>“ne nyulj hozzám”</hi>;mert önkénytelen érzi, hogy elkezdődött
               ellenében az ostrom.</p>
            <p>Csendesen haladva a lakhoz értek, melynek üveges előrészében a háziasszony már
               reggelivel várta az érke­zőket.</p>
            <p>A szokott bemutatás után Csillagné kijelölé a helyeket, s hárman maradtak; mert Ida
               egy félelemteljes bókkal a legközelebbi ajtón eltünt. Mi kövessük a lányt, amazok
               végezzék a reggelit, ujat arról nem mondhatnánk, és nem czélunk, hogy a
               szakácskönyvek birálatával töltsük meg a lapot.</p>
            <p>Ida anyjának szobájába ment, tudván, hogy ott hosszabban egyedül maradhat. Leereszté
               az ablaknak függönyeit, hogy a szoba homályosabb legyen, s igy elzárkózva ült a
               zongora mellé. Még kezével sem meré arczát érinteni, - érezte, hogy a forró vér igen
               melegre piritá. Össze-vissza játszott mindent, a kifáradásig zaklatta magát, hogy az
               anyai kémlő szemek a redőbe ne láthassanak.</p>
            <p>Mit titkolt az ékes szép gyermek?</p>
            <p>Vonzalmat nem! - Mikép foglalkoznék mással az, ki még magának is csak ma kezdődött
               el? A bimbó hüvelyéből akar kifejleni, érzi, hogy eddigi leplében nem fér meg, s hogy
               a külső világnak napja sugaraival kifelé édesgeti. A ma érkezett vendéget kis
               testvéreinek csoportjából látta meg, s az döbbenté meg, hogy a kicsinyek között a
               gyermekek mértéke szerint fogja megitélni, - smivel a gyermek iránt akárki is
               szabadabban viselkedhetik, megijedt, hogy e szabadalomban <hi>még
                  szemébe is néznek.</hi>
            </p>
            <p>Az önvédelemre ébredt föl benne az ösztön. Lehetett volna a ma érkezett vendég
               akárki, ha fiatal, ugyanezen hatást idézi elő; mert valami azt sugta, hogy a férfiak
               kémlésében mindig van vakmerőség. A sziv nyugodt volt, a nő ébredt csak föl, hogy
               készen legyen az ellenállásra, ha egy férfi közeledni fogna azon vonalig, melyen
               belől a bizalmaskodás kezdődhetnék el.</p>
            <p>Hirtelen elhallgatott a zongora, majdnem ugy pattant föl ülőhelyéről a lány, s távol
               minden hiuságtól, hisz ő még magáról nem kérdezkedett a tükörtől, legfölebb egy
               kuszált fürtöt rendezett előtte, vagy egy kósza pelyhet törölt le fejéről a fényes
               lap előtt, - most vallatólag lépett a tükör elé, hogy annak tanusága szerint tudja
               meg: <hi>gyermek-e még?</hi>
            </p>
            <p>Inkább a harag rajzolódék le arczára, mint akármi más indulat; csak egy pillantásig
               kivánt megállni az igaz feleletre, s már az első bepillantás kielégitette volna, hogy
               méltán kikivánkozik a gyermekszobából; de midőn oldalt fordultában meglátta a lenyuló
               fonatokat, hirtelen fölcsavará mindkettőt a fejre, hogy elvégződjék az ügyetlen mult,
               s helyébe az önérzet lépjen.</p>
            <p>- Nini, az én kis babám nagylány akar lenni! Mondja a belépő anya.</p>
            <p>- Anyám! - mondja Ida anyjához simulva: <hi>gyer­mek vagyok még?</hi>
            </p>
            <p>Oly igézetes volt a kép, hogy az anya boldogságtól ihletetten tolá el némileg magától
               a lányt, hogy jobban szemlélhesse. Látta, hogy egy visszautasitó felelet a lányt
               megszomoritaná, azért örömtől csillogó szemekkel, s mégis egy mély fohászszal
               mondja:</p>
            <p>- Isten neki, - gyermekem, - nem akarok hiu lenni, hogy korodat önmagamért
               eltagadjam: <hi>felnőtt leány vagy már!</hi>
            </p>
            <p>Mélyen anyjának szemébe nézett a lány, egyszerre az engedelmes gyermek lett, és
               érzékenyülve kérdi:</p>
            <p>- Rosszul cselekedtem, anyám?</p>
            <p>- Nem mondtam ezt, Idám!... az én angyalfőm vagy igy is, - maradjon igy a szép
               fej!</p>
            <p>Az anyák fogják ezt megérteni, ők tudják, mily szent lemondás az, ha az anya
               leányának engedi a tükröt, s ő maga gyermekeiben kezdi föltalálni a következő kor­nak
               föladatát.</p>
            <p>Karjára füzé a leányt, elvitte az éléstárba, hogy kiegészitse az átmenetet; a házi
               gondokból egy részszel megbizta, s a kulcscsomagot megfelezte vele. Valami buksi diák
               elröhenti magát ez ügyetlennek látszó dolgon; hanem figyelmeztetem, mennyiszer félt a
               pillanattól, hogy az apja rajtéri a pipázáson, s mily komolyan aggódik, hogy a
               haragos apa torkáig dugja a büdös füstnyelet; valamint arra is hányszor gondolt,
               milyen dicső lesz, ha már az apa megtüri, hogy fejbe dugott pipaszárral jelenhet meg
               az öreg ur előtt?</p>
            <p>Ida a kedélyes séta után visszasietett anyja szobájába, anyja megengedte, hogy egy
               kötényt köthessen maga elé, midőn gazdasszonyi jelvényképen a kulcscsomagot karcsu
               derekára illeszté, az utána következő nővér lépett be, elbámulva mondja:</p>
            <p>- Ida! - te már nagy lány vagy!</p>
            <p>A bámulás mellé némi irigység csatlakozék, - szemügyre vette nénjén a változást, és
               bánatosan mondja:</p>
            <p>- Mikor következik a sor én rám?</p>
            <p>- Galambom, majd esztendő ilyenkorra.</p>
            <p/>
         </div>
         <div type="chapter">
            <head>A hivatalos vendégek.</head>
            <p>Csillagné férjét és vendégét együtt hagyta a reggelizés után, mert olyan tárgyba
               kaptak, melyből hamar ki nem fogynak a férfiak, tudniillik a politizálásból. Csillag
               a politikából áttért az emberekre, s a különböző egyéniségi hajlamok fejtegetése után
               azt mondja: Semmi sincsen hiában a földön, a létezőre szükség van, az okosakra ugy,
               mint a bolondokra, - s talán tapasztalta kegyed, hogy a nagy szerencsét az okos hiába
               keresi, sőt rösteli is keresni, mig a féleszü azon uton találja, merre a józan eszü
               ezer okból nem szokott járkálni.</p>
            <p>Ön most lép az élet kapujának küszöbére, ön nem ösmer senkit, önt nem ösmeri senki, s
               talán elszomorodik, hogy a tömeg közé kénytelen hatolni, s nem látja a bethlehemi
               csillagot, mely egyenesen czéljára vezetné. Ne kicsinyelje az embereket, mindeniknek
               van szeme, melylyel leskelődik, lába, mely ólálkodva jár, keze, melyen izmos az ököl
               és éles a köröm, hogy ártani tudjon, végre éles a nyelve, mely igér, tagad, esküszik
               és megcsal. Ezzel ellentétben mondom: tul ne becsülje az embert! Nem látta, hogy
               sebes menése közben hirtelen megáll, ha egy csökönös lovat lát, mely gazdájának
               minden ostor­csapására visszarug, - ha egy kofa mosdatlan szájjal veszekedik, vagy
               egy vargainas egy álmos szájtátónak fülébe kiált.</p>
            <p>Minden kicsinység megakasztja pályájában az embert, s mihelyt ön a tömeg közé lép,
               hol sohasem volt: valamennyi önt nézi, hogy honnét került oda? Önt nem merik
               meg­szólitani; hanem a szomszéd a szomszédot kérdi: ki ez? honnét jő? mit akar? mig
               végre a legszemtelenebb vagy a legkiváncsibb ön mellé furakodik, megszólitja önt,
               hogy lásson egy darabot az ön nyelvéből, s talán, mint az orvos a nyavalyát,
               kitalálja a titkot, melyet annyian szeretnének tudni. Kevéssel meg nem elégszik a
               kiváncsiság, nem elég, hogy ön az első kérdésekre kivallja apját, anyját,
               szülő­helyét, foglalkozását, többet akarnak kiásni, véleményét akarják tudni. Ha
               egyenest vagy görbét mond ön, az örökké küzdeni vágyó ember vitázni fog, hogy az ön
               erejével megmérkőzzék, s önt a pad alá gyürje. A gyenge legény hirtelen oda kerül, a
               hova való, az <hi>utolsó helyre. </hi>Az erős nem enged, s a
               legyőzöttnek helyébe más jő; mert az idegent ellenségnek nézik, kit nem tanácsos
               előre ereszteni.</p>
            <p>Minden embernek van ellensége; a kit ön legyőzött, annak ellenségei megtapsolják önt,
               s egy ügyben már rokonszenvre akadt. Megszünt ön idegen lenni, erejét becsülik,
               irigylik vagy félik, - s ők fedezik föl a fegy­vert, melynek még mielőtt használni
               akarná, élét és értékét ösmerik, s a gyengébbek átengedik a tért, mely helyettük önt
               jobban megilleti. Az embereknek határtalan kiváncsisága nélkül a jövevény a tömegben
               észrevétlen eltévedne; a kiváncsiság előkeresi, mint a vasorru bába az idegen szagot,
               és szembeszáll vele. Az aranyborju aranyból készült, de csak borjualak, és a tömeg
               mégis imádta. Korunk valamivel válogatóbb, nem imád ingyen; de ha értéket lát, annak
               megadja magát rögtön; mert önnek is van nyelve, mely itéletet mondhat, és senki sem
               szereti, hogy hozzáértő ember ostobának higyje.</p>
            <p>Ön itt van a létezők sorában, ez azt bizonyitja, hogy a mindenségben szerepe van, - a
               többi magától következik, s az emberek kiváncsisága ki fogja fürkészni, mi lakik
               önben? Nem kell a köztérre kiállnia, hogy por­tékáját toroktáltva árulja, - eljő az
               éhes tudnivágyó, - kilesi önt, s elhozza a vevőt, kinek önre szüksége van. Ez az én
               tanácsom, talán furcsa, de igaz; ha tetszik: ne feledje el, és az életben használja
               föl.</p>
            <p>A jóakaratu szavak mélyen meghatották az ifjut, s ámbár amugy sem félt az életnek
               küzdelmeitől, a gyakor­lati tájékozás igen megnyugtatta. Hosszabb beszélgetés után
               figyel­mezteté Kapus a főjegyzőt, hogy jó lenne megvizsgálni iratcsomót, melyet a
               posványosnál talált, hogy igaz tulaj­donosának vissza lehessen szolgáltatni. A
               főjegyző a vendégszobába kisérte a fiatal embert, s az uti zsákjából kihuzta a
               hosszukás csomagot.</p>
            <p>Csillag azonnal kibontá a köteléket, melynek ivei egyelőre üreseknek látszanak, hanem
               midőn kigöngyölé az egész csomót, látta, hogy Faragó alispán ur az idé­zési iveknek
               száz darabból álló csomagát vesztette el. Visszagondolt Csillag a tegnapi elválásra,
               barátja szintén a rövidebb utat választá, s alkonyat után menvén a hajlós uton,
               bizonyosan földült, s ekközben veszté el a csomót.</p>
            <p>Végignézte Csillag az iveket, egytől-egyig aláirva az alispán által; de egyen sincsen
               még megirva, hogy idé­zésre való.</p>
            <p>- Az agyafurt embernek hiába beszél akárki! Mondja Csillag, megemlékezvén, hogy már a
               főispán is figyelmeztette e gondatlan szokásra, s ha véletlen rossz lelkü embernek
               kezébe kerül, Faragónak vagy éltében vagy holta után gyermekének számtalan
               alkalmatlanságot okoz­hat az ügyesen fölhasználható aláirás.</p>
            <p>Kapus nem értette a főjegyzőnek fölszólalását. Nem akart kérdezkedni, nem is kellett;
               mert kis szünet mulva mintegy fönnhangon gondolkozva mondja:</p>
            <p>- Meg kell rezzenteni az öreget, hogy máskor ne hordja ölszámra az ilyent!</p>
            <p>- Tudja a tekintetes ur, hogy ki vesztette el a csomagot?</p>
            <p>- Tekintsen az ivbe, itt van olvasható betükkel megirva. Oly vastagok a betük, hogy a
               papirnak ellenkező oldalán is átlátszanak.</p>
            <p>- <hi>Faragó Péter, első alispán</hi>;olvassa az ifju.</p>
            <p>- Ugy-e, szép tréfa kerekedhetnék az ilyen aláirások­ból? Hanem hogy csak tréfa
               kerekedjék, segitsen barátom a mulatságban.</p>
            <p>- Ezer örömmel, - válaszol az ifju, - mit parancsol a tekintetes ur?</p>
            <p>- Meghivjuk Faragó barátomhoz az egész vármegyét egy estére. Majd el nem tudja
               gondolni, hogy mi lelte a nemes vármegyének uri népét, hogy az egész csapatnak
               ugyanazon egy estére méltóztatott látogatóra indulni.</p>
            <p>- Mire valók ezen aláirások?</p>
            <p>- A főjegyző azonnal megmagyarázta az egészet, s elmondván a többszöri
               figyelmeztetések történetét, hogy az öreg bevett szokásától mindamellett sem tért el,
               egy kis leczke nagyon helyén lesz, hogy a makacs ember ez egyben kapjon üdvösséges
               tanulságot, engedni különben sem szokott. Csillag egész szeretettel rajzolá le az
               öreget, kitünő tulajdonságait igen élénken kiemelé, aztán a hosszu magyarázatra
               következett egy fogalmazás, melyben csak a meg­szólitások változtak.</p>
            <p>“Kedves barátom!</p>
            <p>Mához egy hétre szivesen látlak egy kis barátságos vacsorára; nem is aggódom, hogy
               kérelmemet megtagadd; mert egyéb okom is van veled és jó barátimmal találkozni, kiket
               ma szintén meghivtam. Arra is különös okom van, hogy ugyanezen levelemet a kijelölt
               estére magaddal hozd, minek magyarázatát akkor könnyü lesz kitalálni. Végül ismétlem,
               hogy a megtagadás különösen nehezen esnék, azért barátságodtól reménylem, hogy
               eljöveteledre bizton számithat.</p>
            <p>Kelt .... szept. 2-án 18.. </p>
            <p>barátod</p>
            <p> Faragó Péter m. k., első alispán.”</p>
            <p>Ezen levélminta szerint a megyének nagyobb és kisebb urai különböző czimeik szerint
               kapták a meghivást, s a levelek elkészülvén, a főjegyző magának is czimeztetett
               egyet, - a többit pedig postára adatta, várván a napot, melyen Faragót a vendéglátás
               meg fogja lepni. Összesen kilenczvenhét darabot használt föl a főjegyző a levelekből.
               Háromnak nem akadván alkalmas gazdája, szekrényébe zárta, hogy a kitüzött estén, a
               tréfának végső magyarázatánál adhassa át az alispánnak. Egyszersmind kérte az ifjut,
               hogy mig nem szól, titokban maradjon az egész, s a kitüzött estére előre magához
               kérte Kapust, hogy szemtanuja legyen a mulatságos zavarnak, hova őt magával
               viendi.</p>
            <p>Hogy Faragót a vendéglátás különben zavarni nem fogja, jól tudta a főjegyző; mert
               Faragó akármikor ellát­hatott száz vendéget, értvén eszem-iszommal, akkoriban
               általános szokás lévén kivilágos kivirradtig mulatni, s ágyra nem kellett nagyon
               számitgatni. Ha néhány öregebb ur érkeznék, a közbirtokosságban könnyü azoknak
               elhelye­zése, hogy a mulatók zajától távolabb legyenek.</p>
            <p>Jó izüt nevetett a főjegyző a tréfának, még nejének sem szólt, hogy a meglepetés
               egészen általános legyen. Néhány nappal később az alakuló magyar akadémiának
               intézőitől levelet kapott, melyben az <hi>ösmeretes buzgalmu jó hazafit
               </hi>fölszólitják, hogy a megyében alapit­ványokat vagy adakozásokat sziveskedjék
               gyüjteni, e czélra tehát igen alkalmas lesz a megyének szinét együtt találni
               Faragónál, s ott a jó kedv a szent czélnak előmozditására sikeresen fog hatni.
               Faragóra magára nem mert számitani a főjegyző, ha külön fogná felszólitani; mert az
               öreg, mint tudjuk, egy alkalommal már kifejezte, hogy poé­táinkat csiripoló
               verebeknek tekinti; de tán a közlelkesülés árjában az öreg is kihuzza az
               erszényt.</p>
            <p>A kitüzött napon Faragóéknál nagyon észrevették, hogy a macska mosdik, a szarka is
               élénken csörgött a kert keritésén; ezen régi jövendőmondás az alispánné asszony­ságot
               egész napon izgatta, s kedves öregének bemondta, hogy ő vendéget vár. Az öreg eleinte
               szó nélkül hagyta kedves élete párjának buzgó hitét, hanem az ismételge­tést már
               kiszentencziázta valamelyik érdemes diák poétá­val, hogy vége legyen a
               jövendölgetésnek. Az asszony még sem tágitott, és a hosszu együttlétnek
               emlékezéseiből fölemlité, hogy a bölcs rómaiak is jövendölgettek a madarak
               röpüléséből, mire boszusan azt mondja az öreg:</p>
            <p>- A tudatlan népnek jövendölgettek, fiam, hanem ha két ilyen madarász összekerült a
               madárlesen, rendesen nevettek; mert maguk között megvallák, hogy az egész élhetetlen
               mese!</p>
            <p>Az asszonyság haragosan távozott szobájába, és megmorogta az egész római bölcseséget,
               mely a szarka­jövendölést meghazudtolja; hanem hamar kapott vigasztalást, egyszerre
               két uri fogat járatott be az udvarra. Vissza lett állitva a szarkabecsület, az
               asszonyság nyertes képpel lépett férjének szobájába, és mosolyogva mondá:</p>
            <p>- Öregem, vendégek jönnek két kocsival.</p>
            <p>- A vendégnek örülsz, fiam, jobban, vagy szarkád jövendölésének.</p>
            <p>- Mindkettőnek, kedves öregem, - mondja gyengé­den az asszony, s az öregnek állát
               megsimogatva teszi hozzá:néha az asszonyoknak is lehet igazuk.</p>
            <p>- Akármennyiszer, feleség! Az igazság közös vagyon, enyim, tiéd, a mint kiesik; hanem
               a szarkák...</p>
            <p>Nem folytathatta a vitát, mert a vendégek beérkeztek. Szokott patriarchális örömmel
               fogadá vendégeit az alispán, s mikor helyet foglalnának a vendégek, a nyitva feledt
               ablakokhoz ment, hogy bezárja; mert sok ember érzékeny a légvonat iránt, e
               gondoskodást nem mulaszt­hatta el. Kinyult az ablakfeszitő után, s a mint behuzná, a
               kertnek legközelebb eső fájára három szarka röppent, s nagy csörgéssel üdvözlék az
               öreget.</p>
            <p>Az asszony szeliden mosolygott, a férj pedig vissza­nézett feleségére, hogy osztozzék
               annak örömében; de mégis azt mondja a szarkák felé is kitekintve egy pillanatra:</p>
            <p>- Csörögjetek, nálatok nélkül is tudom, hogy kedves vendégeim érkeztek.</p>
            <p>Az asszony mást gondolt, a szarkák után szentül hitte, hogy mások is érkeznek. A
               férfiakat együtt hagyta, kiment rendezkedés végett, s mindjárt ugy intézkedett, hogy
               többre készüljenek a konyhán. Rövid negyedóra alatt öt kocsi érkezett, egyik
               fölülről, másik a középutczáról, a többi alulról, s a teins asszony nem győzött
               örvendezni, hogy előrelátását az érkezők igazolták.</p>
            <p>A férj már nem tarthatta a hangos kaczagást, maga is kitört a nevetésben. A vendégek
               egymással tár­salogván, Faragó feleségéhez közeledve mondja teljes jó kedvében:</p>
            <p>- Anyjuk, hány szarkád van voltaképen?</p>
            <p>- Nem tudom, öregem, - válaszol az asszony, - hanem macskám az sok van.</p>
            <p>- Valamennyi mosdott?</p>
            <p>- Nem tudom megmondani.</p>
            <p>- Mindjárt elhiszem, hogy a komposszesszoratusnak minden macskája nekem mosdik; mert
               ismét kocsizör­gést hallok.</p>
            <p>Eltalálta Faragó. A kocsik tömegesen jöttek, s most már megijedt, hogy miképen fogja
               elhelyezni a sok érdemes urat? Feleségéhez akart kimenni, hogy a hajdu hirtelen járja
               össze a falut, hivja meg a közbirtokos urakat, egyszersmind kéreti őket, hogy hálásra
               fogadjanak el a mennyit lehet. Ekkor lép be többel a főjegyző, s mintegy vezetve a
               közbirtokossági urakat.</p>
            <p>- Isten hozott benneteket! Épen jókor érkeztek! - mondja az alispán, bár ez a csoport
               leginkább meg­lepte, hogy hát ezeket mi lelte, hogy ezek alatt is meg­indult a föld,
               s idegyülekeztek?</p>
            <p>Bizalmasan megkérte azérkező helybelieket, hogy vendégeinek egy részét fogadják el
               éjjeli szállásra, mire azok kiváló készséggel vállalkoztak. Összekeveredett a
               vendégsereg, a tágas lakást csordultig megtöltötték, a konyhában és udvaron pedig már
               a székálló legény segi­tette a mindenféle pecsenyének való négylábuakat öldözni.</p>
            <p>Az érkezett vendégek cselédeit az alispán hajduja azonnal rendbeállitotta, kit
               pinczébe, kit poharak mellé rendelt, a hosszu asztalokat nyujtatta ki másokkal, s
               egynek az volt a dolga, hogy szobáról-szobára menjen, s ujjal böködje ki, hány vendég
               van egy összegben? A rend azonnal megvolt, a vászoncselédségnek béresnék és
               jobbágy­asszonyok segitettek a munkában, igy az egész hadsereg talpon volt, csak a
               fővezér nem tudta, honnét támadt elő egyszerre a sok jó barát?</p>
            <p>Fölütötte a naptárt, névnap, születésnap vagy korábbra vagy későbbre esett,
               restauráczióra pedig ugy sem hivna vendéget: ő a hivatalt nem kivánta, a vár­megye
               erőltette a nyakába, s ha onnét leveszik, ő fogja összeütni a bokáját. A kiváncsiság
               nem volt halálos nyava­lyája Faragónak, de most már szerette volna tudni, hogy hol
               lyukadt ki a vármegye, hogy mindannyi az alispánhoz menekül? A főjegyző
               legbizalmasabb jó barát, ezt az őszinte kérdéssel meg nem bántja, ehhez fog fordulni
               fölvilágositás végett.</p>
            <p>A hátulsó szobában megleli a keresettet, s karjába füződve mondja:</p>
            <p>- Isten ugy segéljen, szivesen látlak benneteket, ha kétennyien volnátok is, Pali
               barátom; de nem tudnád megmondani, miért lepett meg a nemes vármegyének legjava épen
               ma?</p>
            <p>- Engem is meglepett az összegyülekezés, és tőled szeretném megkérdezni, hogy miért
               hivtál meg engem levélben, holott veled egy faluban lakom, és a hajdu könnyebben
               elvégezte volna a vendéghivást.</p>
            <p>- Levélben hivtalak meg? téged?</p>
            <p>- Engem és közbirtokostársainkat mind, - válaszol a főjegyző, - nagyobb igazságért
               ideintem a többit is.</p>
            <p>A helységbeliek összetódultak Faragó körül, bizonyiták a főjegyzőnek állitását, mi az
               öreget fokról-fokra jobban megzavarta. Erre következett, hogy a vendégek mind
               odacsatlakoztak, s valamennyi előmutatá a meghivólevelet, a kikötött föltétel
               szerint. A meglepetés tetőpontját érte, és kiváncsian várták, mi lesz a
               magyarázat?</p>
            <p>Faragó az első levélnél észrevette, hogy idézési albáiból készültek a meghivások, s
               első pillanatra meg is döbbent; mert most gyanitá, hogy a földülés alkalmával esett
               ki a hintónak leeresztett födeléből a csomó, melyet a sötétben nem kerestek; mert nem
               is gondoltak rá. Itt elmondá az alispán a földülésnek körülményeit, azt is, hogy baj
               nem történt, és igen természetes, hogy a nagyobb bajnak elmultával elfeledkeztek a
               papircsomagra gondolni.</p>
            <p>- De ki irta a meghivásokat? - kérdi a vendég­sereg.</p>
            <p>Senki sem tudott a kérdésre felelni, az irást hasz­talan vizsgálták, a megyebeliek
               nem ösmerték, ekként megnyugodtak, hogy valami jókedvü ember nem engedte el a tréfát,
               mely igy igen olcsóba került.</p>
            <p>- No, csak nem jó az aláirásokkal tréfálni! - mondja valamennyi, s az egyszer Faragó
               is elhitte, és megfogadta, hogy máskor nem irkál albákat; mert egyszer becsületes
               embernek kezébe került, hanem rosszabb kézbe akadhat máskor.</p>
            <p>- Hány volt az idéző-alba? - kérdi a főjegyző.</p>
            <p>- Egy csomóban kerekszám: száz.</p>
            <p>- Hányat kaptál vissza?</p>
            <p>- Kilenczvenhetet.</p>
            <p/>
         </div>
         <div type="chapter">
            <head>A hitetlen Tamás.</head>
            <p>Ha én ezen fejezetet azon nyelven irnám, melyen nagyrészt végig beszélgették, csak a
               professzorok értenék meg; mert 1828 körül az uri fajta hirtelenében akarva sem talált
               a magyar szóra, ugy megszokta a diák­beszédet.</p>
            <p>Furcsaság kedveért megemlitem, hogy még 1840-ben a magyar nyelvtant <hi
                  >diákul </hi>tanitották, és bevett szólásmód szerint Hungaricának nevezték;
               áldassék az Urnak neve, ki sok mindent megéretett velünk, még azt is, hogy a magyar
               akadémiai titkárnak szállása megér kétezer forintot, egész évi fizetése pedig csak
               ezerkétszáz forint.</p>
            <p>Csillag Pál magával vitte Kapust, az alispán urnál rögtönzött vendégségre; ott
               bemutatá az ifjut minden közelebbi barátjának, s a kiváncsiaknak négy szem között
               mondott valami dicsé­retest az ifjuról. A társaság teljes kényelemmel megnevette az
               alispánnal végbement tréfát, az öreg elől nevetett, a többi utána, s együtt azt
               hitték, hogy ez a tréfa elvégződött, legfölebb emlékezete fog megmaradni a megyében
                  <hi>másoknak rettentő példájára</hi>,különösen azon nem gyanitott
               időre, ha a magyar föl­desur már be kezdi záratni a kaput és remegni fog a vendégtől,
               mert azért jön, hogy rossz lovait másnak szé­náján és abrakján fogja jóllakatni.</p>
            <p>- Ergo, quomodo valemus? (Nos, hogy vagyunk?) - Kérdi a legbeszédesebb táblabiró a
               főjegyzőt, tudván, hogy az darab idő óta szivesebben eresztetne fülébe forró ólmot,
               mint diákszót; azonnal észrevették többen, hogy két politikai ellenfél került össze,
               s a zöld asztalnál kezdődött surlódás elkisérte a táblabiró sereget falura, a gyepre,
               a pipaszó mellé, s hogy a birkózásnak vége nem lesz, mig az erősebb pad alá nem
               gyömöszöli a gyengébbet.</p>
            <p>A házi ur meghallotta a diákszót, azonnal meg­fordult, hogy a vitázókhoz közelebb
               legyen. Az oroszlánnak fris húst vetnek a leshelyre, a farkasnak bárányt kötnek ki, a
               rókát a ludhus csalogatja, <hi>az öreg urat </hi>a diákszó. Kövér
               élvezetet remélt mára, a konzervativ pártnak öreg legényei mind eljöttek. Egész római
               telep, s Faragónak váratlan ünnepnapja fordult, vissza­képzeli a megyetermet, melyben
               egykor valamennyien Ciceronak nyelvén beszéltek. A főjegyző magyarul felelt a
               kérdezőnek:</p>
            <p>- <hi>Étvágyam </hi>van <hi>gyógyszerész </hi>nélkül, <hi>labdacsot </hi>nem <hi>rendelvényeztek</hi>,a <hi>rásztkór </hi>nem családi <hi>kórom.</hi>
            </p>
            <p>- Mit tetszik mondani? - Kérdi bámulva a másik magyarul; mert az egészből mit sem
               értett.</p>
            <p>- <hi>Appetitusom van patika nélkül, pillulákat nem praescribáltattam,
                  a hypochondria nem familiai nyavalyám.</hi>
            </p>
            <p>- Igy <hi>magyarul </hi>már értem.</p>
            <p>- Hála Istennek, hogy megértett! - Barátom is ugy van a magyar nyelvvel, mint az
               egyszeri ember a pecsenyével, a nyulat a szalonnamadzagokról ösmeri meg, különben a
               farkáról macskának nézné.</p>
            <p>- Hol tanulta főnótárius ur ezt a sok czifra szót?</p>
            <p>- Sokféle bolondja van az Uristennek, - beszéli a főjegyző, - egy külföldi tudós
               megleste a virágokat, és kisütötte, hogy valamint urambátyámnak van felesége, a
               virágnak is egyik szirma him, a másik nő, és tisztessé­ges családi életet élnek; igy
               akadt néhány dologtalan magyar ember, és azt gondolta ki, ha Cicero föltámadna, ilyen
               latinsággal szólitaná meg, Diu hortyo­gávit, domine spectabilis Cicero, et si
               Hungáriam meglátogatábit, atyafiones találgaturus erit, kik szalonnám et paprikám
               solent falatozgatáre...</p>
            <p>- ... Aztán duplapuskát fogna és meglőné az atyafit. - Mondja boszusan a másik.</p>
            <p>- Kérem, Kazinczy Ferencz régi törzsökös magyar nemes ember.</p>
            <p>- Statariumot érdemel, ha a világnak egyik legszebb nyelvét igy elpiszkolná.</p>
            <p>- A boszorkányokat is ugy itélték el, hogy maguk­tól kérdezték meg, mit érdemel az
               olyan, ki söprün nyar­gal? - Kötekedik a főjegyző. Kazinczy is azt mondá, hogy a ki
               Cicerot föl­támasztaná, és olyan diák nyelven szólitaná meg, hogy minden második szó
               magyar: puskát érdemelne; de az is, ki a mi nyelvünket a diákból tarkázza. Mit
               gondol, spectabilis uram­bá­tyám, ilyen conceptusu magyar stilusban conversáló magyar
               órátort, nem citáltathatnánk meg fiscalis actioval, s nem jure merito sententiáznánk
               meg statariális rövidséggel, hogy a tertia generatiónak testamentaliter is meghagyja,
               hogy memorizálja meg a magyar grammaticát; s ha phrasis kell neki, tanuljon a magyar
               poetákból diligentiát, vagy expediáltasson egy passust Plutohoz, és a pokolban
               vidimálják a bőrére, hogy repetálja meg a hungaricát, melyből secundánál jobb
               calculust nem érdemel. Az opinioját kérem, spectabilis urambátyám, ha nem incarnatus
               disputáló? A principium az én convictiom szerint a nyelvnek purificatiója, - ezt
               denegálni józanul impossibilitas, s a mit spectabilis a diáknyelvnek praetendál,
               concedálja a magunké­nak is. Felét diákul, felét magyarul mondtam, talán
               megértette.</p>
            <p>- Uramöcsémnek mindig jó kedve van. - Mondja a másik kitérőleg; - mert a főjegyzőnek
               ricsetmagyarsága olyan volt, mint a koldusszűr, nehéz kitalálni, a foltot varrták-e a
               szűrre, vagy a szűrt a foltra?</p>
            <p>- Igen jó kedvem van, urambátyám; mert ha a Bábel tornyához visszakerülünk, mi
               legtöbb keveréket megértünk, sőt, ha Isten életünknek kedvez, valamennyit. Lakásunk a
               német <hi>Hauzból </hi>származott, diák <hi
                  >fundamen­tumra </hi>épitettük, a tót <hi>oblákon </hi>nézünk ki az
               utczára, - nótánkat a <hi>czigány </hi>huzza, - minden ránk ragad, csak
               tulajdon nyelvünk foszlik le.</p>
            <p>- No, te sohasem vénülsz meg, hogy igy ráérsz a hibákra nyulászni.</p>
            <p>- Mit mondana, bátyám, ha valaki rá fogná, hogy jószágát négy szomszédjától szántotta
               el?</p>
            <p>- Sántán menne haza.</p>
            <p>- Ne mondja meg senkinek, urambátyám, elég ha én tudom, hogy maga nem magyar
               ember.</p>
            <p>- De már, öcsém, <hi>ezt a tréfát nem értem</hi>. - Mondja az öreg a
               gunyt megsokalva.</p>
            <p>- Adja irásban, urambátyám, - itt a papiros, - mondja Csillag, előrántva a magyar
               tudós­társa­ságnak aláirási ivét, - hivatalosan megbiztak, hogy irassam össze a
               megyémbeli magyarokat. - Tessék megnézni a nagy pecsétet, alól van gróf Széchenyi
               Istvánnak neve, az is beállt magyar embernek, pedig gróf, nem szorult rá, pénze után
               Párisban élhetne. Irja a neve mellé, uram­bátyám, krajczáros magyar vagy forintokban
               beszél?</p>
            <p>- Nem alább száz forintnál, öcsém, - mondja a másik, hirtelen elnémitván a körülállók
               kaczagását, és egy fölkapott tollal fölvakarta nevét az adakozók közé, a százast
               pedig kiterité az asztalra.</p>
            <p>- Valóban nem tréfál, bátyám?</p>
            <p>- Olyan szép magyarsággal beszéltél, öcsém, hogy könyökemen kifeslik a mente; ennyi
               sze­mét­nek sok seprő kell, adtam seprőre valót, - hogyan mondanád tiszta
               magyarsággal a <hi>voksot?</hi>
            </p>
            <p>- <hi>Szavazásnak </hi>irják Pesten, nagyon érthető szó.</p>
            <p>- Megértettem, öcsém, - szavaztass tovább, - ketten maradunk, vagy többen
               leszünk?</p>
            <p>Vége lett a nevetésnek, valamennyit meglepte a rövides megtérés, s a jó példát
               tiszteletre méltó jó pél­dának fogadták. Egymásután siettek az aláirási ivet
               megtölteni; mert a főjegyző­nek kuszált magyarsága a legczégéresebb bizonyitvány
               volt, mennyire beszemeteztük a nyelvet. Megundorodott mindenki a kiforditott
               gyuradéktól, mely tulajdonnak olyan volt, mint a mosdatlan gyermek, kit az apa akkor
               szégyenel magáénak vallani, mikor az idegen azt kérdi: kié?</p>
            <p>Az ív gyorsan megtelt, a tulajdon iránti szeretet föllobbant, s ha már közöttünk a
               bátrak megindulnak, hasonlitunk a darukhoz, melyek a vezető uton örömest indulnak.
               Élénken élt az 1823-diki behatás, a közérzület már tapasztalta, hogy összetartással
               igen sok lehetséges, és mert akkor a teljes megaláztatáshoz igen közel álltunk, a
               fölébredt nemesebb büszkeség kevesebb buzditásra is követé a kezdeményezőket.</p>
            <p>Mig az aláirás tartott, Faragó eltávozott.</p>
            <p>Csillag jól vigyázott az öregre, s erősen feltette, hogy ki nem ereszti. Jól látta,
               mikor eltá­vozott; az öregnek arcza elkomolyodott, a miből látszék egy mélyebb,
               határozottan ellenkező vélemény, melyet erősebb okokkal kell czáfolgatni, mint
               gúnynyal. A pénz, az adás nem jöhetett számba; Faragó ur volt a szónak legnemesebb
               értelmében, s az adás inkább a bőkezüségben, mint a fukarkodásban volt nyavalyája; de
               csak megfontolás után.</p>
            <p>Valami jutott eszébe Csillagnak. A betöl­tetlen albák, a hiányzó három aláirás
               zsebében volt, s az volt szándéka, hogy a vendégség alatt bevallja a tréfát, s a
               három ivet a vendégsereg előtt fogja visszaadni. Egy gondolatra mást határozott, a
               vallomást ma elengedi; mert az öreggel nehéz küzdelemre várt, s föltette magában,
               hogy megin­gatja egynémely meggyőződését az okok- és eseményeknek hatalmával.</p>
            <p>Mások szinte észrevették, hogy az öreg elment az aláirás elől, s a kik már mint
               politikai szinezetüek Csil­laghoz tartoztak, összesugtak, hogy az öreg készakarva
               távozott, s az erkölcsi kényszerüséget szándékosan kerülte.</p>
            <p>- Fösvény kezd lenni az öreg? Kezdi egy a többi közől.</p>
            <p>- Tréfából se mondjuk e vádat! Jegyzi meg Csillag.</p>
            <p>- Keményfejü az öreg, és maga marad, mint a tuzok, mikor röstel a melegben
               felröppenni.</p>
            <p>- Mindenesetre különczködik. - mondják többen,- az öreg ilyen kovászból van
               gyurva.</p>
            <p>Vissza kell gondolnunk azon korszakra, melyből e vázlatot kölcsönöztük. A régi
               nyelvnek tartalmasságát ugy, a mint a nép ajkán élt, nem ösmerte az irodalomban más,
               mint Czuczor és Vörösmarty, ezek sem irtak prózai müvet, mely a nemzeti életet egész
               szélességében fölkarolta volna. A prózairók neki fogtak a tisztogatásnak, az
               egy­szerüség helyett czifráztak, s a nyelvezet olyan lett, mint a feszes uj csizma,
               hogy a kinek sietős a dolga, kénytelen levetni és mezitláb futni. Az erőszakolt
               czifra nyelvet nehezen szokta meg a közönség, s mint az uj utat, melyet a vármegye
               emberfejnagyságu kövekkel hordat meg, örö­mest elkerülték, s az árok mellett
               jártak.</p>
            <p>Faragó bepillantott néha e munkákba, s a régiek klasszikusok konyhájára szokván,
               boszusan lökte el a kez­detleges müveket, melyek cserében nem értek föl a római
               müvekkel.</p>
            <p>Csillag az estebéd alatt nem egészen véletlen Faragó mellé került. A gazda a
               legutolsó helyet választá, Csillag pedig jóval előbb odavonult, hogy a meghivott egy
               pár mágnástól lehetőleg távol essék; mert akkor is voltak tartózkodók, kik belátták,
               hogy a hasonlóságot ostobaság erőszakolni a különbözők között, és tanácsosabb sohasem
               keveredni azok mellé, kik más alkalommal ugy tekintenek a laposabb erszényre, mint a
               szúnyogra, melyet füsttel kell elkergetni, hogy ne alkalmatlankodjék.</p>
            <p>- Összekerültünk, - mondja Faragó a jó barátnak.</p>
            <p>- Nagy a tál, belefér a mi részünk is, öreg.</p>
            <p>- Éhesen nem fogunk maradni, ha szalonnát kellene is ennünk.</p>
            <p>- Nem az étel határoz, hanem az <hi>étvágy.</hi>
            </p>
            <p>- Másodszor hallom ezt a szót, Pali barátom, - emliti Faragó, - <hi
                  >appetitust </hi>akarsz vele mondani.</p>
            <p>- Ételre való vágy! - Magyarázza Csillag. Nem rossz szó.</p>
            <p>- Tehát jó <hi>étvágyat </hi>kivánok! - Mondja Faragó kedélyesen,
               mintegy helybenhagyásul.</p>
            <p>- Előbb én is kiteritettem egy nagy abroszt, szerettelek volna megkinálni, Péter
               barátom, hova té­vedtél el?</p>
            <p>- Valahogy ne hidd, hogy bankóimat féltettem volna. Bankócsősz nem voltam, nem vagyok
               és nem is leszek: elhiszed-e, Pali?</p>
            <p>- Ösmerjük egymást, megirhatnánk ösmertetésünket kölcsönösen; hanem ezen ügyben
               meggyőződés határoz; azért kérlek: mondd meg, miért vonultál vissza?</p>
            <p>- Szivesen felelek, barátom, példával, mint te szoktál. Ha én kényelmes hajlékban
               lakom, okosan cse­lekedném-e, hogy felgyujtsam tetejét, falait eldöntsem az olyan
               házért, melyről mások mondták, hogy szép lesz, ha terméskőből rakatom, rézzel
               födetem, kemény fával padoztatom, ajtait faragott munkából készíttetem; de a
               hozzávaló mesteremberek még csak inasok, most tanulják idegenektől a szépet, a követ,
               ki tudja, mikor fejtik? Én gyarló eszemmel megmaradok a régi lakban, kételkedem a
               bebizonyitásig, s bevárom, hogy a jóért jót cserélhetek.</p>
            <p>- Rómában lakol.</p>
            <p>- Az ódon szép épületben, mely oly tág, hogy lelkemmel be nem tölthetem, melynek
               minden oszlopa magasan emelkedik, izmos és mégis összeillő, az időnek rongálásait
               kibirja, - tuléli az épitőket; azoknak porát is elkapta a szél; de müveik épen
               maradtak és soha el nem vásnak.</p>
            <p>Milyen gondolatok! Hétköznapi ruhában nem is illenék kimondani, - nem tudom, azért
               nagy-e a gon­dolat, hogy a földről ért az égbe, s egy halandónak agya épitette az
               égnek boltozatáig? vagy hogy az égből nyult alá, hogy mint az istenek sugallata,
               földi lepelbe öltözzék, hogy az ember elmondani merje.</p>
            <p>- Értem lelkesülésedet, öreg, meg nem kisértem, hogy kicsinyeljem a nagy
               gondolatokat.</p>
            <p>- Az öltözet mily szép, minden szó összeválogatva, faragott koczkák egy remek
               épületre, - valljuk meg szegénységünket, nyelvünk idegen polyvával van
               összeszemetezve, a kiszórni való annyi, hogy lapátolni lehet: mikor közeledik még a
               rosta? s megéred-e, hogy a szitához nyulhassunk? Én addig hagyjam soványkodni
               lelkemet, mely mennyei eledelhez szokott?</p>
            <p>- Ki mondja, hogy koplalj? Élvezd százszor és ezerszer, ki akar ebben korlátolni? A
               mi törekvésünk, hogy magunk is emelkedhessünk, ez jogunk és köteles­ségünk.</p>
            <p>- Állj meg, barátom! - A mint kiküszöbölöd a remekirók nyelvét, s helyébe tolod a
               magyart, a gyerek a könnyebb végét fogja, elhanyagolja azt, a mi nehezebb, de remek
               és megérdemli, hogy hosszan fáradjunk érette. Századok óta vérünkké vált a diák
               nyelv, a tudásnak ez volt eszköze, - szükségképen beleszoktunk; a remekeket könyv
               nélkül tudjuk, s az szép és nagy tulajdonunkká vált, lelkünk nemesebb lett, és jól
               tudjuk, hogy ezzel benső értékünk szaporodott. Lökd el a diáknyelvet, elválunk a nagy
               gondolatoktól; nagy lesz előttünk a falusi torony, a Tátra hegye, vagy a szent
               Gellért; de nem a gondolat, melyet óriások teremtettek, s tulajdonunk maradhatna,
               mert szorgalmunk megszerezte.</p>
            <p>- Nem remélsz a magunk erejétől semmit?</p>
            <p>- Többet fogunk veszteni, mint a mit kapunk, a cserében gyémántért kavicsot
               kapunk.</p>
            <p>- Ki mondta, hogy intézeteinkből kiszoritsuk a diák nyelvet?</p>
            <p>- Az életből szoritjátok ki, - a megszokásból, mely minden nap elmondja, a mit
               egyszer megtanultunk. - A középszerü tehetség örömest ellesz nála nélkül, a lángeszü
               nem ismételheti: mert kevesen értik meg, végre elkóczosodunk. - A nemesebbtől
               elszokunk, leszünk hét­köznapi ficzkók, kik, ha erőset akarnak mondani, jobbnak
               szükében czifrán káromkodnak. Ezen cseréért nyissak erszényt? Ezt vegyem meg
               készpénzért? Hidd el, egy fitying is kidobott pénz lenne.</p>
            <p>- Mit adnál, ha okod lenne hinni, hogy nyelvünk megtisztul, s a mi embereink is
               meglelik a gondolatot, mely az égig ér?</p>
            <p>- Mennyit gyüjtöttél ma, Pali?</p>
            <p>- Kerekszámmal ötezer forintot, - egy estére valami.</p>
            <p>- Magam adnék annyit.</p>
            <p>- Fogd a tollat, ird föl nevedet a többi után, állj a buzditók közé, hogy a te
               érdemed is ott legyen az alapitók között.</p>
            <p>- Nem teszem, barátom, - veszteni fogjuk a készet, s a remény rútul megcsal. Ez az én
               hitem, - annál is több; erős meggyőződésem, s abból, tudod, nem szoktam engedni döntő
               okok nélkül.</p>
            <p>- Nem ösztönöz semmi, hogy az előretörekvésben részes légy?</p>
            <p>- <hi>Fájdalom</hi>,- igy mondom, - <hi>nem! </hi>Hitem
               nincsen, - ezt pénzemért te sem tudsz adni.</p>
            <p>A poharazás elkezdődvén, félbenszakadt a beszélgetés. Csillag begombolá öltönyét,
               hogy ki ne röppenjenek zsebéből az albák, azokat megtartja, hogy a hitetlennek
               bekövetkező szégyenét megválthassa az egyikkel. Tudta, hogy az öreg a multhoz ragadt,
               onnét most konyhakéssel sem lehet levakarni, - nem marad egyéb hátra, gyógyitsa meg
               az idő. Kapus a főjegyző mellett hallgatta a beszédet, mely nagyon elkeseríté; mert
               az ifjunak lelkesülése szebb jövendőt igért. Nem itélte el az öreget; mert az a
               nagy­ságot imádta; de odaengedte a multnak és nem meri kinyujtani kezét a jövendő
               felé, hogy attól magasztosat várjon.</p>
            <p>A reménytelenség nem öltözhetett melegebb taka­róba, - a hazafiui ösztön nem
               fagyhatott meg jogosul­tabban, mint ez emberben, ki a régi nagyot annyira
               bálványozta, hogy az uj törekvést bünnek képzelé.</p>
            <p>Kapus egy kedvező pillanatban azt sugja a főjegy­zőnek:</p>
            <p>- Én megfázom e hideg józanság mellett.</p>
            <p>- Ötezer forintjába kerül az öregnek ez a hidegség.</p>
            <p>- Kemény büntetés lenne!</p>
            <p>- Nagyobb az, ha észreveszi, hogy mily sokáig volt koldus, - és fél a lelkesülés
               tüzéhez állni, hogy a többivel együtt melegedjék.</p>
            <p/>
         </div>
         <div type="chapter">
            <head>Az alba.</head>
            <p>A parasztgyerek azt hiszi, hogy az uri kisasszonyok azért oly szép fehérek, mert
               mindig <hi>fehér czukrot </hi>esznek. Ha a parasztgyerek okot keres
               magyarázatának, követelhet­jük, hogy a posztó­ruhás ur is keressen okot, mielőtt
               itéletet mond.</p>
            <p>A vendégek hajnalig együtt voltak. Ekkor a köz­birtokos urak közől mind­egyik egy kis
               csapatot veze­tett elhelyezés végett. Csillagnál vagy tizenöten lehettek, kiket a
               gazda más napra is magánál marasztott. Egy párszor még találgatták, hogy ki
               csődithette össze őket az alispán­hoz? de a találgatás eredménytelen maradt, azért
               más tárgyat választottak beszélgetés végett.</p>
            <p>Az akadémiai gyüjtésről beszéltek, s a mit mind­annyian észrevettek, hogy az alispán
               bőkezüségének daczára egy fillért sem adott. Az ellenkező vélemény élénken kémlé az
               ellenfélnek gyönge oldalait, s nem lenne ember az ember, ha meg nem ragadná az
               alkalmat, hogy erejét a másikon meg ne mutathassa. Csillag már tegnap elejét akarta
               állni a balvéleménynek, s mivel ma ujra előfordult a kényes tárgy, elbeszélé az
               eszmecserét, mely a két jó barát között lefolyt, s ennek folytatásaul azt mondja:</p>
            <p>- Barátim! Századokig a török és tatár volt ellen­ségünk, ezek ellen egy vélemény
               lehetett csak a nem­zetben: hogy ki kell e hazából verni. Most magunk között küzdünk,
               az országot szebbé-jobbá akarjuk változtatni, s törvényt akarunk rontani, mely a
               javitást akadályozza, ujabb törvényt ohajtunk csinálni, mely a javitást előmoz­ditsa,
               röviden: magunknak akarunk parancsolni; magunk­nak, kik engedelmeskedni éppen nem
               szeretünk.</p>
            <p>Ki ne feledjük az emberi természetet a számitásból. Nem lehetünk <hi
                  >ellenségek</hi>;hanem csak <hi>ellenfelek. </hi>A legyőzött
               ellenséget kipusztithatjuk, mert életünkre tört az is; de ellenfelünket ha legyőzzük
               e harczban: diadalunkat ugy bizonyithatjuk be, hogy beteljesedik a jó, hogy Kánaánnak
               földe jobb Egyiptomnak vörös hagymáinál, s velünk együtt osztozik a jobb jövendőben.
               Két erős és egymással ellenkező hit küzd, álljuk ki férfiasan a küz­delmet, az
               észnek, tapasztalatnak példáival igyekezzünk győzni, s ha okaink és példáink
               világosak, hihető a győzelem; ha pedig sértegetésre fajulunk: elkeseritjük
               ellenfelünket, ki azért marad alant, mert fölemelni nem tudtuk.</p>
            <p>- Hiszed, hogy a makacs maradást meggyőzöd a haladás jótékonyságáról?</p>
            <p>- Igen sokat hiszek, barátom, s ha megengeded, például egy sokkal nehezebbet emlitek.
               Két jó barát különböző valláson volt s minden alkalommal megtámadták egymásnak
               meggyőződését. Beszéltek, irtak egymásnak, hogy a tévelygő igaz utra térjen, s az
               élénk magyarázat­nak eredménye az volt, hogy ugyanazon egy napon irták egymásnak az
               utolsó levelet, melyben a két különböző vallásu homlokegyenest tér meg; mindenik a
               másik vallását fogadja el, s ujra különbözők voltak. Ez jóval több, mint a mit én
               várok. A haladás a jobbat minden lépten bebizonyitja, okai tehát erősebbek, győzelme
               kimaradhatatlan.</p>
            <p>- Megengedj, - mondja a másik, - én a küzdelmet minden körülmény között egyfélének
               tartom, s a győze­lemnek föltétele az ellenfélnek megsemmisülése.</p>
            <p>- Látszólag van csak igazad! - okoskodik Csillag. - A tanitó szembeáll egy
               gyermekkel, ki az egyszeregyet nem tudja; ha csak azért hiszi el a gyermek a
               tanitónak a kétszerkettő négyet, mert a tanitónak kezében van a pálcza: ugy a
               következendőket is csak a botnak hiszi el, és a gyermek tulajdon ösztönéből soha sem
               fog előre menni. Ha tiz cseléded van, s mindenik csak ugy dolgozik, hogy mindenik
               után egy hajdut állitasz: hasznod kimarad, hajduid emésztik föl a tiszta nyereséget.
               Azt akarjuk, hogy a haladás önkénytes legyen, hogy a meglevő erő mind összemunkáljon,
               mert mindenikre szükségünk van, ezért ellenfelünket meg nem semmi­sithetjük. Ne
               feledjétek, hogy van egy igazi ellenségünk, kinek ereje megoszlásunkban fekszik, s
               hogy ez a konkolyt két kézzel hinti. Erre kell figyelmeztetnünk önvéreinket, be kell
               látniok, hogy a valódi ellenség (elég ügyetlenül) a mi gyengeségünkre épiti erejét, s
               hogy saját testvéreinket használja eszközökül; ti pedig érteni fogjátok, hogy e
               hazában mindenkit boldo­gitani köteleztetünk. Széchenyi legközelebb azt mondá: <hi>Oly kevesen vagyunk, hogy az apa­gyilkosnak is meg kell
                  kegyelmeznünk</hi>,hát kérdem: megsemmisithetjük-e ellen­feleinket?</p>
            <p>- S a ki nem akar magyar létére magyar lenni? - ellenveti a másik.</p>
            <p>- Igen kemény kifejezést használtál, az öreg, kire czélozol, nemesebb anyagból
               készült.</p>
            <p>- Adott egy fillért?</p>
            <p>- Nem adott!</p>
            <p>- Mikor össze kell számlálnunk, hányan vagyunk?</p>
            <p>- Megállj, ez nem zárszámadás! - szól közbe Csillag. - Tériteni indulunk, a kezdők
               lehetnek bármily kevesen, tulajdon érdemünk, ha sokat megtéritettünk.</p>
            <p>- Áldott jó hiszemed van, - állitja a vitázó, - hogy neked legyen igazad. Faragó a
               legértel­mesebb fők egyike a vármegyében, hozzá gazdag ember, méltán köve­telhetnénk,
               hogy független legyen.</p>
            <p>- S miben vesztette el függetlenségét?</p>
            <p>- Nem mer zászlónkhoz állni, melyre a haladás van fölirva.</p>
            <p>- A mi a bátorságot illeti, barátom, az ő helyén több bátorságra van szüksége, mint
               nálunk. Mi azt beszél­getjük, a mi a hallgatóságnak tetszik, mely azonnal
               meg­tapsolja beszédeinket, s az utolsó szónál kikapjuk a polgári jutalmat bőven. Mi
               nem adunk kontóra semmit, követeljük, hogy a nagy közönség dicsérjen és vállain
               hordozzon, s nem igen ösmerek olyan bátor ficzkót, ki egy napra hirtelen meg merné
               forditani köpenyegét a pisszegés árán. Ne tagadjuk meg a bátorságot ellenfeleink­től;
               ha nagyon gyenge legények volnának, nem állnának szembe - <hi
                  >velünk.</hi>
            </p>
            <p>- A vesékbe kellene látnunk.</p>
            <p>- Hogy igaz itéletet mondhassunk, barátom! - hangoztatja Csillag.</p>
            <p>- Ösmerjük a jutalmakat, melyeket a kormány föl­tétlen hiveinek osztogatni
               szokott.</p>
            <p>- Ezt nem tagadom, barátom, a kormány mindent adhat, mi semmit, s a mely napon Faragó
               jutalmat kapott, én dobom rá az első követ; addig azonban megbecsülöm meggyőződését,
               akármennyire ellenkezzék az enyimmel.</p>
            <p>Ezen pillanatban kopogatott be Faragó; mert az elszállásolt vendégeket sorban akarta
               látogatni. Majdnem kellemetlen hatott az öregnek belépése; mert róla volt szó, s a
               vitázók nem egyeztek össze. Faragó kérte a vendé­geket, hogy folytassák a
               beszélgetést, miatta meg ne szakitsák, ha ellenvélemény kell, itt lesz ő maga.</p>
            <p>- Miért vált el tőlünk, bátyám? - mondja bánatosan az előbbeni vitázó.</p>
            <p>- Furcsa kérdés! - mondja Faragó szokott komoly­ságával. - Te vidám ember vagy, én
               komoly, te szőke vagy, én barna, te megütöd az egy ölet, engem kurta­ságom miatt
               katonának is alig vennének be; ennyiben különbözünk, és meg nem tudjuk mondani, mire
               volt szükséges e mindenféle megkülönböztetés? No, de még ez hagyján! Te az édeset
               szereted, én a savanyut, te a sót késhegygyel sokalod, én a paprikát is kanálszámra
               eszem: mindketten követjük azon titkos ösztönt, mely egyoldaluságra biztat. Engedd
               meg, hogy lelkeinkben is lehet valami rejtett rugó, mi oly hathatósan kormányoz, hogy
               attól eltérni képesek nem vagyunk.</p>
            <p>- Mindent megértenék, csak a nyelvbeli eltérést nem! - Mondja Csillag az öregnek.</p>
            <p>- Megmondám okaimat neked, s ujra ismétlem mások előtt is! - Mondja Faragó, és a
               tegnapi beszél­getést részletesen elsorolván, azt mondja: A tudomány, a valódi
               miveltség sohasem lesz általános, kevesen szerzik meg, s a tömeg nem éhezik meg rá. A
               zsidónépet a Levi nemzetségéből származók kormányozták, a szent titkokat ők tudták és
               ők magyarázták, igy maradt ránk is örökségképen a latin miveltség; ez a készet hozta
               el, miért akarjátok ezt elfeledtetni?</p>
            <p>- Tulajdon nyelvünket akarjuk ápolni.</p>
            <p>- Vigyázzatok, ugy ne járjatok, mint a latin mese beszélé a parasztról, ki addig nem
               akart tovább mozdulni, mig az előtte csörgedező patak le nem foly, hogy aztán száraz
               lábbal mehessen át a fenéken.</p>
            <p>- Sebesebben fogunk haladni, öreg, mint gondolnád.</p>
            <p>- Ha embereink tudnak valamit, a legkimiveltebb nyelven legkönnyebben
               kifejezhetik.</p>
            <p>- Itt a különbség, barátom, - figyelmezteti Csillag az öreget. - Századokig kettőben
               külön­böztünk szomszé­dainktól: másként hadakoztunk, máskép kormányoztunk, s te
               bizonyosan legszebben el tudnád mondani az idegen­nek diákul, hogy mit nem cserélnénk
               el. A harczolásnak mindig vitézség az alapja; de nem tudom, mikor fogunk megint
               vitézkedhetni, miután az uj hadviselés a vitézségen kivül vakengedelmességet is
               kiván, s ezzel a magyar nemesség sohasem fog szolgálni. Jogunk épségben van; de
               nagyon közelről tapasztaltuk, hogy fönnt alkalmatlan: mi marad még hátra, hogy
               összemérkőzhessünk szomszé­dainkkal? Valamiben helyre kell pótolnunk a veszendőt,
               vagy elvégződünk, mint a kiáltás, melyet, mint az ezüst­tallért, nem tarthatunk el
               ládánknak fenekén.</p>
            <p>- Ragaszkodjunk szabadságainkhoz, ebből ne en­gedjünk.</p>
            <p>- Jól mondod, ragaszkodjunk szabadságunkhoz. Ha fölülről támadják meg, védelmezzük,
               mint védtük 1823-ban; hanem oszszuk meg a szabadságot mindenkivel, kit a magyar
               földnek ege betakar.</p>
            <p>- Barátom! a mely törzsököt csak egy oldalról nyomnak, meghajol; de ki nem dül. - Ha
               jobbról, balról ingatják, a hézag megtágul; egy kis szél is kidönti helyé­ből. Igy
               segéljétek mozgatni az alkotmányt. A kormány félrenyomta, de ki nem dönthette; most
               segéljetek neki alulról, tágitsátok ti is, igy majd hamarabb készen leszünk. Ezt
               mondom az alkotmányos vitákra. A nyelv bárdolatlan, ha ma megengedné a kormány, hogy
               a latin nyelv küszöböltessék ki az oskolából, egyszerre megakadnánk, és szégyennel
               vallanánk be a világ előtt, hogy készületlenek vagyunk. Magunk nem csináltunk semmit,
               Angyal Bandi, Zöld Marczi mellett a magyar könyveknek javát elviszem egy
               vadásztarisznyában....</p>
            <p>- Szavadba kapok, barátom, - mondja Csillag, - ezt szégyeneljük, hogy könyveinknek
               java elfér egy vadász­tarisznyában, ezért állunk össze, hogy lélekzetet vegyünk a
               jövendő haladásra.</p>
            <p>- Szerencsés ember, ébren is tudsz álmodni; elhiszed, hogy csapatszámra támadnak a
               lángeszü tehetségek. Két­ezer esztendeig meddő volt az emberi elme a görög és római
               classicusok után, - most egyszerre kiüt az emberi­ségen a lángész, mint a himlő.</p>
            <p>- Francziaország ötven év alatt óriásokat szült, - Angliában született egy ember,
               kiről azt mondják, hogy az Isten után legtöbbet teremtett, - Németországnak van
               Schillerje és Göthe-je, - hát mi nem mozdulhatunk? Róma nagy; de az ujabb kor is
               valami. Én nem hiszem, hogy összes erőnk török-tatárapritásban elvégződött volna;
               agyunkban velő van, mely többé nyugodni nem fog. Kilenczszáz esztendeig nem fáradtunk
               ki a fegyverforga­tásban; mert az unalom nem férfi erkölcs. - Akármit fogunk tenni;
               mert a fű, mig gyökere él, minden tavaszon ujra kihajt. - Mi is kénytelenek vagyunk a
               jóravaló munkára, - mivel az ököl nem hivatalos többé a véres ütközetekre: agyunknak
               erejével fogunk küzdeni.</p>
            <p>- Vastag koponyám van, Palkó, - mondja Faragó olyanképen, mintha mosolyogni akarna,
               és a nem próbált munka kellemes ingert adna, - az én fejembe lassan megyen be valami,
               és még lassabban pusztul ki az, a mi régóta befészkelte magát. Tartsatok méltónak a
               további harczra, - a kovácscsal nem vasaltattam le magamat egy helyre, hogy
               kimozdulni nem akarnék; - de valót mutas­satok: annak megadom magamat. A verebet egy
               bodza­puskának pattanása is felröppenti, én inkább hasonlitok a tuzokhoz, nekem már
               nagyobb töltés kell.</p>
            <p>- Megmondom hitemnek alapját. - Nyilatkozik a másik. - A háboru sohasem volt tréfa, a
               rabigától min­den nemzet irtózik; mégis mily nagy a különbség egyik és másik nemzet
               között; s a mit nem idegen előtt való hetvenkedésért mondok, mennyit tett meg a
               magyar katona külön azért, hogy figyelmeztették: <hi>Magyar! ne hagyd
                  magadat! </hi>Ezen buzditás azt bizonyitja, hogy van bennünk valami, a mi egy
               emberből kettőt csinál, és ha az egyes ember egy külön gondolatért másodszor is sorba
               áll: használatlan nem hagyom többé a titkot, kimondom a bűvös szót, a mennyiszer
               szükségem van rá, hogy többet kisajtolhassak. Én a jövendő haladásnak kulcsát nemzeti
               büszkeségünkben látom: <hi>nem tudunk hitványak lenni! </hi>- Azért a
                  <hi>magyarságnak gondolatával </hi>megyek előre, - legelőször pedig
               arra törekszem, hogy a nyelv ünneplő ruhába öltözzék, hogy a czifra mentéhez méltó
               legyen. Ha <hi>magyarokká </hi>lettünk, nem félek többé semmi
               fáradságtól, hisz a legegyszerübb parasztficzkó félrecsapott föveggel énekli: <hi>Vagyok olyan legény mint te, - vágok olyan rendet, mint
               te.</hi>Ekkora törekvést ingyen nem ihletett belénk a Teremtő; a lónak gyorsa­ságát,
               a vizslának szaglását kitanulta és fölhasználta az ember, - hát az emberi
               lelkesülést, melyből mi néhány mázsával többet kaptunk, használatlan hagyjuk?</p>
            <p>Faragó és a többi érezte az átható okoskodásnak kellemes nyomását; nem zavarták a
               beszélőt közbeszólással s az ekképen fejezte be a vitatást.</p>
            <p>- Nem tapasztaltuk, hogy a kiváló jelest, ha idegen országba téved, hire miatt
               visszaköveteli az a nemzet, melynek származéka? A nemzeti büszkeség féltékenyen őrzi
               magáét, s a veszteséget el nem türheti. Legyünk bölcsek, a lelkesülés megvan, (ha nem
               volna, teremtenünk kellene) használjuk, s a szemesség megjutalmaz, mindazt, ki a
               háborgó szelet sem hagyta ingyen lótni-futni, nagy lapátokkal fogta meg, és kenyérnek
               valót őröltet vele. Az angolt bolondnak mondták, mert fölmászik a nagy hegyre, és
               büszkén irja a legmagasabb helyre, hogy angol volt oly magasan. Ezek a hegymászó
               bolondok uralkodnak a világon épen azért; mert semmi fáradságtól sem riadnak vissza:
               kitartásuk minden nagyra képes.</p>
            <p>Faragó először mosolygott egy nagyobb társaságban, - nem szólt, - kezet szoritott
               Csillaggal, és a társaságot szóban némán, de tündöklő arczczal hagyta el.</p>
            <p>Valamennyien érezték, hogy ezen makacsnak látszó főben átváltozás történt. A hit, ez
               a titkon élő, mégis testetlen és bebizonyithatlan valami föllobbant az öregben, s
               hogy nem fakadt ki azonnal, mint a forrás: legigazabb oka, hogy meglepetett általa, s
               most keresi, mint az illatot, mely az érzékben már megjelent, de föltalálni még nem
               képes; honnét ered és merre kövesse?</p>
            <p>- Nagyon nem hasonlitanánk önmagunkhoz, ha a többiek azt nem gondolnák, hogy azonnal
               rugja oldalba eddigi meggyőződését, kapaszkodjék az öreg harangnak kötelébe, s ő
               rángassa a nehéz érczet, hogy az ő példája meginditsa a többit. Mily kevesen tudják,
               hogy a meg­győződésnek erős gyökerei vannak, melynek szálai messze szétágaznak, s
               hogy nem hasonlit a meggyőződés a hamis fogakhoz, melyeket könnyen ki és be lehet
               tenni. Hivatkozom a legelső falusi kovácsra, ki valaha egy parasztfogat huzott ki;
               milyen kovácsmarkot kiván egy jól megtermett fog, hogy megszokott helyét oda hagyja,
               hát még a meggyőződés?</p>
            <p>- Az öreg ugy ment el, a mint jött! Mondja egyik a többi közől.</p>
            <p>- Mért nem rántottad elő azt az ívet? Sóhajt föl a másik Csillagra tekintve.</p>
            <p>- Lassan, pajtás, - az nem katonafogdozás, - mi igaz hivőket akarunk.</p>
            <p>- Ha késik, méltán fogják gyanusitani.</p>
            <p>- Rossz téritők vagytok, én a polgári szabadságot ugy fogom föl, hogy véleményem
               bolond is lehet, mégis jogosan mondhatom ki, - a többség leszavazhat, s az
               énbolondériámat ártal­matlanná teheti. Mit akartok többet?</p>
            <p>- Majdnem örülsz annak, hogy más ellenkező véleményen van veled.</p>
            <p>- Kimondhatatlan örvendek, - a tükröt azért tartom szobámban, hogy figyelmeztessen,
               ha az orrom tintás. A politikai ellenfél meglesi az én tulságomat, s mielőtt a falnak
               szaladnék, rámkiált.</p>
            <p>- Mi visszük a terhet, az áldozatokat ezek a maradozó urak nyakunkon feledik, s
               végtére kinevetnek, hogy nekik egy fillérükbe sem kerül a nemzetnek haladása.</p>
            <p>- Hej! meg talál szégyeniteni benneteket ez a mogorva ember; bizony mondom, kimelegit
               majd benneteket a szégyen.</p>
            <p>- Engedd meg, ez is hit, sőt több: meggyőződés. Téritsen meg ő.</p>
            <p>Másra tért át a beszéd, később látogatóba mentek el a vendégek; de Csillag nem
               nyughatott, elővette az egyik albát, s az akadémiának alapitására az öregnek aláirása
               fölé ötezer forintot kötelezett. Ezen levelet bepecsételvén, egy külön takaróba
               zárta, név nélkül pedig a következő sorokat irta:</p>
            <p>A bepecsételt levél ötezer forintos alapitványt tartal­maz; de addig föl nem bontható
               a levél, mig a levélnek fölbontására az illetőtől meghatalmazás nem érkezik
               ugyan­azon pecséttel, melylyel a levél lezárva van.</p>
            <p>Ezen levelet Csillag azonnal postára adta.</p>
            <p>Igy akarta megvédelmezni barátját a fullánkoktól, ha később azt mondanák, hogy az
               adakozásban csak kinból vagy álszégyenből vett részt. Ő, kinek melegebb vére oly
               korán fokozódott a lelkesülésre, átlátta, hogy nem csak Faragó, hanem mások ezeren
               vannak, kiket egykor a valósuló haladás fog fölébreszteni. Faragó mindent mert az
               alkotmány megvédé­sekor, nem félt a hatalomtól, mely az erőszakot is el­követhette
               volna; miért nem érdemelne kiméletet alulról?</p>
            <p>Nagy erkölcseink vannak, de a nagy fának árnyéka is nagy! Türelmetlenségünk
               kimélytelen, kezünkben foly­vást fegyver van: <hi>kard vagy
                  gyanusitás</hi>,- mindkettő megöli azt, kire rámérjük, - pedig oly kevesen
               vagyunk, hogy az apagyilkos számára is bocsánatot kell készen tartogatnunk, hogy idő
               előtt el ne fogyjunk.</p>
            <p>- Küzdeni fogunk, - mondja Csillag fennszóval: <hi>de gyilkolni
                  nem!</hi>
            </p>
            
         </div>
         <div type="chapter">
            <head>A régi auktoritás.</head>
            <p>Most már általános divat, hogy az apa a fiával <hi>per tu</hi>, - a fiu
               pedig az apjával per <hi>kend</hi>;igy éri el a mostani apa, hogy a fiu
               az apai vagyont még apjának életében elkölti.</p>
            <p>Faragó hóna alá nyujtóztatta nádpálczáját, mikor Csillagtól haza ment. A falusi
               kutyák nem merték meg­ugatni; mert a jámbor paraszt kétféleképen becsülte meg az
               alispán urat, mikor az utczán végigment: messziről megsüvegelte, a kutyát pedig
               oldalba rugta, hogy meg ne merje ugatni az <hi>“öreg teins ur”-at.
               </hi>A kutyaész hamar megjelölte a nádpálczás urat, s az oldalba­ru­gás elől jókor
               átugrott a keritésen; igy Faragó teljes biztonságban sétál­hatott végig az
               utczán.</p>
            <p>Ezt azért mondom el, hogy az olvasó elhigyje, hogy az öreg gondolkozva mehetett végig
               az utczán, nem zavar­ták az ebek, s mivel a gondolatokat nehezen czipelte, zavartalan
               meg­állhatott a kapuk előtt anélkül, hogy a botra szorult volna. Már negyedszer áll
               meg, visszagondol Csillagnak szavaira: <hi>nem tudunk hitványak lenni!
               </hi>Ön­magát kémli az öreg, egyéniségének vegyületét fontol­gatja, s először kérdi
               önmagától, hogy ösmeri-e azon lelki állapotot, mely a feketeségben <hi
                  >ördögöt </hi>rajzol le, s arra biztatja magát, hogy attól féljen? Tovább firtatja
               magát, hogy eltagadná-e az igazságot, ha annak kimondása miatt fenyegetni fognák?
               Mindkétszer azt felelte magá­nak: <hi>nem!</hi>
            </p>
            <p>Ösmerőseire, barátaira alkalmazza a kérdéseket, azok­ban hasonló tulajdonságok
               mutatkoznak, s e szerint olyan rokonságot talál, mely több az atyafiság-, sógorság-
               és komaságnál. A szin, a termet, az indulat különböző; hanem az erkölcs egyforma, s
               az öreg elmegyen a kuta­tásban a kisbirón alól a zsellérig, mindenikben ugyanazon
               vegyületet találja. A fülemüle énekel, a veréb csiripel, a varju károg; - a pacsirta
               hajnalban kél, a bagoly alko­nyat után, - s a tulaj­donságoknak különbözése jeleli
               meg minden élőnek sajátságos egyéniségét. Az embereket összetarkázta a szin, a hajlam
               és indulat, - véletlen ez, vagy a mindenhatónak számitása? - A ránk bizott nem­zeti
               erkölcs, a becsület, bátorság, nagylelküség kinől belőlünk, mint a vadkan­nak agyara,
               vagy erősödik a gyakorlásban, mint a kar, mely a kardhordásban meg­izmosodik?</p>
            <p>A vékony ág fölszedi az esőt, harmatot, rostjai kidagadnak a fölszedett részekből, s
               időnek folytán meg­vastagodik. A szőlőtőből a vizrészek édesen fakadnak a gyümölcsbe,
               a sóskában a viz megsavanyodik: - minden teremtmény meghatározott törvényeket követ.
               - Ezeket gondolja az öreg, s öntudatlan fönnszóval mondja: <hi>nemzeti
                  sajátságaink vannak</hi>,- egyik az, hogy <hi>nem</hi>
               <hi>tudunk hitványak lenni! </hi>Tovább, tovább a szemlélődésben,
               bevé­geztük-e már szerepünket a verekedésben?</p>
            <p>A régi klasszikusok sok szépet elmondtak; de nem mindent, s a világ nem állapodhatik
               meg fejlődésében. Azt mondják, az isteni hasonlatosságra vagyunk teremtve, s a tudás
               emel e magas rendeltetés felé. Mennyi különbség egy hajdu és egy kanászbojtár között?
               a hajdutól egy professzorig ezer mértföldnyi a távolság. A tudomány egyféle a
               szakban, s ha a német tudja, mégis a nemzetek dicsősége. <hi>Igazad
                  van, Pál barátom</hi>,- mondja megint hangosan az öreg, - <hi>a
                  hangya nem gyüjt a tücsöknek, nem szabad hitványoknak lennünk, s midőn a
                  szőlőtőnek gyümölcsében megsavanyodik a fölszedett nedv, -</hi>
               <hi>a gyü­mölcs mutatja, hogy a tőke elvadult és elaljasodott.</hi>
            </p>
            <p>Hirtelen megindult az öreg, szivében fölmelegült a vér, a lelkesülésnek feszitését
               érzé ereiben, s a mi vele még sohasem történt, botját ifju hévvel forgatá meg a
               levegőben, mintha ellenséget látna, kit leküzdeni készül. Ez a negyedóra állitotta
               meg eddigi irányában, s rákiáltott valami, mint az eltévedt vándorra a pusztai csősz:
                  <hi>hová akarsz menni?</hi> - E kövér földön jóllakni és meg­hizni,
               végre az utolsó szuszt kifujni, állati rendeltetés, - szerepnek pedig igen
               élhetetlen. Elő a nemesebb ösztönök­kel: <hi>a mint az ág leszakad a
                  törzsről, hitvány potyadék lesz, mely gyümölcsöt teremteni képtelen, utolsó
                  hasznossága nem egyéb, mint a kemenczefütés, részei füst és hamuban a légbe
                  szállnak, s a régi alakban többé föl nem támad.</hi>
            </p>
            <p>Igy muljék el e nemzet, melyet nyolczszázados küzdelem agyon nem verhetett?
               Elfogyjunk, mint terhes felhő, mely épen a mennydörgés és villámlásban hal meg? A
               kard lett volna minden hatalmunk, s az ész nem teremne számunkra gyümölcsöt a hosszu
               békében? Az éhség rákényszeritette a koplalót, hogy megegye az undoritó rákot, a
               vizbelökött ember kitalálta az uszást, az önfentartásnak ösztöne a halállal szemközt
               tanitja meg az erős akaratot, hogy élhet. <hi>Nem akarunk elveszni!
               </hi>kiáltja Faragó, midőn családi fészkéhez ért, s ezen naptól fogva ujra született
               a nemzetiségnek.</p>
            <p>A lakószobákba érve meglepetés várta az öreget: fia érkezett meg Pestről, a patvariát
               állta ki, s a már kihirdetett országgyülés miatt váratlan érkezett meg az apai
               házhoz.</p>
            <p>Apjának kezét megcsókolva, bevett szokás szerint latinul mondja apjának:</p>
            <p>- <hi>Hic sum!</hi>
            </p>
            <p>Megijedt az öreg, a viszontlátásnak édes pillana­taiban apa és fiu között a
               vérközösség érintkezik, az ág törzsére hajlik, férfi férfit csókol meg, s e csók
               kivételesen édes, s az öreg megijedt a betanult hangok­tól, melyek ma először nem
               fejezik ki a szivélyességet. Az anyát bizonyosan másképen szólitá. Az anyai emlőn más
               hangon enyelegtek a gyermekkel, a szeretet más szavakon szólt a kisdedhez, s midőn
               visszatér az ifju az apai hajlékba, az anyát szólitja meg csak az öröklött nyelven;
               az apa előtt már a száraz tudással áll elő, nem a gyermek, a gyártott ember szólamlik
               meg.</p>
            <p>- <hi>Isten hozott! </hi>- rebegi az apa magyarul.</p>
            <p>A fiu nem emlékezett, hogy apja melegebben tekintett volna rá, mint most, arczán
               különös sugárzat mutatkozék, s mivel szólni nem engedte, hanem folyvást az öreg
               beszélt és mindig magyarul: nem értette, hogy az öreg miért annyira bőbeszédü?</p>
            <p>Kétszer bevágott a szóba, mindig diákul, az apa viszont elkapta a szót és magyarul
               beszélt. Pestről hazáig aggódott a fiu, hogy apjának cátói hidegségével szemben
               miképen fog meg­állni? Egy elhibázott diák mondatért előre kiszámitotta a
               megszégyenitést, és közel volt az elkeseredéshez, mikor vergődhetik apjánál annyi
               elnézésre, hogy a legkisebb gyarlóságért le ne piritsa. Pestről egy egész zsebbel
               hozott bizonyitványt minden rendü tekin­télytől, kiknek az apai túlszigor ugy adta
               gondviselés alá, mint a fehéritetlen vásznat, melyet minduntalan öntözni kell, hogy
               jóravaló ember maga elé terithesse. Faragóvisszatolta a kihuzott bizonyitványokat, s
               azt mondja:</p>
            <p>- <hi>Nem vagy már gyermek!</hi>
            </p>
            <p>A fiu azt gondolta, hogy nem jól hallotta az öreget, és hirtelen rámondja:</p>
            <p>- Tessék?</p>
            <p>- Vége van már a sok mennykő oskolának, fiam, bizonyitványaidat tépd el
               fidibusznak.</p>
            <p>- <hi>Fidibusznak?</hi>
            </p>
            <p>- Ne tetesd magadat, tudom, hogy meg nem álltad a pipázást; milyen <hi
                  >magyar ember </hi>válnék belőled, ha nem pipáznál?</p>
            <p>De most már kimereszté szemeit a fiu, az öreg nem beszél diákul, bizonyitványait
               fidibusznak praescribálja s pipázásra bujtogatja. Ezen háznál uj szakácsné van, s más
               ételeket főz, s a káposztát többször meg nem mele­gítik az öregnek, különben régi
               szokásait el nem engedné.</p>
            <p>A magyar apa hajdan olyan volt gyermeke irányá­ban, mint a kérdés: rideg, követelő,
               mely enyelgést nem tűr, csak feleletet. Erre készült Faragónak fia Pestről hazáig, s
               az embersorba magasuló ifju békételenkedett, hogy apja vallatja, mint a rabot, hogy
               eddigi rakmányát adja elő.</p>
            <p>A kérdésektől fél, s ime, apjának melegségétől ijed meg. Nem mer közeliteni, nem
               tudja, nem szokta a szeretetteljes közelséget, s remeg, ha a közeledésnek határát
               átlépi, s az apa visszautasitja. Apja folyvást közelében van, ezer apróságot kérdez,
               s mikor a fiu kirakja ruháit és iratait, nem kutat, mi hiányzik az elvitt holmik
               közől.</p>
            <p>Egy csomag beirt papirt helyezett az ifju az asztalra. A legfelső csomag: <hi>“Dalkönyvecske.” </hi>Jól látja az öreg, hogy a fiunak irása, de nem
               kutatja a tartalmat, hanem kedélyesen mondja:</p>
            <p>- El tudod-e fütyölni valamennyit?</p>
            <p>- Kevés abban a nóta, édes apám! S az első lapra kiforditva mutatja, hogy az öreg
               nézze, mi az?</p>
            <p>Beletekint az öreg, elkezdi olvasni a sorokat:</p>
            <p>Régi dicsőségünk, hol késel az éji homályban? </p>
            <p> Századok ültenek el, s te alattok mélyen enyésző </p>
            <p> Fénynyel jársz egyedül. Rajtad sürü föllegek és a </p>
            <p> Bús feledékenység koszorútlan alakja lebegnek.</p>
            <p> Hol vagyon, a ki merész ajakát hadi dalnak eresztvén, </p>
            <p> A riadó vak mélységét fölverje szavával, </p>
            <p> S késő százak után méltán láttassa vezérlő </p>
            <p> Párduczos Árpádot s hadrontó népe hatalmát?</p>
            <p> Hol vagyon? Ah, ezeren némán fordulnak el: álom </p>
            <p> Öldösi sziveiket, s velük alszik az ősi dicsőség.</p>
            <p> A tehetetlen kor jött el, puhaságra serényebb</p>
            <p> Gyermekek álltak elő az erősebb jámbor apáktól.</p>
            <p> Engem is, a nyugalom napján, ily év hoza fényre</p>
            <p> Már késő unokát, ki előbb a lányka mulandó</p>
            <p> Szépségén függtem gondatlan gyermeki szemmel,</p>
            <p> S rajta veszett örömem dalait panaszosra cserélvén,</p>
            <p> Hasztalanul eget és földet kérlelve betölték.</p>
            <p> Mégis az ifjuság háborgó napjai múlván,</p>
            <p> Biztos erőt érzek: kebelemben nagyra kelendő</p>
            <p> Képzeletek villannak meg, diadalmas Ügekről</p>
            <p> S a deli Álmosról, s Álmosnak büszke fiáról,</p>
            <p> Párduczos Árpádról... Oh, hon! meghallasz-e engem?</p>
            <p> S nagyratörő tehetősb fiaid hallgatnak-e szómra?</p>
            <p> Megjön az éj, szomorúan feketednek az ormok, az élet</p>
            <p> Elnyugszik, s a fél föld lesz nyoszolyája; de engem</p>
            <p> Fölver az elmúlt szép tetteknek gondja. Derengő</p>
            <p> Lelkem előtt lobogós kopják és kardok aczéli</p>
            <p> Szegdelik a levegőt; villog, dörög a hadi környék.</p>
            <p> Látom, elől kaczagányos apák s heves ifjú leventék</p>
            <p> Száguldó lovakon mint törnek halni vagy ölni,</p>
            <p> Zászlódat látom, Bulcsú, szemem árja megindul.</p>
            <p> Oh, hát halljátok, ti, hazának gyermeki! szómat.</p>
            <p> Későn hangzik már, de magában hordja halálos</p>
            <p> Harczok förgetegét, s hű a haladékony időhöz.</p>
            <p>A tagbaszakadt észjárás, a hullámos eszmemenet megragadta az öreget, s mintha Virgilt
               olvasná, ki a bánatot ugy irta le, hogy sohasem nyöszörgött, az ódon zamatot azonnal
               megérezte. Először hallja a hazafiui panaszt, a költő nem veri fejét a falhoz, hogy
               siettesse a pusztulást, és minél kevesebb maradjon a fajból; vádol, de nem
               veszekedik, mint a kárvallott, kit élhetetlensége kétségbe ejt, s jobb jövőt nem
               hisz. A szó kiszakad a költőből, s e hang nem a verbungosnak lármája, hogy
               csőcseléket bolonditson; szava, mint a harangé az ünnep­nek reggelén, inti a hivőket,
               kiket csak a malaszt indit meg: korbácscsal pedig beterelni nem lehet.</p>
            <p>A rágalom sem foghatja rá, hogy kölcsönkért gondo­latokat mond el, s hogy a magyar
               nyelvet ilyenképen lehet összerakni, meghatottan látja, s megijed gyarlóságán.
               Hasonlitott azon éji vándorhoz, ki a sötétben nem látta sem a hegyet, mily magas, sem
               a völgyet, melynek mélységébe most szédülve néz.</p>
            <p>Az öreg a lapokat egymás után átolvassa, elfeled maga körül mindent. A fiu már a
               mellékszobába ment, s egész órát elbeszélget anyjával azon kedves semmiségekről,
               miket az anyák tudnak kérdezni. Az apa mégis egy helyben ül. Visszamegyen a fiu,
               várja, hogy apja majd <hi>öregebbeket </hi>kérdez.</p>
            <p>- Olvastad ezt a munkát?</p>
            <p>- Kezemmel másoltam le.</p>
            <p>- Barátom, a paraszt lekaszálja a rétet, s a virágot ökröknek hányja petrenczébe; de
               nem tudja, hogy a virágnak különb helye is van.</p>
            <p>- Édes apám megszégyenit.</p>
            <p>- Korán van a tyúkszem, barátom, - magyarázza az öreg, - apádtól fölveheted; mert
               nagy szerencséd, ha elér az eszed oda, hol ezen gondolatok járnak. Tudod-e, ki
               irta?</p>
            <p>- Vörösmarty irta.</p>
            <p>- Keresztneve nincsen?</p>
            <p>- <hi>Vörösmarty Mihály.</hi>
            </p>
            <p>- Igy van rendén, fiam, ezen embernek a neve a <hi>titulusa</hi>,el ne
               végy belőle; mert bizony szentségtörés lenne.</p>
            <p>- Azt mondják, hogy ő a legjelesebb versiró.</p>
            <p>- Nem ugy, fiam, a praeceptor is irhat verset: ennek <hi>poéta </hi>a
               neve!</p>
            <p>Faragó fölkelt, az irott könyvecskét magával vitte, fiának pedig azt mondá:</p>
            <p>- Menj el Csillaghoz, vétess magadnak mértéket az emberek között.</p>
            <p>Az ifju Faragó, kit most Endrének nevezünk, egészen megzavarodva ment el hazulról.
               Anyjá­tól hiába kérdezné, hogy mióta veszett össze az öreg Ciceroékkal? Férfi adhat
               fölvilágositást, legalkalmasabban Csillag, s a magyarázatlan titkot sietett
               megtudni.</p>
            <p>Még az nap elment a fiu Csillagékhoz, s a bácsit félrehivta a kertbe, hogy a
               fölfordult világról tájékozást kérjen.</p>
            <p>- Urambátyám ösmeri az én kedves édes apámat?</p>
            <p>- Bizonyosan jól ösmerem, öcsém, apád a legbe­csületesebb ember minden ösmerősöm
               között.</p>
            <p>- Hallotta diákul beszélni?</p>
            <p>- Együtt tanultuk e nyelvet.</p>
            <p>- Hiszi urambátyám, hogy az én apám jól tud diákul?</p>
            <p>- A mit Cicero elfeled a sirban, a föltámadáskor apádtól fogja megkérdezni.</p>
            <p>- Mégis eltéveszthetett az öreg valami szót, s annak hire lesz a vármegyében.</p>
            <p>- Nem hallottam, öcsém, sőt ha hallanám sem hinném.</p>
            <p>- Én nem hallottam; de hiszem, urambátyám, az öreg bizonyosan megbotlott, a miatt nem
               beszél diákul.</p>
            <p>- <hi>Nem beszél diákul?</hi>
            </p>
            <p>- Nem az, urambátyám, akármint erőlködtem, diák kérdésemre <hi>magyarul
               </hi>felelt.</p>
            <p>- Ez ma történt veled?</p>
            <p>- Éppen ma, kedves urambátyám. Én rendesen félve jöttem haza; mert édes apám meg nem
               hagyott otthon melegedni, kikérdezett, jobban mint a próbatéren a tanárok, és ha
               ketten voltunk, kivétel nélkül diákul beszéltünk; mert, a mint mondá, magyarul minden
               kisbiró tud, az uron lássék meg, hogy tanult.</p>
            <p>- Természetesen, te most nem érted apádat.</p>
            <p>- E miatt jöttem urambátyámhoz.</p>
            <p>- Mit csinál apád?</p>
            <p>- Majd elfeledém a javát, - mondja Endre, - apám másolataim között megtalálta “Zalán
               futását.”</p>
            <p>- Jaj, öcsém, az öregnek szája ize az <hi>aszalt gyü­mölcsöt
               </hi>szereti csak.</p>
            <p>- Végtől végig olvasta, s mikor azt mondtam, hogy Vörösmarty Mihály a legjobb
               versiró: <hi>poétára </hi>korri­gált meg.</p>
            <p>- <hi>A te apád?</hi>
            </p>
            <p>- Az én apám, - ezt nem értem urambátyám, meg azt sem, hogy “Zalán futása” most épen
               mentezse­bében van.</p>
            <p>- Öcsém, menj a szobába, feleségem ott lesz a gyerekekkel, én szaladok apádhoz; ha
               kilyukadt alattunk a világ, együtt akarok vele átesni a világnak másik oldalára.</p>
            <p>- Jaj, urambátyám...</p>
            <p>- Ne jajgass, öcsém, tőled semmit sem hallottam.</p>
            <p>Csillag az utczán rángatta össze magán a ruhát, az elmenőket nem látta,
               köszöntéseiket nem hallotta, annyira elfoglalta a váratlan hir. Faragónak udvarán
               hallá, hogy az alispán ur a kertben van, s meghagyta cselédének, hogy csak a vendéget
               ereszszék hozzá, házbeli ne alkalmatlankodjék. Óvatosan lépett a tágas kertbe, a
               lugos felé igyekezett, melyben olvasni szokott. Háttal ült Faragó, igy a vendég
               kényelmesen látta, hogy az öreg a kéziratot olvassa.</p>
            <p>- Jó appetitust kivánok az olvasáshoz. Mire a megszólitott visszafordul, és köszöntve
               mondja:</p>
            <p>- <hi>Étvágynak </hi>mondják, főjegyző uram.</p>
            <p>- Váljék egészségedre: aztán dobd félre azt a firkát.</p>
            <p>- Ha el mered dobni, rád bizom, itt van! - mondja az öreg átnyujtva a másolatot.</p>
            <p>- Barátom, én e munkát nyomtatásban ösmerem, sőt könyv nélkül tudom a szebb
               részeket.</p>
            <p>- Rossz téritők vagytok, s méltán megitéllek, hogy meg nem mutattad.</p>
            <p>- Magyarul van irva...</p>
            <p>- <hi>Sőt</hi>
               <hi>magyarán</hi>,barátom: leesett szememről a hályog.</p>
            <p>- Tegnap még nem hittél?</p>
            <p>- Az ötezer forintot azonnal aláirom, hol az a jegyzék?</p>
            <p>- Ne szeleskedjél, öreg, - inti a jó barát, - tegnap vendégeid előtt kellett volna
               tenned; most azt hinnék, hogy gúnyból teszed, hogy ötezer forintoddal elüsd
               valamennyit. Itt ketten vagyunk, nem fogunk egy­másnak hazudni, hisz egymásnak
               lelkébe látunk. Tegnap meggyőződésből nem adtál, ezt tudják a vendégek mind; ma <hi>meggyőződésből </hi>adnál: ezt tudom én. Neved ott lesz, mikor kell,
               fogadd barátodnak szavát, ez ügyben jókor kell szólni, különben a gyarlóknak lesz
               igazuk, mikor a legszentebbet félremagyarázzák.</p>
            <p>- Nem hiszed, hogy dobost akarok fogadni?</p>
            <p>- Barátom, előfordulhat olyan alkalom, mikor a dobszóval hirdetett hazafiságot főbe
               kell ütni; ne kérdezz, ne találgass, a rothadt gyümölcsöt le kell szórni az
               oltár­ról, s én készen tartom azt, mit az ihlett meggyőződés nyujtott.
               Beleegyezel?</p>
            <p>- Nem értelek, azonban megadom magamat.</p>
            <p>- Hej, öreg, téged sem értenek mások, de hadd várakozzanak.</p>
            
         </div>
         <div type="chapter">
            <head>Uj élet.</head>
            <p>Én ne tudnám, melyik esztendőben kaptam édes apámtól a legelső bicsakot? Mintha ma
               történt volna, oly élénken emlékszem az 1830-iki nagy télre, édes apám csörgős
               szánkón jött haza a fehérvári vásárról, nagy farkasbundáját a kapunál leereszté
               vállairól, s nagy meg­lepetést intő szemvágással jelentette, hogy valamit hozott. Az
               akkori szokás szerint tenyerébe szabtam egy <hi>nagy parolás
                  pácsit</hi>,aztán megcsókoltam a kezet, mely mindjárt a zsebbe merült, s egy sárga
               szeges legrádi bicsakot huzott elő, a mi azt a bizalmat jelentette, hogy az ostornyél
               mellé nem vágom le már a mutató ujjamat.</p>
            <p>Ezen emlékezetes napon férfi vendégeink érkeztek, s apám azt a nagy ujdonságot mondá
               nekik, hogy a fehérvári vásárban <hi>egy harczfinak lőcsőjéről leesett
                  a szurvas.</hi>
            </p>
            <p>Senki sem értette apámat, találgatták, mint a rejtett szót, hogy mi lehet az, mit
               apám uj magyarsággal mon­dott? végre apám megmagyarázta, hogy: <hi>egy
                  bakának puskájáról leesett a panganét.</hi> Igy mindenki megértette, még én is, és
               a konyhában a pecsenyeforgató kisbirónak sokáig magyaráztam, hogy az is értse.</p>
            <p>Ezen időtől fogva minden névnapon, bucsun, országos vásárban hallhattam, hogy
               valaminek uj neve van, meg azt is, hogy van Pesten egy ujság, melyben mindent uj
               nyelven irnak, s a ki azt el tudja olvasni és megérti, az már nagyon okos ember. A mi
               vidékünkön egyetlenegy ilyen ember volt, a mező-komáromi plébánus, attól hallottam,
               hogy milyen hires ember Mehemet Ali, az egyptomi basa, az még a török szultántól sem
               fél. Mikor én ezt a kisbirónak elmondtam, arra biztatott, kérdezném meg a
               főtisztelendő urat, hogy Mehemet Ali erősebb-e, mint a kutyafejü tatárok? mert azok
               emberhussal élnek, s a magyar embert különösen szeretik; mert mandulán hamar
               meghizik, és igen puha lesz a husa.</p>
            <p>Ez volt az akkori ujságoknak foglalatja, s hogy tárgyamhoz térjek, megmondom, hogy
               Csillag Péter külön igen hires volt; mert Kulcsár Istvánnak “Nemzeti ujság”-át
               járatta, s a környék­beliek hozzá mentek el megkérdezni, mi történt Egyptomban és
               Spanyolország­ban? Le volt néha irva egy-egy installáczió, templomszentelés, jóval
               ritkábban egy farkasvadászat, háromlábu bárány, két sárgáju tojás, mint rendkivüli
               tünemény, s a nagy ország hetekig beszélte a csudadolgokat, melyeknél nagyobbat
               kigondolni sem lehet, - hogy pedig igaz, bizonyítja az, hogy ki van nyomva.</p>
            <p>A tekintetes karok és rendek összegyülekeztek a megyének székhelyén, s a gyülés
               előtti napon Csillagnak szállásán egy jó hangu szolgabiró a főjegyző urnak “Nemzeti
               ujság”-át közkivánatra fölolvasta. Átestek az egyptomi basán, megvitatták, mi
               befolyása lehet Törökországra azon bátorságnak, hogy Mehemet Ali titkon bort iszik?
               továbbá: meghányták vetették, hogyha Spanyol­országban sokáig tart a háboru, nem
               lesz-e drágább a spanyolviaszk? - és ki tudja, meddig lármáznak, ha a szolgabiró
               odább nem betüzget csöndesen, s el nem kiáltja magát, hogy még olyant nem hallottak,
               mint a mi most következik.</p>
            <p>Valamennyien fölugráltak.</p>
            <p>- A közönség (publicum) méltó lelkesüléssel <hi>(exaltatió) </hi>fogja
               olvasni legujabb hirünket, melynek az a tárgya <hi>(objectum)</hi>,hogy
               egy ötezer forintos alapitvány <hi>(fundátió) </hi>érkezett a MAGYAR
               AKADÉMIA (egytől-egyig nagybetüvel) javára. Az alapitónak <hi
                  >(fundator) </hi>neve még titok, és csak későbbi rendelkezés <hi
                  >(dispositió) </hi>után lehet a levelet közzétenni <hi>(publicálni).
               </hi>Pestre egy dunán­tuli postáról expediáltatott. (Ezt már szegény Kulcsár sem
               tudta magyarabban kifejezni.)</p>
            <p>A tekintetes karok sajnálták, hogy ülve nem hallgat­ták a tudósitást, hogy most
               kelhetnének föl a nagy meglepetés miatt; mert méltán csudálkozhattak, ki az a szerény
                  <hi>pátrióta</hi>,(akkor igy hivták a hazafit) ki elengedi a
               dobszót, hogy hazafiságát nem hirdeti. Mi derék, jó és itt-ott áldozatkész hazafiak
               vagyunk, a hazafiui bánat olyan fájdalmakat okoz, hogy más nemzetbeli olyan
               fájdalomra orvost hivat, és orvosságot iszik; hanem a mit teszünk, nyugtatványra
               tesszük, ki kell hirdetni, mint az eladó portékát; mert mi igértünk legtöbbet.</p>
            <p>- Olvastad, Péter, ezt az ujságot? kérdé egyik vendég a főjegyzőt, ki asztalánál
               levelet irt.</p>
            <p>- Olvastam!</p>
            <p>- <hi>Nos? </hi>kérdik valamennyien.</p>
            <p>- Nagyon egyszerü, - egy ember adott ötezer forintot.</p>
            <p>- De <hi>titokban </hi>adott!</p>
            <p>- Ezzel az ötezer forint nem lesz több.</p>
            <p>- Valamelyik párthoz csak tartozik az adakozó?</p>
            <p>- Nagyon örülnék, ha az adakozó a <hi>másik párthoz </hi>tartoznék.</p>
            <p>- Ezt a dicsőséget ugyan nem kivánnám nekik.</p>
            <p>- Ne félj, - még nem dicsekedtek vele.</p>
            <p>- Mégis szeretném tudni, mire való e titkolódzás?</p>
            <p>- Ezt meg nem fejti neked senki, - válaszol a főjegyző, - hanem azt kérdem tőled: mit
               mondanál, ha tudnád, hogy ezen adakozó leghatározottabb ellenfelünk?</p>
            <p>- Azt mondanám, hogy,... <hi>nem tudom én.</hi>
            </p>
            <p>- Tréfából sem akarsz méltányos lenni? Megálltál a mondatnak közepén, - látod, hogy a
               hazafiság nálunk még czim, mint a <hi>tekintetes uraság</hi>:a
               táblabirónak jár, a csizmadiának nem. Veszélyes játékot űzünk, kiváltsággá béreljük
               magunknak a szép czimet, - holott az köte­lesség, melyet senkinek sem engedhetünk el.
               Mindig szégyenlem, ha a mellettem elmenők azt sugják: <hi>ez jó
                  hazafi</hi>;hát a többi, mit csinál? A haza olyan nagy, hogy annak fönntartására
               valamennyien szükségesek vagyunk; s méltó jogom van követelni, hogy tartsa más is.
               Egy titkolódzó ötezer forintot ad, s már félünk, hogy elüt bennünket az ellenfél, - s
               ha nem lesz az életben akasztófáravaló, hol látszik meg a mi becsületünk?</p>
            <p>- Mindjárt készen vagy a szappanozásra, - mondja csititólag a másik, - én ugyanazt
               vallom, a mit te, - áthuznám az ellenfelet...</p>
            <p>- ... <hi>Hajánál fogva </hi>- s ha első rántásra nem jő, elhiszed
               róla, hogy sötétben zsebbevalót is kész lopni.</p>
            <p>- Ilyen <hi>vastagot </hi>nem mondok.</p>
            <p>- Ilyen <hi>vékonyat </hi>nem mondasz, barátom, - az ellenfélről minden
               alávalóságot elhiszesz, mindegy osztályozd a gyanusitásokat, - a zsebbevalónál
               terhesebbeket találsz.</p>
            <p>- Nem lehetünk eleven szentek.</p>
            <p>- Szentek nem lehetünk, eleven ördögök se legyünk, kik csak annak örülünk, hogy más
               elkárhozott.</p>
            <p>- No hát elengedem az ötezer forintot magunknak, kivánom, hogy a másik táborból
               adták.</p>
            <p>- Szád mondja: szavad hiszi-e?</p>
            <p>- Palkó, - mondja a másik önkénytelen elkaczagva, - irgalmazz, és ne kivánd, hogy a
               vesémet tenyeredbe adjam.</p>
            <p>- Beléd látok mindjárt: <hi>hát ha Faragó adta az ötezer forintot?</hi>
            </p>
            <p>Valamennyien összetekintének, Csillag inkább véletlen, mint készakarva hangoztatá meg
               keményebben a szavakat, s a kis társaság meghatottan nézett a főjegyzőre.</p>
            <p>- Attól kitelik ilyesmi! Mondja az előbbi vitázó.</p>
            <p>- Barátom, - mi hosszan fogunk küzdeni, - figyelmeztetlek benneteket a
               kiméletességre. - Ha véletlen Faragó lenne az, kinek nevét rejti a lepecsételt levél,
               tulajdon gyalázatunk lenne, hogy Faragót fölismerni nem tudtuk. Képzeljétek el az
               öreget, ki éveken keresztül nézi hetvenkedéseinket, hallgatja dicsekedésünket, mig ő
               csen­desen elzárja cselekedetét, s megveti éretlen gyanusitásainkat, - miként vetné
               meg üres handabandáinkat!</p>
            <p>A másikból kifogyott a szó, a vitát nem folytathatta; mert a főjegyző jobban értett a
               csiklandozáshoz, s az ellenfelet hamar megszalasztá. Más beszédtárgyat válasz­tottak,
               később pedig szétoszolván, a főjegyző Kapust kérette magához.</p>
            <p>- A legtekintélyesebb ügyvédhez, Panaszos Andráshoz ajánlottam önt, még ma jelentse
               magát az öregnél.</p>
            <p>Kapus elhalaványult.</p>
            <p>- Készakarva választottam a legpenészesebb embert, a megtestesült maradást. Ő olyan
               példány, mely a lélek­vándorláskor vagy rákból lett, vagy rákba fog átmenni.</p>
            <p>- Nem okoskodom, - mondja a fiatal ember, főjegyző ur hihetőleg kiszámitotta, miért
               választott igy?</p>
            <p>- Eltalálta, barátom! Ösmerkedjék meg a helye­zettel, tanulja meg a különböző
               pártnézeteket, hogy helyesen itélhesse meg azon küzdelmet, mely a nemesség kebelében
               támad. Tréfának látszik, a mit mondani fogok, - mégis kérem, hogy a legkomolyabb
               magyarázatnak tekintse. Egy nagy szárazság alkalmával egy ember meg­ijedt, hogy
               egyetlen szamara étlenségben el fog veszni; mert zöld takarmányhoz szokván, a
               szalmaeledelhez éhkínjában sem akart jutni. A cseléd boszankodva mondá a gazdának,
               hogy a szamárnak a szalma igen sárga, s mig azt zöldre meg nem festik, nem fog a
               boldogtalan enni. A gazda tréfából zöld szemüveget csináltatott a szamár­nak, s a
               mint felköték a jámbor állatnak szemére, meg­ette a szalmát. - A pártoknak is vannak
               ilyen szemüvegeik, zöld vagy piros, az mindegy, elég az, hogy mindent a mit
               megnéznek, saját szemüvegüknek szinét mutatja. Tanuljon ön szemüveg nélkül, szabad
               szemmel nézni, s ha már tudja, hogy mások nem látnak igazán, kitalálja, hogy
               szemüvegüknek szine zavarja meg a valódi igazat.</p>
            <p>Én az ellenzékhez tartozom, s merem mondani, hogy pártomnak szemüvegét sohasem
               használom, s ennek köszö­nöm, hogy pártomnak hibáit messziről meglátom.</p>
            <p>
               <hi>Hiuk </hi>vagyunk, - hazafiságunk nem elégszik meg a csöndes
               megösmeréssel, melyet tán az utódoknak belá­tása fog sirunk fölött elmondani, mi,
               mint a hitelező, azonnal készpénzt akarunk, s a nemzettől követeljük, hogy
               nyilatkozásunkat jutalmazza meg <hi>éljenekkel </hi>azon perczben,
               melyben az utolsó szót elmondtuk.</p>
            <p>
               <hi>Féltékenységünk </hi>még éhesebb; hátha más könnyeb­ben hirre
               kaphatna. A ki most sem tud hazafi lenni, annak jó éjszakát kivánok, az haszontalan
               vár jobb szüretre. Nekünk ellenség kell: török nincs, tatár nincs, - fogunk magunk
               közől, s éppen ugy nem irgalmazunk neki, mint nem a töröknek vagy tatárnak, elevenen
               akarjuk a máglyán megégetni.</p>
            <p>
               <hi>Gyanusitással </hi>fegyverkezünk folyvást, és valóban
               csudálkoznánk, ha valamely eszeveszett bátorkodnék olyan kétségtelen árulásra, mely
               ez elnevezést megérdemlené, - s az illető köztünk akarna maradni. A fecske a tavasz
               melegével jő hozzánk, s az ősznek elején melegebb éghajlat alá siet. Tudunk mi hazát
               változtatni? a magyar ember husz mértföldnyi utra káromkodva vállalkozik,
               végrendeletet csinál, rokonaitól öleléssel bucsuzik el, s ha szerencsésen
               visszaérkezik, - eszemiszomra gyüjti barátait. Ez a faj nem termi meg az árulást,
               benső tulajdonságát ki nem szapulhatják belőle, mint a vászonruhából a festéket
               luggal kimosni nem lehet, - de mivel önmagát nem ösmeri, mégis kikiáltja, hogy ördög
               jár a faluban.</p>
            <p>A kenyérnekvalót megdagasztják, a tésztát meggyurják, különben kovász marad; azért ne
               ijedjen meg ön az ellenvéleményektől, s minél inkább mosófázzák a szennyest, annál
               bizonyo­sab­ban kimarad belőle a piszok. Lökjön ki szivéből minden ellenszenvet, ön,
               a jobbágy­gyermek, el ne keseredjék; s ha lassan halad a szaba­dulás, gondolja meg,
               hogy e munkát emberek mivelik, kik erejükben parányiak ahhoz, ki mindenható, s a
               világot mégis hat napig alkotta.</p>
            <p>Kapus hálásan köszönte meg a figyelmeztetést, s megigérte, hogy az öreg fiskálishoz
               azonnal elmegyen.</p>
            <p>- Ne siessen még, - kérdezni akarok valamit.</p>
            <p>- Parancsoljon, főjegyző ur.</p>
            <p>- Megösmerkedett pályatársaival?</p>
            <p>- Ma estére fognak összegyülekezni a <hi>“Zöld fánál”</hi>,- hanem még
               nem igértem meg, hogy oda megyek.</p>
            <p>- Miért tartózkodik?</p>
            <p>- A nagy zajt sohasem szerettem.</p>
            <p>- Az ördögnek is kell egyszer gyertyát gyujtani. Ne tartózkodjék, vegyüljön a többi
               közé.</p>
            <p>- Tivornyán kezdjem pályámat?</p>
            <p>- Minden emberre ki van szabva egy tömeg bolondéria, azon keresztül kell esni, minél
               hamarább, annál jobb. Egy füszeres ösmerősöm beszélte, hogy az inasgye­rekre az első
               héten senki sem vigyáz, hogy bátran ehesse a fügét, mandulát, szentjánoskenyeret, s a
               falánk gyermek egy hét alatt készen van, a korlátlan soktól megundoro­dik; ha pedig
               lesik, torkos lesz, apródonkint lop, s olyan gazemberré képződik, hogy emberi alakot
               többé nem kap. Ne ijedjen meg ön társainak zajgásától, - a fiatal erő nem ösmeri,
               miként tudna épiteni, - vesztegelni nem akar; <hi>tehát ront. </hi>A
               boros üvegeket veri a falhoz, aszta­lokat, székeket tördel, toroktáltva kiabál; mert
               belül nagy a meleg, kénytelen a fölösleg hőséget kifujni. Az emberben megvan az
               állati rész, azt hiszi ön, hogy az állat oly gyáva, hogy megadja magát a léleknek
               első szóra? A szilaj csikó összerugdalja a kocsit, a szerszámot összetépi; mert az
               erő mindig birkózni akar, mig erősebbre nem talál. Az ifjuban az oskolai fegyelem
               visszariasztotta a hetvenkedést; de mikor a hosszan tartó nyügről leszabadul a csikó,
               ficzánkol, s a levegőbe rug; mert érzi a szabad­ságot, nagyobb tért akar elfoglalni.
               Ám birkózzék az állati rész, a lélek s az ész sem fog élhetetlenül aludni; hanem
               látván a rombolást, megundorodik a szennytől, egyesülten küzdenek a vadság ellen, s a
               kiben van lélekerő, önmagát épiti föl józan embernek.</p>
            <p>- Uj világot tár föl előttem a tekintetes ur.</p>
            <p>- Az életet, barátom, - melyben azt tapasztalom, hogy a buzának először a szára
               növekedik, melyből mind­össze a szalma kerül ki, - a magot rejtő kalász későn
               képződik, s vajmi nagy bolond lenne az, ki a kora tavaszon lekaszálná a zöld szálat;
               mert még a kalászt nem látja.</p>
            <p>- Megyek; mert az elmondott nagyot meg kell kérődzenem.</p>
            <p>- Reménylem, a <hi>“vad pohár”-</hi>tólnem marad el?</p>
            <p>- Semmi esetre.</p>
            <p>- Még egyet mondok.</p>
            <p>- Méltóztassék.</p>
            <p>- Legkedvesebb barátomnak, az első alispánnak fia bizonyosan ott lesz a többi között:
               erre figyelmeztetem. A fiut az apai nagy szigoruság erős féken tartá;okom van hinni,
               hogy az apai szigor e napokban egyszerre megszünt, s a fiu odadobott fékkel rohan a
               szabadosságba. Nem akartam az apát figyelmeztetni, erre erkölcsi okaim vannak; egyik
               az, hogy az öreg nagy lelki átalakuláson ment keresztül, most önmagával vivódik. Önre
               számiték, fiatal barátom, - reménylem, hogy szerencsésen összetalálkoznak, s az a
               természet, a mi a vándormadarakban, az emberben is föltalálható, hogy egyedül nem
               szeret menni. A fiu meg­szokta a jobb modort, ez utat jelöl neki az ön barátsá­gához;
               többet nem mondok.</p>
            <p>- Vak vezesse a világtalant?</p>
            <p>- Ön is meg fog részegedni, mint a többi, - mondja nevetve Csillag, - hanem kevésbbé,
               mint a többi.</p>
            <p>- S ezt előre megjövendöli a tekintetes ur?</p>
            <p>- Az életből beszélek, öcsém, - igy merem mon­dani, hogy még a részegek között is van
               tekintély, - az, a ki tovább bir a lábán állni.</p>
            <p>Kapus szédült a tanácsadásban; mert hatalmasan fölzajlott benne az elszánás, hogy
               paran­csolni fog magá­nak a tivornyában. Nagyon szeretett volna szabadulni, hogy az
               esteli szerepre kiszámitott tervvel jelenhessen meg. Bucsuzásra készült, midőn Faragó
               Endre lépett be Csillaghoz.</p>
            <p>- Isten hozott, fiu.</p>
            <p>- Szédülök, kedves bátyám, - az én apámat kicserélték.</p>
            <p>- Nos?</p>
            <p>- Egy marok bankót nyomott markomba, s azt mondja: mától fogva nem kérek tőled
               számadást.</p>
            <p>- Ez annyit tesz, hogy: <hi>apád megbizik józan eszedben</hi>;ez a
               magyarázat.</p>
            <p>Endre elpirult; mert e kevés kis észrevétel egyszerre torkon fogta a szilaj vért, s
               apjának két órai predikácziója sem magyarázta volna meg áthatóbban a jövendő irányt.
               Ekkor tekintett szét a szobában, s a távozni készülő Kapust meglátván, majd megölte a
               szégyen, hogy a rövid, de fontos szavakat más is hallotta.</p>
            <p>- Se baj, - mondja Csillag a megzavarodott legénynek, - jó pajtás hallotta: Kapus
               jövendő pályatársad, - reménylem, jó barátok lesztek, ez az én kivánságom.</p>
            <p>A fiuk kezet szoritának.</p>
            
         </div>
         <div type="chapter">
            <head>Az asszonyszoba.</head>
            <p>Az az igazi női szépség, melyhez a szabó mit sem adhat, melyből az irigy el nem
               vehet, s a melynek nem jut eszébe, hogy meg­nézik-e mások? Csillagné kivált korának
               asszonyai közől, nem volt a régi tüzről pattant menyecske, ki a házat egymaga
               betölti; mert ha a pinczében van, hangja fölhallik az udvarra, s a komondor ráfülel a
               zajra, hogy talán rákerül a sor, és meg kell valamit marni. Csillagnénak arczában a
               szép szemek be­szélnek. Örülni, bánkódni tud: haragudni soha, - szavá­nak nesze nem
               rémiti a házbelieket; <hi>hallgatásától félnek</hi>,mely mind­addig
               vádol, mig azt nem mondja, hogy <hi>megbocsájtott.</hi>
            </p>
            <p>Korán ment férjhez, s lányainak inkább testvéré­hez, mint anyjukhoz hasonlit.</p>
            <p>Ő volt a megyében a legelső nő, kinek férje mások előtt is megcsókolta kezét. - Ez
               rettenetes ujitás volt, megkivántaték hozzá a <hi>fehér kéz</hi>,holott
               a tüzről pattant menyecskék könyökig vájkáltak érett turóban, kolbász­töltelékben, -
               a kertágyasra kuporodva dugaszolták afok­hagymapalántát, s a komposszesszoratusnak
               minden vas­rácsos ablakán bekiabálták; <hi>hány az adventi malacz?
               </hi>Efféle hasznos foglalkozás kidicsért dolog volt akkor, pedig a cselédekkel való
               veszekedésben több idő fogyott, mint a mit a <hi>nagy tüzü
               </hi>menyecske két kézzel segélt, s a szomszédasszony­nak még hosszab­ban
               elfecsegett, az meg vissza.</p>
            <p>Csillagnét soha­sem látta a cseléd olyan dült pon­gyolában, melytől a házaló zsidó is
               visszafordul a ka­pun; mert még <hi>korán van</hi>;- a férj mindig ugy
               találta a kis fele­séget, hogy a miatt akarva sem mert volna pőrén járkálni, igy
               egymás miatt a házirend és a modor az maradt, a mi a lakodalom után való első napon:
               az egyik gyengéd nő maradt, a másik figyelmes férfi, - sohasem pajtás, a ki <hi>kendezni </hi>mer. Gyengéd, mint a viasz, férjétől fogadá el az
               alakulást. Az bölcs, gondos, előzékeny: mi lehetne más a nő, mely általánosan a
               legtökéletesebb viszhang, azon szavakat adja vissza, melyeket beléhangoztatnak.</p>
            <p>Valóságos galambfészekbe lépett Endre, midőn Csillagnéhoz bekopogatott. A nő megörült
               a kifejlődött fiunak, mikor ez fővárosias ügyességgel, s rég megszokott tiszte­lettel
               közeledett hozzá.</p>
            <p>- <hi>Endre! </hi>- Kiált föl örömteljesen Csillagné, - s miután az
               kezét megcsókolá, - bizalmasan szemre vette, - s a teljesen kifejlődött ifjunak
               arczában a haladást látva, az anyák gondolatával mondja: <hi>sirt a
                  mama, ugy-e?</hi>
            </p>
            <p>- Nénikém, az anyák mindig sirnak.</p>
            <p>- Rosszak vagytok, jók vagytok: mindig sirunk, - sirunk, - mondja Csillagné, - az
               anyák nem okos­kodnak, sem a bánat, sem az öröm nem fér meg szivünk­ben, s ti
               hálátlanok, gunyoltok, hogy kiárad belőlünk.</p>
            <p>- Lecsókolám anyámnak könyüit, nénikém, - azokat nem engedjük a földre potyogni.</p>
            <p>- Tudtam, hogy Endrének jó szive volt.</p>
            <p>- Az van most is, nénikém.</p>
            <p>- Ugy is maradjon, különben a <hi>kis borzast </hi>inkább a zsidónak
               adom. Mondja, nevetve czélozva az egykori tréfákra.</p>
            <p>Endre körülnézett, - az anya közelében Ida ült, félve és remegve, hogy a rég látott
               fiatal ember gyermek­nek nézi. Nem ő a kis borzas, - az utána következő testvért
               nevezték igy, azt keresi Endre; hanem Idánál megakadt, - a leány gyötrelemmel várta a
               megszólitást, ez volt a tüzpróba, hogy kilátszik-e már a földből? Endre teljes
               udvariasan hajolt meg a leány előtt. Máskor zsebeit czukorral megtömve érkezett
               Csillagékhoz, - most is tele volt édességgel, s már készült az üritéshez, mit Ida
               észrevett, de a leánynak magatartása visszacsusztatta vele a nyalánkságot, s azt
               mondja az anya felé fordulva:</p>
            <p>- Nénikém, - mindjárt bennsülök, - a kis leány­ból nagy leány lett, - sugjon valami
               okosat; mert én e pillanatban semmit sem tudok mondani.</p>
            <p>- Ugy-e, megnőtt ez a csunya lány? mondja Csillagné Idára tekintve, ki még komolyabb
               lett.</p>
            <p>- Ne nézzen rám oly haragosan, - kéri Endre a leányt, - gyanitom: észrevette kegyed,
               hogy czukorért nyultam zsebembe. Vigyázatlan voltam: ezt őszintén meg­vallom, s
               bünömért bocsánatot kérek, a világért sem fogom többé czukorral kinálni.</p>
            <p>- Részemet, ha nekem szánta, nem engedem el, - mondja Ida, - ez volt az utolsó
               gyermekrész.</p>
            <p>- Szánjon meg, Ida kisasszony, - alig jövök meg Pestről, ügyetlenül megbuktam.</p>
            <p>- Azt hitte kegyed, hogy még kis bábukkal játszom: lakoljon, - kérem a czukrot.</p>
            <p>- Milyen korán kezdi a kegyetlenséget, - tréfál Endre odakinálván czukrait, - jaj
               lesz annak, ki kegyed­nek émelygős édességeket fog mondani.</p>
            <p>- Beszéljen másról, vagy <hi>Endre bácsinak </hi>fogom nevezni, mint
               azelőtt.</p>
            <p>- Nem, nem, - semmi bácsi, - szabódik Endre, - szép leánynak nem leszek bácsija.</p>
            <p>- Csitt, gyerekek, - szól közbe Csillagné, - nem látja, Endre, hogy az aprók várják a
               pesti ajándékot, ne várakoztassa őket.</p>
            <p>Endre kiosztá a kedves apróknak a várva várt édes­séget; de hiányzott egy, a ki miatt
               elkezdé a szemlélődést. Keresi a kis borzast, hirtelen összeszámitja a kis csapatot,
               a keresett valóban hiányzik.</p>
            <p>- Hol van az én kis feleségem? kérdi Endre, a tréfában rég eljegyzett gyermeket
               keresve.</p>
            <p>- Kiszaladt! Mondja egyszerre négy vékony hang.</p>
            <p>- Meg ne egyétek az én részemet, - kiált be a szöke­vény, a másik szoba felől az alig
               nyitott ajtón dugva be fejét.</p>
            <p>- Ide, ide, kis borzas lányom! szólitja Csillagné az eleven piros gyermeket.</p>
            <p>- Nem vagyok borzas, anyám, - most fésültem össze a hajamat. Mondja a megszólitott
               nevetve, hogy a nevető szájnak két fehér fogsorát egészen látni lehetett; mert a
               gyermeknek tetszett, hogy a borzasságnak ellenmondhatott.</p>
            <p>- Minél borzasabb, nekem annál inkább tetszik, kedves Lórim, - tréfál az ifju, -
               jőjjön csak közelebb, hadd csókolom meg.</p>
            <p>- <hi>Majd! </hi>- Mondja tagadólag az ajtóból.</p>
            <p>- És miért nem? ha merem kérdezni.</p>
            <p>- Mert a bácsi olyan furcsa, mióta bajuszt pingált magának. Mondja a lány az ifjunak
               kifeketézett apró bajuszára czélozva.</p>
            <p>- Te, kis csacska, - mondja neki az anya, - nem illik a bácsit csufolni, - jer ide
               mindjárt.</p>
            <p>A parancs-szóra sötétre pirultan jött elő a kis lány, korára tán a tizennegyedik
               esztendőben, épen azon idő­szakban, midőn a lány a gyermekőszinteségből mit sem
               veszt, s azt a gondolatot mondja ki, melyet legigazabbnak érez. Az anyának határozott
               szavára bejött; hanem a kiseb­bek háta mögött közeledett anyjához, s annak dere­kába
               kapaszkodott, mintha félnivalója volna.</p>
            <p>Endre a megmaradt részszel egészen a lánykához közeledett.</p>
            <p>- Fél tőlem az én kis feleségem?</p>
            <p>Most már nem mert szólni, - szorosan anyjához huzódik, ámbár arczán meglátszik, hogy
               a nevetést kinnal szorongatja vissza.</p>
            <p>- Miért nem felelsz? kérdi az anya.</p>
            <p>- Nem tudom! Mondja a bujkáló, holott azután hangos nevetésben tör ki.</p>
            <p>- Látom mégsem fél, - fogadja el tőlem, Pestről hoztam.</p>
            <p>- Ha meg nem csókol, akkor elveszem.</p>
            <p>- Miért alkudozik ma olyan nagyon? - máskor olcsóbban megegyeztünk.</p>
            <p>- Bácsi most már olyanforma, mint az <hi>ember!</hi>
            </p>
            <p>- Természetes, hogy emberi alakom van, - mondja Endre kaczagva, - s annak magam is
               nagyon örülök; maga nem?</p>
            <p>- Az <hi>emberek </hi>mind csunyák.</p>
            <p>- Most mindjárt elbujdosom bánatomban, ha az én kis feleségem ennyire irtózik
               tőlem.</p>
            <p>- Ugy-e, anyám, én nem leszek a bácsinak felesége?</p>
            <p>- Te kis bohó, - magyarázza az anya, kicsi ko­rodtól fogva tréfál veled Endre bácsi,
               hát nem érted a tréfát?</p>
            <p>- Ezután ne én velem tréfáljon; hanem az <hi>apróbbak­kal</hi>,- mondja
               különös okoskodással a kisebbekre utalva, - s mikor megigérte Endre, hogy jövendőre
               nem mondja feleségének, nagy nehezen elvette a czukrot, s eltürte, hogy az ifju még
               egyszer megsimogassa gazdag fürteit; s mivel már nem félt a tréfától, különös
               ösztönből egész bizalommal kérdé: - Endre bácsi, ugy-e, nem vagyok már <hi>borzas?</hi>
            </p>
            <p>- Az régen volt, kis Lórim, - még mikor fele­ségem volt; most már nem is feleségem,
               nem is borzas!</p>
            <p>- Édes anyám, - esedezik a lány anyjának, - maga se mondja többször, hogy én borzas
               vagyok.</p>
            <p>- Isten neki, nem mondom többször.</p>
            <p>A leány jól anyjára nézett, hogy valóban komolyan mondja-e? s a mint meggyőződött,
               hirtelen Ida mellé állt, mintha a kis gyermekek közől kiszabadult volna, s Ida
               mellett külön csoportban lenne a helye. Ida magához ölelé testvérét, ezzel
               szövetkezni látszék, hogy egyesülten több legyenek.</p>
            <p>Csillagné jól látta a két idősebb testvérnek közele­dését, az egyik igen komoly, a
               másik igen eleven, miként vezesse a két ellenkező irányt, hogy tulságba ne
               rohan­janak?</p>
            <p>- Nénikém!- mondja Endre az asszonynak tréfás őszinteséggel, - ez a két lány maholnap
               fölgyujtogatja a vármegyét.</p>
            <p>Megijedt a még fiatal asszony. Az anyai szerep idáig vesződséges lehetett, most már
               nehéz: a hajlamokat kell kormányozni, egyiknek komolyságát a ridegségtől, a másiknak
               tulságos elevenségét a nagy bátorságtól kell megóvni. A nagyon világos nap és a
               nagyon sötét éjszaka egyaránt megvakithat.</p>
            <p>Az anyáknak megbocsájtható önzéseik vannak, s még az oroszlánok életében is nem a
               himnek támadásában fejezzük ki az erőt; hanem a nősténynek védelmében, midőn
               szülötteit fenyegeti a támadás. A hol az apa még csak okoskodnék, s a veszélyre
               mértéket alkalmaz, ott az anya már meghalni is kész. Az anya elfeledi önmagát,
               gyermekeiért, szeretete oly nagy, hogy azért a halál is kevés.</p>
            <p>Jól látta Csillagné, hogy a fiatal embert meglepte Idának átalakulása. A városi uracs
                  <hi>gyer­mekre </hi>gondolt, <hi>hajadont </hi>talált,
               s azonnal a sima nyelven szólt az elővi­gyázatos választé­kossággal, mely
               férfifegyver, és azonnal támad, ha alkalom kinálkozik. A tudós ösmeri a csil­lagok
               járását, a bölcs firtatja az örökkévalót, mindkettő elfeledi az embert, ezt a
               csuda­szerkezetet, melynek rost­jait bonczkéssel milliószor szétkutatták, de
               hajlamainak tanyájára nem akadtak. Csillagné a fiatal vendégnek meg­lepetéséből
               találta ki, hogy kincse van, melyet örömmel mutogatott másoknak, mig nem keresték; de
               mivel most már magasabbra becsülik, mint az anya kinálni merné: föltámadt az anyában
               a védelmi ösztön: mert sok az a szomoru történet, melyekben az anya e kincset
               elvesztette.</p>
            <p>Alig várta, hogy Endre eltávozzék, ürügyet keresett, hogy a kertbe menekülhessen, s
               az egyedüliségben észlelje a változást, mely a lefolyt órában lelkét
               keresztüljárta.</p>
            <p>Eddig az a nő volt, kit a társas élet is magáénak gondolt. Kikaczagták volna a
               férjet, ha a feltünőn szép asszonyt eldugja; hisz a nap nem lesz kisebb, ha nem egy,
               hanem milliók látják sugarait. Csillagné önkénytelen osztozék a társaséletnek
               örömeiben, s az odakinált tiszte­letet zavartalan fogadta el, mint illetéket, melyet
               szabadon elfogadhat. Most belőlről hall egy komoly szót, mely nem azért követel
               figyelmet, mert nagyon kiált; hanem mivel elvitatni nem lehet, hogy a gyermekszobából
               kilé­pett az egyik anyányi madár, szárnyait meglebbenti, s most arra került a sor,
               hogy az anya röpülni tanitsa.</p>
            <p>Megállt a nő, a kinyilt szemek mereven néznek, de éppen azt nem látják, a mi beléjük
               tükröződik, a kertnek fáit és virágait. Arcza kipirult, s e figyelő állásban az egész
               szobornak is remek. A mit gondolt, azt fejezte ki: a megállapodást. - <hi>Megállj! </hi>mondja gondolatban; - elérted a határt, melyig
               önmagadért is mehettél a világba. Ma még szép vagy, tükröd és a világ is mondja, nem
               vétettél Isten ellen, hogy a figyelem adóját elfogadtad, s jól esett szivednek, hogy
               rádbámultak. A léleknek is van étvágya, mint a virág kiván esőt, harmatot és enyhe
               szellőt; de jókor állj meg, hogy a mohóság meg ne büntessen. Miért ijedtél meg, hogy
               egy ifju bimbód mel­lett bámulva állt meg? Ha magadat mérted össze gyer­mekeddel, s
               ennél már kevesebb vagy: nem érdemled meg azt a szent nevet, hogy e gyermekeknek
               birása téged anyjává tett.</p>
            <p>Mit adhat még neked a világ? Egy sereg hizelgő szót, tolakodó bámulást; mert rajtad a
               szabónak divatja ingerlőbb, mint máson? Vagy eszedet csudálják; mert a tolakodókat
               mindég sikerrel állitád meg azon vonalon, hol: <hi>szent a hely, a hol
                  te állsz? </hi>Engedd el a hátralevőt, légy olyan bölcs, mint az, ki az ebédet nem
               eszi végig, hanem még kielégitetlen étvágygyal hagyja félbe az evést, és feje nem
               fájdul.</p>
            <p>- <hi>Vissza! </hi>- mondja hangosan a nő, - helyembe mások
               következnek.</p>
            <p>Lassan lépdegél a lak felé, talán még most sem látja a mellette levő tárgyakat, nem a
               virág­ágyat, melynek szép bimbóit egykor csokorba szoritá. Ment, ment, halkan; egy
               fájdalom szaladt át lelkén, hogy minden mulandó. Önkezével tépte el a kötelékeket,
               melyek hajadon­ko­rától kisérték a kellemes ábrándokon, melyek egykor oly jogo­sak
               voltak. Az apának öröksége egykor gyermekekre száll, a szülő kész véres verejtéket
               izzadni munkaközben, hogy a gyümölcs a folytatásé legyen; miért ne mondana le a nő a
               kitüntetésekről, midőn melléje magasul egy fiatalabb lény, ki ábrándjaira vár, s hogy
               azok meg ne csalják, nem egy vetélytárs, hanem fölébredt anyának józan taná­csára van
               szüksége?</p>
            <p>- <hi>Bevégeztem! </hi>- mondja a szép nő, szemeiről lehull az
               ábrándozás, szemei kinyilnak, egy egész rózsatelep kinálkozik illatos virágaival s az
               anya egyetlenegyet sem kiván leszakasztani. Mint a bűvölet, egy kis szellő által
               megingatva, feléje hajlonganak, mintha kinálnák magukat, hogy a szép hölgynek
               kebelére vágynak; mégsem hajol le, megvesztegethetlen néz le rájuk, s a megkisérlett,
               de meg nem ingatott meggyőződésnek szaván mondja:</p>
            <p>- <hi>Az én virágágyam amott van: Isten veletek!</hi>
            </p>
            <p>Besietett volna, hogy az eleven virágokat sorba ölelje és csókolja, s már futásnak
               indult, hogy hamarább érhessen hozzájuk, mikor a férj elébe lép, s tán mert
               diadalérzettel jő, mámorosan, vagy a nőnek arczán élén­kebb a szépségnek rajza,mint
               tegnap: ölelő két karjával fogja föl a nőt és hevesen magához ragadja, mire a nő
               tartózkodva mondja:</p>
            <p>- Édes férjem, <hi>meglátnak a gyermekek!</hi>
            </p>
            <p>Oly igazság volt a nőnek arczában, hogy a férj jobban megijedt, mint mikor nőtlen
               korában akará meg­ölelni, s attól kelle félni, hogy meglátja az <hi
                  >“öreg teinsasszony.” </hi>Hirtelen leereszté karjait, megelégedett, hogy nejének
               kezét megcsókolá, de ezt oly hosszan és oly szeretettel, mely a nőt is meglepte.</p>
            <p>- Véletlen jöttél a kertbe?</p>
            <p>- Téged kerestelek, kedves feleségem, - vallja a férj, - tudod, mikor igen boldog
               vagyok, hozzád sietek; mert a boldogság nagyobb lesz, ha mással is
               megoszt­hatjuk.</p>
            <p>- Ugy járkáljunk még kissé! - mondja a nő, s kezét férjének karába füzé.</p>
            <p>- Kedves feleségem, ma én igen boldog vagyok.</p>
            <p>- Mondd el hát, öregem, mitől vagy olyan nagyon boldog?</p>
            <p>- Tudod, hogy Faragóval homlokegyenest ellenkező véleményen vagyunk a
               politikában.</p>
            <p>- Nem értem ezt a mesterséget, férjem, nem is kivánom megtanulni; mert e veszedelmes
               portéka a leg­jobb barátokat is széttépi.</p>
            <p>- Ha azon barátok értetlen emberek, meg is átkozzák egymást; mert, fájdalom, némely
               ember oly keveset ér magában, hogy értéke csak másnak hitványsága mellett látszik
               meg.</p>
            <p>- Tudtommal, te Faragót most is ugy becsülöd, mint becsülted máskor.</p>
            <p>- Ma jobban, mint valaha, midőn együtt mondo­gattuk meg a vastag igazságot Bécs
               felé.</p>
            <p>- S mi történt ma?</p>
            <p>- Nem fogom a részleteket elmondani, hogy azokkal untassalak. Faragó mindent
               meggyő­ző­désből teszen, miatta beszélhetne a világ bármennyit, és ma megint
               bámulhatom a férfierényt, midőn a jobb meggyőződést önmagától bevallja. Ilyennek
               voltam ma tanuja, nem vonakodik beösmerni a hibát, s nem üti meg a dobot, hogy olcsó
               dicsőségért tapsoljanak neki. A mely ember még nem próbálta, mi a jobb meggyőződésnek
               gyönyöre, a ki le nem tudott valamiről mondani, az még nem tudja, mi az, a miben az
               Isten bennünket saját hasonlatosságára te­remtett.</p>
            <p>Csillagnénak szemei könyben özönlének, s hogy eltakarja férje elől, félrenézett, s
               mig a férj lelkesülten beszélt, engedte a könyeket alá folyni. Későn vette észre a
               férj, hogy neje mélyen érez valamit, de nem merte egészen arra magyarázni, hogy
               szorosan a beszéd tárgy miatt indult volna meg a hölgy.</p>
            <p>- Mi bajod, gyermekem? - kérdi Csillag azon gyöngédséggel, mint a mézes hetek első
               napjaiban.</p>
            <p>- Igen boldog vagyok!</p>
            <p>- Megmondod, miért?</p>
            <p>- Ha megmondanám, nem érdemelném meg e boldogságot.</p>
            <p>- Ezért a szép rózsabimbóért sem? - kérdi Csillag, leszakitván a legszebb
               virágot.</p>
            <p>- Nem, nem férjem! Add a virágot leányunknak, az én csillogásom bevégződött.</p>
            <p>Csillag mélyen nejének szemébe nézett, nem kér­dezte tovább, Endrével találkozott, az
               lelkesülten szólt a leányokról, hirtelen számba vette az ifjunak elbeszélését, s
               egészen kita­lálta, hogy az anyának szivében minő gon­dolatok vannak, s mégegyszer és
               hosszan tekintvén nejé­nek arczába, jutalmazólag mondja:</p>
            <p>- Feleség! ilyen boldog még sohasem voltam.</p>
            <p/>
         </div>
         <div type="chapter">
            <head>A principális.</head>
            <p>Hiába vágod földhöz a köny­vet az oskolaküszöbön, fiatal barátom, nagyobb könyvet
               nyit meg előtted az élet, sorban állnak a padok az életben is, nem ültetnek ábécze
               rendbe, nem is mérik a helyet termeted szerint; hanem tulajdon érdemedért, s magad
               leszesz oka, ha a sza­marak padjára kerülsz.</p>
            <p>A megyei székhelyen összetódult a jogvégzett fiatal­ság, mogorva principálisok
               mellett gyakorlák a patvarkodást. A haragos képü vén prókátor kétféleképen gyakorlá a
               tekintélyt, szükség nélkül szóba nem állt a fiatal ember­rel, aztán egy fillér
               jutalmat sem adott, nehogy a fiu azt találja hinni, hogy valamit tud, s azért bért
               követelhetne az öreg pióczától.</p>
            <p>Bevett szokás szerint arra tanitották egykor a fiatal embert, hogy semmit sem tud,
               rendes elnevezése csak <hi>Audiat frater </hi>volt, (hallja, maga!) A
               vendégek között akkor vették észre, ha pipagyujtónak tüzet kellett behozni a
               konyháról, ha nevén szóliták, azt felelte: <hi>tessék</hi>, s ha sebes
               posta kellett, ajánlkozott, hogy: <hi>igen is elmegyek. </hi>Ezért
               maradt a fiu évekig faragatlan tuskó, lelke lassankint megkérgesedett, eszét fölverte
               a gaz, s nem lévén alkalma nyilatkozni: rajt maradt a rozsda, s lett belőle mogorva
               prókátor, kit a pörszagról meg lehetett érezni, mint a szappanost, ki reggeltől estig
               gyertyát önt, s annyi rajta a fagygyu, ha kóczos fejét meg­gyujtanák, gyertya helyett
               égne.</p>
            <p>Könyvet ezen korban általában senki sem vett, hirlapok nem voltak, a léleknek nem
               haran­goztak delet, hogy étvágyáért ebédet keressen, e szerint a fiatal ember az
               oskolák bevégezte után nőtt még csontra. A diákkop­lalást a principális asztalánál
               helyrefoltozta, és várta az estét, hogy összekerüljön a czimborákkal, és csinálja
               azt, a mi a szilaj vértől legkönnyebben kitelik: agyafurt osto­baságot.</p>
            <p>A mit az oskolában tanult, kikapta bizonyitványban, s e szük uti podgyászszal indult
               meg. Ha ügyvéd akart lenni, befogták, mint a csikót, a pör mellé: lelke a
               kenyértudomány mellé görbült, gyorsan megtanulta azt az élhetetlen alázatosságot,
               hogy a nagy ur előtt hason másszék; mert attól várhat kenyeret, a kenyér mellé hust.
               És ez elfásult csapat féltékenyen őrizte a legavasabb előjogot; mert addig lesz a
               konvenczió, mig lesz védel­mezni való.</p>
            <p>Kapus, a főjegyzőnek ajánlatára, a legkeresettebb ura­dalmi ügyvédnél lett
               patvarista. Fél esztendőnek elforgása alatt még sohasem beszélt vele a princzipális
               egyebet: <hi>amice, ezt irja le! </hi>Az amicus leirt mindent, a kapott
               utasitás szerint szóról szóra, s mikor a főméltóságu ura­ságnak czimét <hi>eő feő</hi>méltóságnak irta az öreg, két gombos és megékezett
               betükkel, hiven utána másolta. Sohasem hallotta, hogy a munkát jól végezte, hogy
               szorgalmas volt, hogy megérdemli a mindennapi kenyeret.</p>
            <p>Egyszer reggel a princzipális igy szólitja meg:</p>
            <p>- Amice, maga éjjel gyertyázni szokott.</p>
            <p>- Igen is, szoktam.</p>
            <p>- Hallja, maga, talán nem tudja, egy font gyer­tyának mi az ára?</p>
            <p>- Tiz garas fontja az öntött gyertyának, én igy szoktam <hi>venni.</hi>
            </p>
            <p>Megakadt a spektábilis, a gyertyatámadás nem sike­rült, más oldalról kellett az
               ifjuba kapni. Néhányat harákolt a princzipális, és azt kérdi:</p>
            <p>- Mirevaló az a gyertyázás?</p>
            <p>- Olvasgatni szoktam.</p>
            <p>- A corpus jurist?</p>
            <p>- Néha azt, legtöbbször mást.</p>
            <p>- M...á...s...t!!! - Kiált a princzipá­lis, fülig rántva száját: Mi lehet az a <hi>más?</hi>
            </p>
            <p>- Politikai, államgazdászati munkák.</p>
            <p>- <hi>Igy jár, a ki az oskolában nem tanul, domine frater! </hi>-
               Mondja foghegyen az öreg teins ur, lenézve a fiatal embert, meg sem álmodván, hogy ez
               más legyen, mint a diákkori negligen­tiának eredménye. Még néhány mogorva szót
               mondott a romlott fiatalságról, aztán leült a nagy asztalhoz, melyen több
               fölbontatlan levél hevert, s azok közől Vadassy grófnak levelét bontotta föl.</p>
            <p>A levélnek következő tartalma volt:</p>
            <p>“Fiskális ur!</p>
            <p>Párisból irom e sorokat, hihetőleg levelemet követni fogom haza; mert a magyarországi
               hirek között eligazodni nem tudok. Barátaim beszélik, hogy fölfordult otthon a világ,
               a parasztok mellett deklamálnak, s e miatt a kormány sem tudja, hol áll a feje.
               Elhiszem, hogy bajnak kell lenni, mert itteni követünk által kéret a miniszter, hogy
               siessek haza, védelmezzem a nemesi jussokat, s tőlem igen sokat vár a kormány; mert
               hallja, hogy én magyarul is tudok.</p>
            <p>Nehezen esik elhagynom Párist, mégis hazamegyek; hanem ezennel kérem a fiskális urat,
               körülményesen irja meg, miről van szó? mert én nem megyek haza azért, hogy néhány
               ezer forintért deklamáljak otthon. Én jobbá­gyaimnak folyamodásait el szoktam
               olvasni, egyet sem utasitottam vissza, ha igazságos kérelmük volt. Szégyenlenék haza
               menni azért, hogy koldust produkáljak, s a vármegye házában beszéljem el, hogy semmit
               sem akarok adni. Kérem fiskális urat, mindenről tudósitson, s ha azt látom, hogy
               váratlan dologra hivnak haza, tüstént visszafordulok, nem akarok otthonn parasztzsirt
               fölszedni, hogy Párisban azon uralkodhassam.</p>
            <p>Maradtam jóakarója </p>
            <p>gróf Vadassy József.”</p>
            <p>A fiskális ur megcsóválta fejét, s ha egyedül van, az asztalhoz vágja a levelet, mely
               az öregnek éppen nem tetszett. Ilyen hangon egyik főnöke sem beszélt, s
               elszörnyüködött a gondatlan könnyelmüségen, hogy egy nagy ur jogainak védelmére még
               előbb értesitést vár, pedig ég a ház, és neki kellene kiabálni, hogy rángassák elő a
               fecskendőt.</p>
            <p>Vastag orru ludtollát beüté a nagy tintatartóba, s a következő értesitést irta:</p>
            <p>“Méltóságos gróf!</p>
            <p>Jóakaró uram!</p>
            <p>Harmincz esztendő óta vagyok a méltóságos grófi családnak hivatalos szolgája, a grófi
               jussokból hajszálnyit sem engedtem, s igen köszönöm, hogy méltóságod e csiklandós
               kérdésben jókor megkérdez. Méltóságodnak uradalmai vannak, azokban temérdek jobbágy,
               azok szánt­ják méltóságodnak földjeit, kaszálják rétjeit, azok adnak dézsmát, s a
               tiszta jövedelmet méltóságod költi el London­ban, Párisban, vagy a hol méltóságodnak
               kedve van elkölteni. Most arról van szó, hogy ez a paraszt ne szántson, ne kaszáljon,
               dézsmát ne adjon, azaz: hogy méltóságod jőjjön haza, mondjon le uraságáról, ha van
               pénze, fogadjon bérest, lakjék Bagolyfaluban vagy Nád­fenéken, alkudozzék a
               paraszttal, mennyiért méltóztatik eljönni szántani? S arról ne is álmodjék
               méltóságod, hogy azt a gazembert, a melyik elfeledi levenni a kalapot, jó
               elpálczáztathassa; mert az uriható­ság­nak vége lesz, s ha panasza van méltóságodnak,
               kénytelen a szolgabiró előtt megjelenni, s ott állva könyörögni, méltóztassék a
               szolgabiró ur megitélni, méltóságodnak lesz-e igaza, vagy egykori rücskös
               jobbágyának?</p>
            <p>Majd hallhat méltóságod szép dikcziókat, hogy a paraszt is olyan ember, mint
               méltósá­god, hogy Ádám minden embernek öregapja, s hogy azokért is ugy halt meg
               Krisztus, mint méltóságodért. Azt hirdetik, hogy az uri hatalom és a bot alól ki kell
               venni a jobbágyot, ezt az élhetetlen népet, mely ha robotba szánt, inkább
               csiklan­dozza, mint szántja a földet, s nem győzünk mogyorófát termeszteni a
               hajduknak, hogy minden nyomon meg­ijeszthessük. Mi tartja fönn a katonaságnál a
               rendet? A káplárpálcza! Ha a tiszt prédikáczióval biztatná a közlegényt a háborura,
               soha sem vernék meg az ellenséget. Egyedül a hatalom és abból származó félelem
               csikarhatja ki a jobbágyból a munkát, s ha fölszabaditjuk: a gaz nép elnyujtózik a
               kazal mellett, drága pénzért sem megyen munkára. Méltóságod ki nem könyörgi a henye
               életből, s ha egy huszast mutat, kér hármat, hisz szabad a vásár, a munkára senki sem
               kényszeritheti. Még ez hagyján, most jön a java!</p>
            <p>Tulajdon füleimmel hallottam a vármegye házán, hogy az urak is fizessenek adót. Ezt
               háromszor tessék elolvasni, hogy méltóságod álomnak ne gondolja; mégis félek, hogy
               méltóságod azt fogja gondolni, hogy én részeg fővel irom e sorokat méltóságodnak.
               Tudja-e mél­tóságod, hány ezer holdat méltóztatik birni? Ha méltó­ságod csak
               félannyit fizet, mint most a paraszt, bizvást elmehet a káptalanba, ott bevallhatja
               vagyonát aján­dékul annak, ki még elhiszi, hogy egy garas tiszta jövedelme marad az
               adón fölül. Az uradalmakat fölveri a gaz, az egész országból legfölebb egy nagy erdő
               válik, s az ur élhet vadászatból, mint Kain, és elhiheti, hogy Ádám mégis minden
               embernek egyfor­mán öregapja.</p>
            <p>Szóval többet, vagy majd tulajdon füleivel is hall­hatja méltóságod a megyeházán;
               hanem ha elhiszi méltóságod azt, mit rendithetlen hűségből mondok: ugy jussaiból nem
               enged egy hajszálat; mert a ki odaadta kisujját az ördögnek, egészen annak markába
               kerül. Háboru van itt, méltóságos uram, valóságos <hi>bellum
                  intestinum</hi>,a mi vármegyénk annak lángoló tüzhelye; azért kérve kérem
               méltóságodat, sokáig maradjon itthon, mig ki nem pusztitjuk azon éheseket, kik a
               zavarosban ha­lászni, a földes urakat kifosztogatni akarják.</p>
            <p>Azért irtam röviden; mert ha méltóságod e sorokat már itthon olvassa, mindjárt lesz
               alkalma az egészről terjedelmesen meggyőződni, addig is maradtam</p>
            <p>Méltóságos gróf, kegyes uramnak</p>
            <p>készköteles szolgája</p>
            <p>Panaszos András, urad. fiskális.”</p>
            <p>- Amice, - mondja a princzipális Kapusnak, - ezen levelet szóról szóra le fogja irni,
               aztán elolvassa, hogy hiba nélkül legyen, a tisztát hagyja asztalomon. Értette?</p>
            <p>- Értettem.</p>
            <p>- Figyelmesen olvassa, maga is tanulhat belőle, - mert a mit az oskolában tanult, az
                  <hi>bliktri</hi>,- itt, a praxisban kell megtanulni, minő az élet?
               Itt nem lehet a levegőben járni; télen patkót kell üttetni a csizmára, hogy a jégen
               el ne essünk, <hi>domine frater</hi>,vagy orrunkra bukunk, az behorpad,
               s a tapasztalt emberek messziről meglátják, hogy oktondik voltunk. Ezt én mondom
               ma­gának, amice, ne feledje el; mert én ritkán beszélek; de akkor szentirás, a mit
               mondok.</p>
            <p>Az öreg eltávozott, - se <hi>Isten velünk, </hi>se <hi>jó
                  egész­ség</hi>,- ez nem járja; mert a fiatal ember mindjárt komázni merne, s hova
               jutna a tekintély, ez a furkós bot, mely nem támaszkodásra való, hanem agyonverni?
               Kapus elkomorodott a hajthatatlan bizalmatlanságon, melytől káni­kulában is meg lehet
               fagyni. Kötelességszerüleg terité ki maga elé a papirt, s el akará kezdeni a
               másolást; hanem valami sugta, hogy olvassa el előbb a fogalmazványt, hogy megtanulja,
               mi okos van benne.</p>
            <p>Hosszu fuvarnak is sok lett volna béketüréssel elnyögni a vad eszméket, a tintatartó
               felé nyult, hogy a firkára önti a fekete levet, hogy abba fuljon az egész
               agyafurt­ság; de hirtelen mást gondolt, s mindjárt hevenyében ellenvéleményt irt azon
               czéllal, hogy főnökén próbálja meg a replikát, s a mily bizonyos, hogy azonnal
               kikapja az utlevelet, bebizonyitja az öregnek, hogy a fölperesnek miként felel az
               alpörös.</p>
            <p>Minden megszólitás nélkül kezdé a választ, egy vak­merőséggel több vagy kevesebb: <hi>mindegy!</hi>
            </p>
            <p>A válasz ilyeténképen esett ki:</p>
            <p>“A méltóságos gróf nem akar koldust produkálni, hogy a <hi>nemadást
               </hi>maga mondja el a vármegyeházban; - a méltóságos gróf nem akar itthon
               parasztzsirt fölszedni, hogy Párisban azon uraskodhassék! Ez azon alapgondolat,
               melyhez kivánja mérni a meg­indult mozgalmat, ez bizony­sága a léleknemességnek, mely
               magyar urhoz méltó. A törvény­­könyvnek betüi világosan körülirták a jogot, mely a
               nemest a jobbágytól meg­különböztette, - ugyanazon nagy könyvben megtalálható az is,
               hogy a magyar nemesség a hazának folytonos védelmében megmérhetlen kin­cseket
               áldozott vérben és vagyonban, s méltán hagyta a jobbágyra a földmivelésnek gondját,
               hogy mig a nemes­ség tulajdon csapataival harczolt külellenség ellen, a földet föl ne
               verje a gaz, melyért megvédeni bizonyosan nem lenne érdemes. Mig a kötelességeket
               ekképen osztá meg az idő, a szőrszálhasogató sem mert volna üszköt vetni az osztályok
               közé; mert mindenik egész erejével szolgált, s a haza nem ingyen koszoruzta meg a
               hősöket, kik sokra lettek érdemesek a véres munkában.</p>
            <p>Változott a kor, a nemesség bevégezte régi szere­pét, véres munkája megszünt, s hogy
               a jobbágyot folyton munkára szoritja, a törvénynek betüje ellen nem vét. Azonban
               azok, kik behunyt szemmel is látnak, fölismer­ték a törvényeknek inditó okait, -
               hangosan mondják, hogy a megszünt kötelességek helyett ujakat kell keresni, vagy
               rosszul oszto­zunk meg, s a gyengébb felet rútul megcsaltuk, s olyan ellenséget
               verünk, kinek kezében csak azon szerszám van, melylyel a földből az urnak szedi ki a
               legjava gyümölcsöt. A nemességnek egy része bánato­san tekint le a népre, mely
               meggörbül az iga alatt, - szégyenel a kenyérbe harapni, mely ingyenben van, s
               méginkább pirul, hogy az idegen rabságtól irtózván, tulajdon vérén nem átallja nézni
               a békót. Látja a nemes­ség, hogy a jobbágy elfeledte urának dicsőségét, maga rég
               leszállt a lóról, kardját rozsda marja, hatalmának küljele a hajdu, ki ha katona
               volt, magáról beszélget egy határ csodát, uráról még hazudni sem tudna. -
               Alamizsná­ban nem ösmeri meg az urat, kiről az apák mást beszél­tek. - A
               kényszeritett munkában fájdalmasan néz arra, ki tennivalót nem talál, s nagyon
               meglátszik az országon, hogy robotos ekével karmolják kérgét.</p>
            <p>A fának lehulló levele megtrágyázza a földet, mely­ből a terebélyes tölgy kiszivta az
               erőt, - igy hajol le a nemességnek eszmélő része, s a rég szenvedőben testvé­rére
               találván, nem rosszul gondolja: <hi>többen többet birnánk el! </hi>-
               Vállaljunk uj munkát, segélgessük egymást. Mit tanult a nép a rég henyélő
               nemességtől? <hi>Gyalázatos munkát</hi>,melyre hajduk hajtják, - <hi>hazugságot</hi>, melyaz ütlegtől meg­menti, - <hi
                  >alattomosságot</hi>,mely a tehertől menekülést igér. </p>
            <p>Kifordul e nép régi erkölcséből, s midőn a nemesség a szörnyü tétlenségben elpuhul,
               midőn inai a heverésben elgyengültek: dudva lesz a nép, melyet nem érdemes
               lekaszál­ni, hogy buzakéveként csomóba kössék, - elég neki egy csira égő szalma, mely
               az elfajzott gazt régi telepéről végkép lepörköli.</p>
            <p>Ha az ur jobb nem tud lenni, ne átkozza a földig alacsonyodott népet, hisz maga
               feledte a sárban, ugy, hogy bele is tiporta. A fának koronája nem lengedezne oly
               büszkén a magas­ban, ha a derék ki nem emelkednék a föld szinéről, s a mely fának
               dereka elrothadt, a koronája esik legmélyebben.</p>
            <p>Ez az én véleményem, s ha ez őszinte szavak miatt az elválásra kellene gondolnom, azt
               is békén türném.”</p>
            <p>Épen csak a névaláirás hiányzott, mikor a princzipális berontott, és sürgetve
               kérdi:</p>
            <p>- Készen van, amice?</p>
            <p>- <hi>Készen! </hi>Mondja a kérdett más értelemmel, s várta, hogy a
               mogorva ember kétfelé szakad, mint a fából fúrott ágyu, ha az iratot el találja
               olvasni. Az öreg nem engedett hosszu időt a várakozásra; hanem arra utasitja Kapust,
               hogy a grófi háznál intézkedjék, hogy a gyalogposta leveleket vigyen.</p>
            <p>Kapus eltávozta után az ügyvéd szórakozottan tekin­tett az ifjunak iratára, s mivel a
               fogal­maz­ványon nem volt megszólitás, tulajdon kezeivel irta oda a grófnak illő
               szavakat, alant pedig tulajdon nevét, s a fiunak szokott pontosságában megbizva,
               olvasás nélkül csomagolá be a levelet. Kapus visszajött, várta a förgeteget.</p>
            <p>- Amice, ebből elég volt ennyi, - mondja a princzipális, - szabad a vásár,
               elmehet.</p>
            <p>- Elolvasta a tekintetes ur?</p>
            <p>- El, el, csak menjen sétálni, maga derék gyerek, én mondom.</p>
            <p>- Nem kivántam, hogy a tekintetes ur ennyire megdicsérjen! - Mondja Kapus éleskedve,
               azt gondol­ván, hogy ez a felelet.</p>
            <p>- Amice, mikor engem a princzipális megdicsért, kezet csókoltam neki.</p>
            <p>- Ugy, hát a tekintetes ur engem most megdicsért?</p>
            <p>- Diákul mondjam? magyarul nem ért?</p>
            
         </div>
         <div type="chapter">
            <head>A tivornya.</head>
            <p>Fiatal éretlenség, hányszor elitéltek! Az engesztelhetlen vének összeránczolt képpel
               róvják meg a fiatalságnak lángját, pedig ma­gukról tudhatnák, hogy nagy lángjának
               kell lenni azon tüz­nek, mely még a nyolczvanadik évben sem akar kialudni.</p>
            <p>A <hi>“Zöld fa” </hi>megtelt zajgó fiatalokkal, számra vagy huszan
               lehettek, mind piros, egészséges ficzkó, titka egyiknek sincs, mind hangosan beszél:
               ilyen fölnyitott szájból a vese is kieshetik, nem csak a benne lévő titok.</p>
            <p>- Aluszik az a czigány? kiált egy a többi közül a sarokban tétlen álldogáló bandára,
               mely a parancsolást várta, s az adott jelre elhuzta a legszomorúbb nótát, mely a
               nevető bolondot is megrikatná.</p>
            <p>Kellemes izgalom járta át a fiataloknak vérét, el­kezdődött az a fölbuzdulás, mely a
               legnyugod­tabbat is biztatja valamire, s a fiatal ember nem képes egy helyben
               megállni, karjai kinyulnak, s a világot akarja átölelni. E mámoros bódulásban
               összeölelkeznek a fiatalok, kinyilik a sziv, mely még üres, mint a kiadó szállás, és
               mohón keresi a bátorságot, hogy az üres helyet betöltse vele. Az első negyedórában
               összeösmerkedtek, huszszor ismét­lődik a hangos fogadás: <hi>Hunczut az
                  ur! </hi>a mi foglaló arra, hogy a bizalmasság elkezdődött, s egymásnak hüsé­ges
               pajtásai lesznek.</p>
            <p>Kapus az első kézszoritásokon átesvén, áldozatként állt a teremben, melynek falai
               tanui lehetnek, hogy ő is elveszti néhány órára józanságát, s először életében kiesik
               az embersorból, s eltüri, hogy benne az állat hatalmaskodjék a lélek fölött. Endre az
               ellenkező oldalról nézte ujdonatúj barátját, kiről a főjegyző oly szeretettel és
               hosszan beszélt neki, - messziről is látta, hogy a jobbágy fiu nem ujjongat, a
               csoportnak közepét kerüli, sőt egyszer-­egyszer homloka is összeránczosodik. Óvatosan
               közeledik feléje, hogy közelebbről lássa.</p>
            <p>- Ne busulj, pajtás! Kiált egyik vig ficzkó Kapusra - kidöntjük ma a házfalat.</p>
            <p>- Mind a négyet egyszerre? kérdi Kapus a jókedvü czimborát.</p>
            <p>- Mind a négyet, pajtás, - itt kő kövön nem fog maradni, ezt én mondom; a legidősebb
               czimbora a patvaristák között.</p>
            <p>- Ugy kezdjünk hozzá most, mig józanok vagyunk, mert később egy téglát sem
               mozdithatunk ki helyéből.</p>
            <p>- Akkor a falakat nem bántjuk; hanem összetörünk minden asztalt, széket és a mi
               összezuzható.</p>
            <p>- Most már okosan beszélsz, pajtás, - mondja Kapus, - ezt megbirjuk; hanem
               tanácsolnám, még józan fővel alkudjuk ki a korcsmárossal, mennyibe számit egy asztalt
               vagy széket; mert ha részegek leszünk, ugy számitja, a mint neki tetszik.</p>
            <p>- Mondasz valamit, pajtás, - te megélsz a tanács­adásból.</p>
            <p>- Te is hihetőleg ugyanazon mesterséget fogod követni, azért figyelmeztetlek, hogy
               ugy ne járjunk, mint az egyszeri hires ügyvédről mondták, mikor hetven esz­tendős
               korában a szolgálóját vette feleségül: hogy ugy elosztogatta a jó tanácsot, hogy mire
               magának kellett volna, már mindenből kifogyott.</p>
            <p>- Nem hallgatlak tovább, - mondja nevetve a vidám czimbora, - igen okosan beszélsz,
               még megfogad­tatod velem, hogy kútvizet igyam: <hi>servus!</hi>
            </p>
            <p>A mint mondá, tovább ment, s egy tele palaczkból betöltött a torokba annyit, hogy a
               jobb meg­győződés megfuladjon. A társaság hangos lett, a poharak csengése általános
               lőn, s a korcsmáros jól számitá, hogy a mai estének tiszta nyeresége fölér egy nagy
               bankóval. Endre hallotta az előbbeni beszélgetést, szive azonnal megnyilt a
               rokonszenvre, de nem közeled­hetett az uj baráthoz; mert a másik czimbora, az a
               faltörő, egy hosszu nyaku üveggel állt elébe, s a barátság kedveért a palaczkot
               ajkára nyomta.</p>
            <p>- Hallottad-e hirét a bolondkompániának?</p>
            <p>- Nem hallottam.</p>
            <p>- Süldő vagy még, pajtás, - mondja a másik, - még nincsen nevelésed, - most bujtál ki
               az oskolapad alól. Igyál csak, majd hajnalban elmondom, mi az a bolondkompánia, most
               még nagyon józanok vagyunk, hadd menjen el az eszünk utolsó csöppig, akkor te is elég
               bolond leszesz, hogy elfelejtsd, a mire a professzorok tizenkét esztendeig
               tanitottak.</p>
            <p>- Jó kedved van! mondja Endre.</p>
            <p>- Bliktri, - majd hajnalban látod, hogy mi a jó kedv; az ész alkalmatlan csősz,
               előlhátul fogja az embert, hogy bölcseségét ránk tukmálja, s jaj nekünk, ha
               ráhallgatunk, ugy egész éjjel nem tehetünk egyebet, mint vastag könyvekből még több
               bölcseséget tanuljunk. Igyál.</p>
            <p>- Módjával, pajtás, - különben hajnalra elalszom, s nem hallhatom meg, mi az a
               bolondkompánia?</p>
            <p>- Rekruta vagy, - elengedem ezt a poharat, - majd annak idejében eljövök.</p>
            <p>Endre elhalaványult a különös igéretre, melyre hi­hetőleg vastag ostobaság fog
               következni. Nem ujdonság, hogy fiatal emberek hátat forditanak a józan észnek, s
               néhány órát elpoha­raz­nak; de rendszeres társaságba állni, melyben a féleszüség
               fogadott munka: ez már erős vállal­kozás. Inni, mikor valaki nem szomjas, -
               elbucsuzni az észtől, hogy a vadságban hasonlitson azok­hoz, kik nem szégyenlenek az
               asztal alá henteredni, - s mindezt czimboraságért? Endrét e néhány gondolat
               fel­bőszitette. Kapushoz közeledett, és várta, mikor fog az megszabadulni ugyanazon
               czimborától, ki hajnalhasadtára igérte a fontos meglepetést. A garázda legénynek
               átható hangja kiver a többi közől, s Endre másodszor hallja, hogy mi várakozik rájuk.
               Kapus nagy nehezen megsza­badult a verbungostól, ekkor Endre karjára füzi a
               tartóz­kodó fiut.</p>
            <p>- Farkasok közé kerültünk, pajtás.</p>
            <p>- Velük kell orditanunk.</p>
            <p>- Hiszed, hogy a bort megbirjuk hajnalig? Én szédülök a bornak szagától is.</p>
            <p>- Segitettem a dolgon, - mondja Kapus, hoztam két szines poharat, mindkettőnek alja
               lyukas, a bor kifoly belőle, - ne az egyik.</p>
            <p>- Nem lenne jobb idejében elpusztulni?</p>
            <p>- Lehetetlen; a vendéglőnek kapuja be van zárva, a kulcs pedig a főczimborának
               zsebében van.</p>
            <p>- Hát kénytelenek vagyunk türni ezt a garázda­ságot?</p>
            <p>- A következményekért igen, - okoskodik Kapus, - ösmernünk kell társainkat; mert
               velük fogunk élni a megyében.</p>
            <p>- A korcsmában is?</p>
            <p>- Tőlünk függ, hogy a beköszöntésnél elbucsuzzunk a szégyenletes tivornyától.</p>
            <p>- E szerint kész gondolattal jöttél ide?</p>
            <p>- Fél gondolattal, barátom, - a gondolatnak másik felét itt találjuk meg.</p>
            <p>- Egy óra alatt nem lesz itt kivülünk egy is józan.</p>
            <p>- Borban az igazság, barátom, - a viz kiönti lyukából az ürgét, meglátod, a pajtások
               meglepnek őszinte­ségükkel, s kitanuljuk, hogy valódi vagy tettetett bolon­dokkal van
               dolgunk, aztán a szerint tervelünk tovább.</p>
            <p>A zene egyre szólt, a fiuk a zajban ugy társalogtak, mintha az egyik a pinczéből
               kiabálna föl a másiknak a padlásra. - A két összetartó körüljárkált a társak között,
               hogy a beszélgetéseket észlelhessék.</p>
            <p>- Hány pohárral ittál? kérdi egy borzas fiu hall­gató szomszédját.</p>
            <p>- Egygyel többet, mint az apám ökre szokott.</p>
            <p>- Krétával vesd ki nekem itt az asztalon, mennyit szokott inni édes apád ökre?</p>
            <p>- Ugy elvétenéd, mert te kettősen látsz; hanem tartsd ide a füledet, majd
               belekiáltom.</p>
            <p>- Itt a fülem, czimbora, - te kiálts, én hallgatom, - tehát mennyivel ittál többet
               tulajdon ökrötöknél?</p>
            <p>- Tudod, az ökör nem iszik többet, mint a mennyivel a szomját eloltja, - én pedig már
               egy pohárral megszereztem.</p>
            <p>- Értem, pajtás,... mondja bólintva a másik...</p>
            <p>- Nagyon csudálom, hogy érted; mert ha spongyából volnál, nem szophattál volna
               magadba több levet.</p>
            <p>- Mégis megmondom néked, hogy nálamnál része­gebb lesz a korcsmáros.</p>
            <p>- Az nem iszik.</p>
            <p>- Nem, a gazember - hanem azért <hi>duplán ír.</hi>
            </p>
            <p>- Jer, pofozzuk föl a kötözni valót.</p>
            <p>- Azt nem teszem; mert a kontóba irja.</p>
            <p>- Isten ugy segéljen, nem hittem volna, hogy ennyi eszed van; - te talán nem is vagy
               olyan részeg, csak tetteted magadat?</p>
            <p>- Ne kiabálj, - mondja a másik sugva, - hall­gass, ha észrevetted - semmi szándékom
               négykézláb mászkálni haza reggel, hogy a kanász a süldők közé te­reljen ki a
               mezőre.</p>
            <p>Kapus megérinté könyökével Endrét és hirtelen más felé fordultak.</p>
            <p>- A társaság nem egészen állat, - mondja Kapus.</p>
            <p>- Szinte kedvet kaptam az ittmaradásra.</p>
            <p>- El nem megyek, ha csak ki nem dobnak; mert ma megtanulom pajtásaimat.</p>
            <p>- A végétől irtózom, - bolondkompániát emlege­tett egyik, - félek, hogy olyasmibe
               keveredünk, a mi korpa.</p>
            <p>- Semmitől se féljünk, - a bolondsághoz is ész kell, - a fél mázsás bolondságot elüti
               ez egy mázsás, - gondoljunk ki ilyet.</p>
            <p>Tovább kanyarodtak, s mindketten megbarátkoztak a helyezetnek nevetséges oldalával, s
               ugy tekinték az egészet, mint farsangi bohózatot, melyen hallgatag min­denki
               beleegyez, hogy másnak esetlenségeit eltüri.</p>
            <p>A czigányok nagyon megszorultak; mert az egyik fiatal ur erőnek erejével azt akarta,
               hogy az egész banda egy lábon állva zenéljen. A czimbalmos szerencsésen megalkudott,
               hogy az ő hangszere miatt nem teljesitheti az urfinak kedvét, miből azt következtette
               a parancsoló, hogy a többi megteheti.</p>
            <p>- Mi jutott eszedbe, Gyurka? - mondja a bomlott eszünek egy másik, - nem szokta a
               czigány, mint a lud a jégen, az egy lábon állást.</p>
            <p>- Majd <hi>oktatom őket. </hi>- Mondja a nehéz fejü, plátoi
               egykedvüséggel mutatván egy vastag botra, melyet a sarokból kapott elő.</p>
            <p>- Pajtás, - tudod-e, hogy én tisztességesen eláz­tam, - magyarán mondva: <hi>részeg vagyok.</hi>
            </p>
            <p>- Hogy ne tudnám, hisz józan korodban föl nem táltod szádat; mert félsz, hogy a légy
               a torkodba röpül.</p>
            <p>- Hát azt tudod-e, hogy részeg koromban mindig azt teszem, a mit mástól látok, - van
               kedved egy lábon állni? Ha van, - te üsd a czigányokat, én téged állitlak egy
               lábra.</p>
            <p>Ezt olyan bőszülten mondá, hogy Kapus és Endre komolyan megijedtek, hogy a fenyegetés
               beteljesedik. Hirtelen félrehuzták a czigányfenyegetőt, és a teremnek ellenkező
               részébe tolták, aztán elfoglalták a másikat, hogy utána ne mehessen.</p>
            <p>- Nem hagyjátok megverni azt a pimaszt?</p>
            <p>- Ő sem bántotta a czigányokat. - Mondák mind­ketten a csititók.</p>
            <p>- Okosan beszéltek, fiuk, - szeretem, hogy nektek több eszetek van, mint nekem; mert
               én már részeg vagyok.</p>
            <p>- Jó kedved van pajtás, - mondja Kapus, a jó kedv nem részegség.</p>
            <p>- Persze, nem ösmertek, nem tudjátok, hogy én csak részeg fővel szoktam beszélni. Ez
               már az én termé­szetem. Ha józan vagyok, hallgatok, tanulom mástól a jót; de ha belém
               öntik a bort, megforditom a termé­szetemet, eltanulom a szamarat, és a garázdánál
               garázdább kivánok lenni. Ez is leczke, - nehéz, de hát megtanulom; semmiben sem
               akarok utolsónak maradni.</p>
            <p>Elfoglalták a sajátszerü embert, ki a bortól szokatlan bőbeszédü lett, - s azt
               nyerték vele, hogy a fölhevült társaság hármójukat egy asztalnál hagyta. Endre később
               nagyon megszerette e különös példányt, egy hosszu padra huzta a fiut, hogy ott
               elalugyék, mert szemeit lebirkózta az álom.</p>
            <p>- Nos, - kérdi Kapus, - megérdemli-e, hogy itt maradtunk? Ez a fiu részeg fővel
               mentette meg a meg­rémült czigányokat.</p>
            <p>
               <hi>-</hi> A homeopathiát Hahnemann nem találhatta ki egyszerübben,
               mint ez a fiu alkalmazta a botot bot ellen.</p>
            <p>- Hidd el, a tivornyában több emberösmeretet szerezhetünk, mint a józan társaságban,
               hol a nagyon okosak mellett a többség hallgat.</p>
            <p>- Menjünk odább, - a tömegben találhatunk még felfödözni valót.</p>
            <p>A mulatság kevésbbé lőn vad, mint gyaniták Csillag­nak védenczei. - Zajgó egyetlenegy
               volt, kivel legelőször találkozánk, az élénkitette a pajtásokat, és különös kedve
               tellett a kinálga­tásban, s közben nagyon busult, hogy a jó czimborák faja
               pusztulásnak indul.</p>
            <p>- Tudjátok-e, hogy a mi pátronusunk, szent Ivó, sohasem volt vizivó? - Kiált
               indulatosan a vezérkedő.</p>
            <p>- Hiréből hallottuk! - Mondja egy a sok közül.</p>
            <p>- Most megisszuk az öreg urnak emlékezetére a vad poharat, - körbe álljatok, s három
               tele poharat üritünk ki egymás után.</p>
            <p>- Hát aztán? - Kérdi az előbbeni.</p>
            <p>- A ki egy csöppig megitta mind a három poha­rat, méltó lesz, hogy a bolondkompániába
               bevegyük.</p>
            <p>- S a ki meg nem iszsza?</p>
            <p>- Fejére öntjük a maradékot; - vagy igy, vagy ugy a fejbe kell menni a bornak.
               Kezdjük hát.</p>
            <p>Endre bosszusan sugja Kapusnak, hogy ezt az erő­szakot nem fogja türni, készebb
               kidobatja magát. Kapus visszasugta Endrének, hogy ne vonakodjék, - megcsipi ő az
               egész társaságot, - csak ne álljon ellent, a bor miatt pedig tegyen ugy, mint ő. Erre
               hirtelen levette kalapját, s a többit is hasonlóra szólitotta, aztán egy ujjával
               befogván poharának lyukas fenekét, a társak előtt csordultig tölté, s hogy ideje
               legyen a bort a lyukon a kalapba ereszteni, szent Ivónak tiszteletére néhány üdvözlő
               szót mondott, s a megüresült poharat szájához emelé.</p>
            <p>Mind a három hajtást ekképen ismételte Endrével együtt, s most ő követelte, hogy a
               vad vezér avassa be őket a bolondkompániába. A társaság a három pohár bortól készen
               volt már minden ferdeségre, a vezér a vad szemmeregetésekből lelkesülvén, előadá,
               hogy a hasonlók fölbont­hatatlan szövetséget kötnek az ügyvédi vizsgáig, s baráti
               kézzel kötelezik magukat, hogy a mely társuk valami bolondot inditványoz, annak
               kivitelében az indit­ványozót föltétlen követni fogják.</p>
            <p>Endre már fölnyitá száját, hogy ellentmondjon.</p>
            <p>- Kötelezzük magunkat! - kiáltja Kapus élénken, hogy a nagy hanggal kényszeritse
               Endrét a föltétre, mire az is igent mondott.</p>
            <p>- Üdvözöllek benneteket, hüséges czimborák, s beavatlak a bolondkompániába, melynek
               tagjai arra köte­lesek, hogy a mi bolondot az egyik tag inditványoz, a kivitelben
               hüségesen segiti a többi. E kötelesség a czenzuráig tart. A diákéletet most
               kinyujtózkodjuk, szabad a vásár, nem őriz a pedellus, nem leczkéztetnek professzorok,
               két évig élünk, mint a hal a vizben. Értettétek.</p>
            <p>- Barátom, - mondja Kapus, - Angliában, a vállalkozások hazájában van a mienknél
               vadabb társaság, melyet szamárkompániának neveznek, s oda csak olyant vesznek be, ki
               szamárságát bebizonyitotta. Én nem kivánom, hogy bolondsági bizonyitványokat adjunk
               egymás­nak, <hi>ponamus</hi>,hogy kész bolondok vagyunk; hanem mindazt,
               mit ezután elkövetni akarunk, előre megbiráltassuk három kiválasztott által, hogy
               méltó a véghezvi­telre. Minden szónak megvan határozott értelme, s midőn a
               bolondkompániába állok, csak olyasmit akarok elkövetni, a mi a bolondságnál nem
               kevesebb. A ki a kabátja helyett magát akasztja föl a szegre, nem bolond; hanem
               szamár: - ezt remélem, beismeritek. Nagy országok külön házakat épitettek
               bolon­doknak, - a szamarakról nem gondoskodik senki. Ez nevezetes megkülönböztetés,
               melyet fölemliteni szükségesnek vélek. A köztapasztalatot hivom tanuságul: a
               tréfacsinálóról nevetve mondják; <hi>igazán nagy bolond</hi>;- s a hol
               jó társaság van, az ilyen legkapósabb; - a ki elvéti, hogy melyik a jobb keze, melyik
               a bal? <hi>megszamarazzák. </hi>Ez utóbbira, remélem, nem vállalkozunk,
               s hogy a kinevettetésnek szégyene ne érjen, három birálót kivánok minden inditványra,
               s ha a három közül kettő helyesli az inditványt: vakon alávetem magamat, s a bolondot
               elkövetni segélem.</p>
            <p>- Helyes, helyes! - Kiáltják a fölhevült jó barátok.</p>
            <p>- Még egyet mondok, - szólal föl a vezér, - társaságunknak költségei lesznek, a
               költségeket fedeznünk kell valamiből, erre legalkalmasabb, hogy társaságunkból minden
               okosság ki van zárva, s ha csak hárman vagyunk együtt társulati tagok, a mint
               valamelyik komoly tárgyról kezd beszélni, - fizet egy huszast.</p>
            <p>- Erre is ráállunk! - kiáltja a nagy tömeg, kivévén Kapust és Endrét.</p>
            <p>- Ti hallgattok? - kérdi a vezér.</p>
            <p>- A többség határoz, mi sem ellenkezünk! - mondja Kapus, Endrének karjába öltvén
               kezét, hogy az együttességet lássák.</p>
            <p>- Megalakult a kompánia, - s előszörre inditvá­nyozom mindjárt, hogy innét nem
               távozunk, mig meg nem ittuk a korcsmárosnak minden borát, mit a sarokban látok vagy
               ötven palaczkkal.</p>
            <p>- Megálljunk! - kiált Kapus, - mi valamennyien részegek vagyunk, a korcsmáros józan,
               - mi képtelenek vagyunk a birálatra, válasszuk meg a korcsmárost birónak, hogy
               elegendő bolond-e az inditvány?</p>
            <p>Behivták a korcsmárost a mellékszobából, - elébe adták az inditványt, hogy meg
               akarják inni az ötven tele palaczknak levét, s kérdi a vezér:</p>
            <p>- Mit mond erre a korcsmáros?</p>
            <p>- Azt mondom, hogy <hi>ez aztán okos beszéd!</hi>
            </p>
            <p>- Ekképen megbukott az inditvány, - állitja Kapus, - nem ihatunk egy cseppet is
               tovább, - ezt társasági szerződésünk meg nem engedi.</p>
            <p>Szétment a társaság. Kapus és Endre együtt mentek, a holdvilágos éjszakának tanusága
               mellett tovább beszélgettek.</p>
            <p>- Barátom, - kezdi Kapus, - tőlünk függ, hogy a bolondkompánia el ne követhessen
               olyan bolondot, mi a fiatalságot megszégyenitené.</p>
            <p>- Értelek, barátom, de ez nem elég; mert az okosság tökéletesen ki van zárva.</p>
            <p>- Módjával, pajtás, az idő megmutatja, hogy nem lesz kizárva.</p>
            
         </div>
         <div type="chapter">
            <head>Gróf Széchenyi Stadiuma.</head>
            <p>A mely fának virágai nincsenek, gyümölcse sem leend. Meglehet, hogy a dér
               lehervasztja a reményt igérő virágokat, a vihar idő előtt leveri; de a virágtalan
               fára nem rak gyümölcsöket a nyárnak melege.</p>
            <p>Az 1830-iki országgyülést megelőzőleg a sokáig veszteglett tetterő hatalmasan
               fölbuzdult, minden száj reformot emlegetett, mindenki részes kivánt lenni a nagy
               munkában, bár a nagy többség alig tudta, mit akarnak a vezetők. Sokat igérő volt e
               kor, s a legbuzgóbbak is félve mondák ki a sokszor hallott gondolatot, hogy: <hi>szalmatűz! </hi>Utólagosan látjuk, hogy a virágból gazdag gyümölcs
               lett, áldva legyen azoknak hamva, kik a fát termőföldbe ásták.</p>
            <p>- Mi az a reform? - kérdezi Csillagtól Faragó egy komoly pillanatban.</p>
            <p>- Nézd e könyvet, - mondja a főjegyző gróf Széchenyinek “Stadium” czimü munkáját
               előmutatva, - ebben van megirva, mit akarunk.</p>
            <p>- Árulják e munkát?</p>
            <p>- A legszigorubban őrzik, a kormány nyomtatás közben tiltatta le.</p>
            <p>- Ugy ez tiltott munka?</p>
            <p>- Igen, hanem egy befolyásos kéz néhány napra kölcsönözte. A gróf néhány példányt
               jókor félretett, ez is egyike azon példányoknak.</p>
            <p>- Megmondhatnád, mi a foglalatja a könyvnek?</p>
            <p>- Igen! A gróf mint legszükségesebbet kivánja a következőket: Az ősiség és
               fiskalitásnak eltörlését, a nem-­nemeseknek birtokszerzési jogot kiván adatni, a
               honpolgároknak jogegyen­lőséget, a házi adó és országos terhekben mindenki egyenlően
               osztozzék birtokarányban, a közleke­dési vonalaknak létesitésére mindenki tartozzék
               fizetni, a királyi haszonvételek töröltessenek el.</p>
            <p>- S ezt a gróf könyvben irta meg?</p>
            <p>- A mint látod, barátom, a könyv tisztességes terjedelmü; mert van ezen pontokon
               magyarázni való.</p>
            <p>- Szegény legény, ki magyarázatra szorul, - mondja Faragó, - ha a nemesi birtokot az
               ősiség nem védi, ha én tőlem az országos segélyt nem ugy kérik, hanem megadóztatnak,
               nemesi oklevelem kályhába dob­hatom.</p>
            <p>- Rosszul fogod föl a dolgot, öreg, - okoskodik Csillag, - az országos költségekre
               segélyt akarsz adni...</p>
            <p>- ... Annyiszor, a mennyiszer kell, erszényem mindig nyitva lesz! - Kap a szóba az
               alispán.</p>
            <p>- A tied nyitva lesz, erről meg vagyok győződve; hanem abba is be akarunk nyulni,
               mely magától meg nem nyilik.</p>
            <p>- Ez erőszakoskodás.</p>
            <p>- Nem lesz erőszak, ha az adásra a törvény fogja kényszeriteni az egész nemességet
               kivétel nélkül.</p>
            <p>- S ha igy a nemesség értelem nélküli szóvá fog válni, mivel fogjátok ösztönözni az
               embereket olyan cselekedetekre, melyekért egykor a nemesi kiváltságokat
               osztogatták?</p>
            <p>- Görögországban a jutalom cserfakoszoru volt.</p>
            <p>- Jól mondod: Görögországban, kérlek menj végig az országon, keress spártai
               egyszerüséget. Az első kanász­nak czifra szűre megczáfol, az első falusi
               kupaktanácsban találsz olyan hizott előljárókat, hogy Spártában megrémültek volna
               ekkora kövérségen, a csizmadiaczéhnek érdemes tagjai gombócznagyságu ezüstgombos
               mentében járnak; ugyan, kérlek, igérj nekik cserkoszorut, ha mind leszedeted a
               Bakonynak fiatal cserágát, kit fogsz buzdi­tani vele, a mostani korban?</p>
            <p>- Valld meg, hiszed ezt egészen?</p>
            <p>- A nagy tömegről igen, azt kell ösztönöznöd, ki idáig meg nem mozdult; de ha tudja,
               hogy kiváltságra tehet szert, mely kellemesebb életet igér, mint a sült­parasztság,
               előbbre mozdul.</p>
            <p>- Törököt nem igérhetsz nekik, a nemes ember katonáskodásának körülbelül vége, most
               arról kell gondos­kodnunk, hogy javitsunk a hazai állapotokon.</p>
            <p>- Arra, szerintetek, legjobb az ősiségnek eltörlése, hogy egy prédáló elverhesse
               tiz-husz apának nehéz szerze­ményét.</p>
            <p>- Támad a férges helyett épebb nemzedék.</p>
            <p>- Bizony nem sajnálnám a pazarló léhát, ha tulajdon vérem volna is, ha bizonyosan
               tudnám, hogy a magyarnak helyébe magyar lép. Mi nem tudunk a körömrágó
               takarékossághoz, s a mely nép legkönnyebben elkaparhatná orrunk elől a vagyont, sem
               lelkében, sem ábrázatban nem hasonlit az én atyafiságomhoz.</p>
            <p>- Aggódol, vagy ellenmondásból szeded elő ez érzékeny okot?</p>
            <p>- Megérdemlem, hogy a szavaimban a benső érzelmet keresd. Nem vagyunk egy párton,
               kételkedjünk egymásnak becsületében, az én számban gyanus, hogy magyar akarok
               maradni; mert a nyelvet pallérozatlannak hittem.</p>
            <p>- Bánom szavaimat, öreg, e félreértés nagy vesze­delem volna mi közöttünk.</p>
            <p>- Részben igazad van, barátom, az én hitem néhány hetes; ne kimélj, üss agyon, ha
               későn jöttem meg a tévedésből.</p>
            <p>- Elég, hogy megjöttél.</p>
            <p>- Lassan ballagtam, barátom, hosszu ut volt nekem, s nem marad időm a pihenésre! Vén
               legény vagyok, vérem sürübb, mint a tied, nem tehetek róla, hogy sebes haladásodban
               nem követhetlek. Mióta megösmertem az anyai nyelvet szép öltözetében, féltékenyebben
               őrzöm, s irtózom a gondolattól, hogy a sors kitörölje az élők sorából, s mindazt, mi
               magyarságunknak védelme, kétség­beesetten karolom át. Ti ócsároljátok a penészes
               alkot­mányt, haszonvehetetlen kőhalmaznak tekintitek, azért siettek ellökni láb alól;
               pedig ez ódon fal egyre különösen igen jó volt, hallgass, megmondom, mire. Hazánkban
               többféle nép lakik, együtt harczoltak velünk e földnek megtartásaért, s a bátor karut
               azzal jutalmaztuk, a mi magunknak legbecsesebb volt: megtettük nemes embernek, s a
               tót, oláh, rácz bejutott a magyar alkotmányba, s akkor oly szent lett az neki, mint
               nekünk. Jusson eszedbe, milyen büszke volt az, ki elmondhatta magáról: <hi>Romanus sum civis! </hi>Alkotmányunk kis királylyá tette az idegent,
               ki midőn bejuthatott, büszkén verte mellét, hogy ő is: <hi>magyar
                  nemes. </hi>Elkéstem a multban, talán szánni vagy kinevetni való vagyok; de mig
               érzem, hogy jobb részem, az ész, el nem hagyott: engedjétek meg, hogy véleményemet
               kimondhassam. Elveszitek a magyar nemestől a jogot, az idegen ajkunak majd mit adtok,
               hogy közibünk kivánkozzék? Mi lesz a csere, hogy közöttünk kivánjon maradni, s jobb
               legyen az, a mit tőlünk kap azért, mit örökre elhagyand? Igaz, a tömeg igy is, ugy is
               üres kézzel marad; de a ki urhatnék, kinek nyakában van a kolomp, mely a tömeget
               vezeti, annak markát üresen nem hagyhatod, vagy ellenségeddé lesz, s utána megyen a
               többi. Régóta fenyegetnek bennünket, hogy a nemzeti­ségeket ellenünk lehet
               bujtogatni; de én ezt mindaddig megvetettem, mig az előre törekvő hiunak befolyást és
               kiváltságot adhatok. Bontsátok le az alkotmányt, kiszed­ted az enyvet, mely összetart
               bennünket, s az éhes hiu­ságot más fogja kielégiteni a mi rovásunkra.</p>
            <p>- Szabadságot adunk!</p>
            <p>- Adsz a tömegnek; de a hiu még mást is akar. Vannak czimeid? vannak elosztogatható
               hivatalaid? Azok után fog vadászni, s mivel nem te osztogatod, hanem más: annak a
               szekerét fogja tolni. Azt mondhatnád, hogy pártállásomban én is a kormánynak rudját
               huzom. Iga­zad van; de nem verheted fejemhez, hogy ugyanannak czimeit kérem, sőt
               nagyobb ellensége vagyok, mint ti; mert azon falat őrzöm, melynek éles kövein a
               kormány­nak mindenhatóságra való törekvése fejét megvérezte, és a mely az országon
               belől a birtokos értelmiséget folyton összetartá, s a tót, oláh és rácz nemest a
               kormánynak bosszuságára a magyar kalpag alá huzta.</p>
            <p>- Elfeleded, öreg, hogy a birodalomban Magyar­országon kivül nem kap szabadságot.</p>
            <p>- Azaz: nálunk mindig különb ur lesz, mint akárhol.</p>
            <p>- Tulajdon gondolatomat mondod el.</p>
            <p>- Megtoldom a magaméval, barátom, - mondja Faragó, - Nagy Pál mondá, hogy alkotmányt
               csinálhatunk huszonnégy óra alatt, hanem az elgázolt nemzetiség örökre oda van.</p>
            <p>- Magunk tagadtuk meg nyelvünket, a diákszó mellett még most is koldusgyermek az
               anyai, ... és hiába küzdünk...</p>
            <p>- A mérsékelt párt ellen, melynek én is tagja vagyok.</p>
            <p>- Te mondád!</p>
            <p>- Korán akasztod nyakamba a vádat, az én ajkam­ról nem hallasz többé diákszót a
               vármegyeházban.</p>
            <p>- Ez csak egy lépés!</p>
            <p>- A második lépéstől sem félek, barátom, a nem­zetiség kérdésében veletek fogok
               szavazni, mondja Faragó hevesen fölkelve a székről.</p>
            <p>- Te, a pártvezér?</p>
            <p>- Én nem vezetek senkit, nem napszámban állok veletek ellenkező oldalon, védem, a mit
               meggyőződésem ugy parancsol. Nem féltem és nem félek a kormánytól, valamint arról is
               biztositlak, hogy veletek is szembeszállok, habár...</p>
            <p>- Ne mondj többet... a legfőbb kérdésben elválaszthatlan egyek vagyunk; ha keserüt
               monda­nál: leg­jobb barátodat szomoritanád meg.</p>
            <p>- ... Isten velünk! - mondja Faragó, és sebesen eltávozott.</p>
            <p>Csillag sokáig az ajtóra nézett, a merre Faragó távozott, mozdulatlan állt, mert
               lelke a távozót követé, azt a sziklatömeget, melyből most egy nagy darab levált
               erőszak, kiméletlen érintés nélkül. A tömeg majd nem érti, tétovázásnak fogja
               keresztelni, hogy a különböző kérdésekben pártja mellett és pártja ellen szavaz; de
               hisz a rövidlátónak még tulajdon orra is akadály, és ostobán tünő­dik, hogy néha az
               orrot miért nem lehet laposra nyomni?</p>
            <p>- Ne félj, öreg, - mondja Csillag hangosan, - barátod sohasem fog igazságtalanságra
               vete­medni.</p>
            <p>Nagy lélekzetet vett a főjegyző, aztán megfordult, hogy Széchenyinek könyvét még ma
               bevégezze. Nem olvashatott; mert az ajtón kopogattak, és Kapus köszön­tött be.</p>
            <p>- Mi történt? - Kérdé Csillag az ifjut, minthogy annak arcza nyugtalanságot árult
               el.</p>
            <p>- Arczomon meglátszik a nyughatatlanság?</p>
            <p>- Igen örvendek, hogy ön még nem tudja a tettetést, azért csak ki vele, mit árult el
               önnek igazmondó arcza? Baj van?</p>
            <p>- Azon baj van, a mi történni fog.</p>
            <p>- Ugy beszél ön, mint a bolond kompániának tagja? Kérdi Csillag egy mosolygással
               toldván meg a találgató kérdést.</p>
            <p>- A tekintetes ur mindent kitalál. A mi kompániánk a jövő héti nagy gyüléskor akarja
               megérdemleni a bolond­sági bizonyitványt.</p>
            <p>- A részleteket nem fogom kitalálni kegyed nélkül, üljön le és beszélje el, ha
               bizalmát megérdemlem.</p>
            <p>- Előbb engedje meg a tekintetes ur, hogy némely körülményről én kérdezősködjem...
               különösen azt sziveskedjék megmondani: igaz-e, hogy a megyében bir­tokos főnemesség
               külföldről valóban haza siet? s melyik lesz az, kinek befolyására a kormány leginkább
               számithat?</p>
            <p>- Csudálom, hogy főnökétől nem tudja. Gróf Vadassy két nagy uradalmat bir e megyében,
               az ő jószágán kontraktualis telkeken lakik a köznemességnek tekintélyes része, s ha a
               gróf a pártmozgalomba kevere­dik, az országgyülési utasitásokban ő fog határozni.</p>
            <p>- Fájdalom, az én főnököm nem szokott fiatal emberekkel beszélgetni.</p>
            <p>- Majd beszél a gróffal, ki, mint tudom, főurak kértére jő haza Párisból, s mivel az
               ön főnöke az uradalmi ügyvéd, egyszersmind a legelfogultabb kormánypárti,
               kitalálható, hogy a grófot mily irányban fogja majd vezetni.</p>
            <p>- Ösmeri tekintetes ur a grófot?</p>
            <p>- Hiréből. A gróf a franczia hadjáratban gróf Széchenyivel egy ezredben szolgált a
               huszá­roknál, a had­járatnak végével Párisba ment, s inkább ott él, mint akárhol. Az
               1823-iki zajos világban a grófot nem tudták haza hozni, most is bizonyosan erős
               unszolásra hagyja el a világvárost, honnét az országgyülésre főuraink mind haza
               sietnek.</p>
            <p>- Nem alkalmatlankodom hosszan, ennyiből értem, hogy a gróf idáig mibe sem
               avatkozott?</p>
            <p>- Miért kérdi ezt?</p>
            <p>- A bolondkompánia remekelni akar, s minthogy társaim a grófot főnököm után itélik
               meg, macskazenével akarják a grófot meglepni.</p>
            <p>- Igen köszönöm, hogy figyelmeztetett. Ez kimondhatlan szerencsétlen gondolat lenne,
               s mindenre kérem, hogy megakadályozza.</p>
            <p>- Meg fogom akadályozni.</p>
            <p>- Nem kérdezem, miként fog e nehéz munka sike­rülni; mert társasági czimük mutatja,
               hogy épen bolond­ságra vannak kötelezve.</p>
            <p>- Épen ennél fogva lehet megakadályoznom; mert Endre, én és egy harmadik társunk van
               megbizva a beadott inditványnak megbirálásával.</p>
            <p>- Megnevettet ön: a bolondériákat birálják meg önök?</p>
            <p>- Igen; mert arra köteleztük magunkat, hogy csakvalódi bolondságot fogunk elkövetni,
               s remélem, bebizo­nyitjuk, hogy ez nem elég bolondság.</p>
            <p>- Önökre bizom a birálatot, hanem én kénytelen vagyok bevallani, hogy ez a macskazene
               kötözni való bolond­ság. Válságos időket élünk, az érdekeket alapjában támadjuk meg,
               s a kemény vitában nem mindig lehetünk oly sze­rencsések, hogy számtani alapossággal
               bizonyit­hassuk be, hogy a jövendő nekünk ad igazat. Kiméletre, óvatosságra int a
               józan ész. A józan szabadság abban áll, hogy a véleményszabadságot meg ne sértsük, s
               tulajdon hibánk lesz, ha okok helyett éretlenségekkel fogjuk elkeseriteni
               ellenfeleinket. A pártélet pártgyülöletet támaszt, az emberek örömest engednek
               szenvedélyeiknek, s az ön társait bizonyosan közülünk izgatják, hogy nyilvános
               botránynyal gunyolják ki a kormánypártot. Nem hagyhatom helybe e szegény fegyvert,
               mely gyógyithatlan sebeket vág. Azt tapasztaltam, hogy az uj eszméknek hirdetői
               voltak azok kik sebeket fogadtak el; de maguk nem viszonozták, s ez volt eszméiknek
               diadala; mert a közvélemény mulhatlan azokhoz hajlik, kik a nyomást türik. Csalódnám
               ügyünk igazságosságában, ha mi szorulnánk botrányos eszközökre. Nem ökleinkben
               bizunk, hanem az észnek sugalmában, mely a haladást tüzte ki a népek jövendőjének
               biztosi­tására.</p>
            <p>Kapus jó későn érkezett társai közé, kik megint a <hi>“Zöld
               fá”</hi>-ban gyültek össze, s ott várták a birálatnak eredményét. Kapus a választott
               birálókkal közölte nézeteit, s mikor a poharazók fölszóliták a kiküldötteket a
               birálatnak közlésére, Kapus, mint a birálóválasztmánynak előadója, igérkezett a
               feleletre.</p>
            <p>- Nos, fiuk, - kérdi a multkori vezér, - lesz-e macskazene?</p>
            <p>- Nem lesz, barátom, társulati czélunkkal nem egyez meg az inditvány.</p>
            <p>- Ittatok, cselédjeim, - mondja gunyos kimélettel a vezér, - hát elfeledtétek, hogy
               nem okosságért álltunk e derék társaságba?</p>
            <p>- Épen társulati czélunk kivánja, hogy bolondot cselekedjünk.</p>
            <p>- Ezért akarjuk méltóságos gróf Vadassy urat megmacskazenélni.</p>
            <p>- A grófról azt hiszszük ugy-e mindannyian, hogy a legkonokabb kormánypárti lesz.</p>
            <p>- Fiskálisáról itéljük meg a grófot, a gróf azon dögleletes eszmékért fizeti, a
               melyeket az öreg teins ur elmond.</p>
            <p>- Ellenkező oldalról világositom föl a dolgot, - mondja Kapus, - ha most valamennyien
               fáklyát vennénk kezünkbe, a czigányokat előre parancsolnánk, s az én főnökömet
               politikai vélemé­nyeért fáklyás zenével tisztel­nénk meg, mit gondoltok, mit fogna
               mondani holnap reggel az érdemes városnak egész lakossága?</p>
            <p>- Hogy egytől egyig mind kötözni való bolondok vagyunk, s méltán megérdemlenénk, hogy
               kiseprüzzenek a városból.</p>
            <p>- Ime, magad mondod, hogy akkor lennénk bolondok, ha főnökömet fáklyás zenével
               tisz­telnénk meg, következő­leg, igen világos, ha mi azt adjuk neki, a mit érdemel,
               csak méltó jutal­mát fizetjük ki, s ugy hiszem, a bolond kompánia nem azért alakult,
               hogy jutalmakat oszto­gasson.</p>
            <p>- Ejnye, hogy düljön ki a lábad a csizmádból vasárnap délben a piaczon, ilyen
               czigányészre még nem akadtam.</p>
            <p>- Belátod, hogy Vadassy grófot nem fogadhatjuk macskazenével?</p>
            <p>- Te... ösmer téged nyúzni való vén princzipálisod?</p>
            <p>- Nem szoktunk együtt pipázgatni.</p>
            <p>- No, barátom, a te eszeddel a gazdád elverné a grófot, s beülne a sok
               dominiumba.</p>
            <p>- Barátom, a tárgyra birálatunknak eredményét elmondám, mondd ki a határozatot.</p>
            <p>- Egy macska sem fog nyikkanni, ez a határozat, hanem hogy szárazon el ne menj,
               kiszabjuk rád, hogy egy esztendő alatt tartozol olyan bolondot inditványozni, hogy
               kiessünk a bőrünkből.</p>
            <p>- Még meg is köszönöm a bennem helyezett bizalmat; s reménylem, ugy elváltoztok, hogy
               a “Zöld fa” korcsmáros nem ösmer meg benneteket, és a fizetetlen árjegyzéket nem meri
               kérni.</p>
            <p>- Fiuk, hallottátok, egy esztendőt adunk néki, s ha nem sikerül...</p>
            <p>- Ki fogtok csapni a bolondkompániából.</p>
            <p>- Minden irgalom nélkül.</p>
            <p>Endre másnap főjegyzőéknél volt. Csillag óhajtotta tudni a tanácskozmánynak végzését;
               azért félrehivta Endrét.</p>
            <p>- Lesz macskazene?</p>
            <p>- A birálatnak folytán nem lehet; mert Kapusnak magyarázata szerint a társaság
               tartozik kitü­zött czélját követni, azaz: bolondot csinálni; már pedig mi csak akkor
               csinálnánk bolondot, ha fáklyás zenével tisztel­nénk meg.</p>
            <p>- Endre! maholnap arról lesz hires a bolondkom­pánia, hogy nem ez csinálja a
               bolondot.</p>
            
         </div>
         <div type="chapter">
            <head>A félreértés.</head>
            <p>Vannak emberek, kik kényszeritve még a mennyországba sem szeretnének menni.</p>
            <p>A macskamuzsika hatalmas rábeszélő ok volt, hogy a megszégyenített egy haj­szálnyit
               se mozdul­jon régi állásából, s a bécsi kormány mo­solyogva dörzsölé kezeit, ha a
               fiuk vala­kit elkeserítettek. - Az ilyent a könnyel­mü sértés gyülöletre ingerelt,
               most már ingyen kész volt mindenre; mert az emberi gyarlóság legnehezebben hasonlit
               Istenhez a <hi>bocsánatban</hi>;az állati rész nem képes elfeledni a
               sebet.</p>
            <p>Csillag aggódott, hogy a seregesen haza tóduló főnemességet a fiuk könnyelmüen
               megsértik. Hasztalan számit a fiatal meggondolatlanság az egyesek megdöbbentésére;
               mert a nagy világban élő csak egytől fél, - az <hi
                  >elszegényedéstől</hi>,- más meg nem ijeszti. Gróf Vadassy megkapván ügyvédjének
               levelét, a nagy gyülés előtti napon bement a megyei székvárosba, a legelső
               ismerősétől pontosan kikérdezte, kik a pártvezetők?</p>
            <p>Mig a gróf megösmerkedett a helyzettel, a közönség nagy csoportokban járkált a
               városban, s a ki­ugrasztott hirnek valósulását várta, hogy a <hi
                  >“bolondkompánia” </hi>némelyeket irgalmatlan macs­ka­zenével fog megrezzenteni.
               Nevet senki sem tudott emliteni, mert a <hi>bolond­kompániá­nak
               </hi>vezére meg akarta lepni a közönséget, - igy a tömegek összekószálták a várost,
               hogy mégis tanui lehessenek a szokatlan bomlásnak. Csillag, mint tudjuk, már
               megnyugodott, hogy a vad tréfa elmarad; hanem nyugtalankodott a miatt, hogy különösen
               gróf Vadassyt az is felbőszithetné, hogy neve már a kigunyolandók közé volt
               sorolva.</p>
            <p>Ezen tünődésben lepte meg egy levélke, melyben gróf Vadassy kéri a főjegyző urat,
               engedné meg, hogy minden bemutatás nélkül még ma fölkereshesse. Csillag válasz
               helyett maga sietett a grófnak szállására, hol a gróf igen nyájasan fogadta.</p>
            <p>- Főjegyző ur! valamiképen ne gondolja, hogy a levelet ügyeskedésből irtam, hogy igy
               akarnám szép mód­jával magamhoz idézni.</p>
            <p>- Ha azt gondoltam volna, hogy ügyeskedés, - nem jöttem volna, hanem megvárom
               méltóságodat lakásomon.</p>
            <p>- Tisztában vagyunk egymással, - igy szeretem a független embert. Mondja a gróf.</p>
            <p>- Szabad most már kérdeznem a grófot a kivánt találkozásnak oka végett?</p>
            <p>- Egyszerüen és világosan fogok szólni, - s mindenekelőtt azt szeretném, hogy
               ösmerjen meg főjegyző ur. - Először is tehát kereken megmondom, hogy én a politikához
               egy cseppet sem értek.</p>
            <p>- Hallatlan őszinteség, méltóságos uram.</p>
            <p>- Kénytelen vagyok vele, mert hirtelen kisülne, hogy mit sem tudok; azért jókor
               megmondom, hogy ezen tudományt épen a legelső betünél kell elkezdenem, - azért ha
               valami hasznomat akarja venni főjegyző ur...</p>
            <p>- <hi>Én? </hi>kérdi Csillag elbámulva.</p>
            <p>- Igen; mert ha jól értesitettek, főjegyző ur a haladó pártnak feje, - illő tehát,
               hogy öntől tanuljak.</p>
            <p>- <hi>Méltóságod...</hi>
            </p>
            <p>- Bocsánat, hogy közbe vágok, - mondja a gróf, - főjegyző ur csudálkozik, hogy én, a
               gazdag földesur, azért jövök haza Párisból, hogy segéljek a jobbágyok mellett
               beszélni.</p>
            <p>- A politika az érdekeknek tudománya, - magya­rázza a főjegyző, - s igen természetes
               a meglepetés, ha méltóságod minden előzmény nélkül odahagyja Párist, és hazajövén,
               tulajdon érdeke ellen támadjon.</p>
            <p>- Ha arról lenne szó, hogy mindenemet kérik, - a józan ész parancsolná, hogy
               mindenemet védelmezzem; de mivel csak annyit kérnek, hogy én azért még ur maradhatok,
               - könnyü a számitás. - Elengedek egy részt; mert olyan országból jövök, hol a
               szükmarkuságért az arisztokráczia keményen meglakolt, s a bünhödést azért érdemlette
               meg ez osztály, mert szeretett, de nem tudott a maga idejében <hi
                  >valódi ur </hi>lenni, - a ki nemesen ad.</p>
            <p>- Méltóságod a legjobb okokat szolgáltatja nekem, - s ekkép én tanulok
               méltóságodtól.</p>
            <p>- Köszönöm a bókot, főjegyző ur; hanem már készen vagyok, - egyetlenegy töltényemet
               elsütöttem, többel nem szolgálhatok.</p>
            <p>- Nem beszélt méltóságod uradalmi ügyvédjével?</p>
            <p>- Levelezéssel végeztem el a szükségeseket, - én kérdeztem, ő felelt, s teljes okom
               van a megelégedésre. - Az öreg ugy felelt, a mint óhajtám, - nagyobb igazságért,
               levelét átadom főjegyző urnak, - aztán dicsérje meg ügyvédemnek valóban figyelemre
               méltó füg­getlenségét, - olvassa el főjegyző ur a levelet otthon.</p>
            <p>Csillag kezdé nem érteni a dolgot, s igen kiváncsian várta az alkalmat, hogy otthon
               teljes nyugalomban olvashassa a levelet; mert már tudósitották, hogy a gróf­nak
               jószágán kontrak­tuális telkeken lakó nemesség töme­gestől beérkezik, s a nagy elvi
               kérdésekben gyámolitani fogja az udvari pártot.</p>
            <p>- Minthogy ezután honn akarok maradni, s azon párthoz csatlakozom, melynek vezére
               épen főjegyző ur, - egyre nagyon kérem.</p>
            <p>- Parancsoljon méltóságod.</p>
            <p>- Titkárt kell szereznem, ki az itteni viszonyokat teljesen ösmeri.</p>
            <p>- Ilyen több is akad; csak az a kérdés, méltóságod minő egyéb képességeket kiván?</p>
            <p>- Föltétlen őszinte embert, - ki nekem nem pénzért lesz alázatos szolgám, hanem
               teljes becsületességből őszinte.</p>
            <p>- A mint fölszabaditja méltóságod az őszinteségre.</p>
            <p>- Némi bizonyosságot szeretnék, mert nem szeretem a tányérnyalót.</p>
            <p>- Törekszem, hogy méltóságodnak ilyent kaphassunk; hanem erre időt kérek.</p>
            <p>Ekközben az utczán járókelőknek zaja fölhallatszék, s a gróf kiváncsian nyitá ki az
               ablakot. A töredékes han­gokból is kitalálták, hogy a tömeg macskazenét vár valahol,
               s a grófnak kedve kerekedett a tömeg közé vegyülni, azért a főjegyzővel lementek, a
               többi közé vegyül­tek, hogy a látnivalót lássák.</p>
            <p>- Méltóságodat nem boszantja e furcsa tréfa?</p>
            <p>- Reménylem, nem engemet szemelt ki a közvéle­mény.</p>
            <p>- Arra gondolni sem lehet, - méltóságodnak politikai nézeteit a közönség nem
               ösmerheti.</p>
            <p>- Tegyük föl, hogy ösmerné, s én például igen makacs kormánypárti lennék, -
               megkaphatnám a hono­ráriumot?</p>
            <p>- Előbb egy kérdést, méltóságos uram: mit csinálna, ha ezen szerencsétlen tréfával
               meglepnék?</p>
            <p>- A csőcselék közé lőnék, hogy mást megkiméljen.</p>
            <p>- Nem tudnám kárhoztatni méltóságodat.</p>
            <p>- Szeretem, hogy egy véleményen vagyunk. Én azt gondolom: a hatalmaskodás minden
               alakban veszedelmes és megalázó, - s nem tagadom emberi gyarlóságomat, a
               kényszeritéstől irtózom.</p>
            <p>- Hasonlóképen gondolkozom, azért megmondhatom méltóságodnak, hogy e megyében az
               ilyenfélétől nem kell aggódnunk.</p>
            <p>- Hát ez a mai mit jelent?</p>
            <p>- Hogy a közönség hasztalan várja a botrányt; mert a kiktől ezt várja, azokat társas
               fegyelem korlátozza.</p>
            <p>- Fegyelmet emlit, főjegyző ur?</p>
            <p>- Rendezett, okszerü fegyelmet, miről később bőveb­ben fogok szólni
               méltóságodnak.</p>
            <p>- Szeretem, hogy e tárgyhoz értünk, - mondja a gróf, - feleljen az én őszinte
               kérdésemre: igaz, hogy a magyar fiatalság egyebet sem tesz, csak
               rakonczátlankodik?</p>
            <p>- Örömest mondanám az ellenkezőt, de nem mond­hatom, - hanem ennek igen természetes
               oka van a mult­ban. A fiatal ember elvégezte tanulmányait, kilépett az életbe, s ott
               mogorva tekintélylyel találkozott, mely az első közeledésnél visszautasitá, meg nem
               türvén, hogy a fiatal embernek önálló véleménye legyen, s ezt kimon­dani merje. Az uj
               eszmék készületlen találták az egész országot, ez irányban nem tudott senki semmit,
               mert általános volt a hit, hogy az oskolával a tanulás is megszünt. A mostani
               fiatalság ugyanezen gondolattal jött haza, s minthogy a kész tekintélyek föltétlen
               visszauta­sitják, a fiatalság félrehuzódik, s a mi leg­veszedelmesebb, tömegesen, azt
               cselekszi, a mit tud, a mit az izgékony vér sugal, pajkos lesz és faragatlan. Ezt
               türnünk kell, mig a fiatalság jobbat lát, s kedvet kap tisztességes munkára, ha
               tudniillik, vissza nem utasitjuk. Most még szilaj, de szilajsága mutatja, hogy a
               pártéletben rokon­szenve merre hajlik, - s ha csakugyan ki van jelölve a sorsnak
               könyvében a haladásnak utja, melyre csak nagy áldozatokkal léphetünk: a jövő nemzedék
               már mutatja, hogy áldozatkészsége megvan. Ez nagy nyereség, méltó­ságos uram, - a
               többi a vezetéstől függ.</p>
            <p>- Köszönöm a tanitást, - már világosabban látok.</p>
            <p>- Megbocsájt méltóságod egy kis szilajságot?</p>
            <p>- Negyed órával előbb nem, most igen, még ha nekem csinálnák is a macskazenét.</p>
            <p>A grófnak szállásához értek. Csillag még néhány érdektelen szót mondott, és a
               következő napon kikérvén a grófnak erélyét, tágult szivvel ment lakására; mert a gróf
               elhatározta az elvi diadalt a megyében; hanem hátra volt a csomónak megoldása,
               miképen történhetett, hogy a grófnak ügyvédje megtagadta penészes elveit?</p>
            <p>Csillag otthon kihuzta takarójából a levelet, s azon­nal megösmerte, hogy a levél
               Kapusnak kézirása, alól pedig az ügyvédnek neve van irva. Itt meg kell mondanom az
               olvasónak, hogy az ügyvéd Kapusnak igen tisztán irt sorait nem olvasta el, s azt
               gondolván, hogy az szóról szóra az ő fogalmazványát irta le, fölül a megszólitást és
               a névaláirást tulajdon kezével végezte, s a levelet igy küldé a grófnak. Az egész a
               kérdezett tárgy fölötti véle­mény volt, igy a grófnak kérdésére alkalmas válasz,
               hanem ellenkező szempontokból, mint az ügyvéd fogalmazta.</p>
            <p>A grófnak tetszett a vélemény, s örült, hogy vén ügyvéde eltalálta tulajdon ösztönét,
               s a gróf mindjárt elhatározta, hogy ügyvédjének őszinteségét a levélben említett
               elválás helyett uri módon megjutalmazza, mint e fejezetben alkalmunk leend
               tapasztalni; de azért Csillag mégsem értette, hogy agyvelőgyuladás nélkül miként
               irhatta az öreg e sorokat. Reggel korán magához kérette Kapust.</p>
            <p>- Beszélgetett önnel valaha az öreg a jobbágyviszonyokról?</p>
            <p>- Ennyire nem jutottunk még az öreggel.</p>
            <p>- De arra emlékszik kegyed, hogy gróf Vadassynak ez ügyben irt az öreg?</p>
            <p>- Még pedig kegyetlen okoskodással.</p>
            <p>- Leirta kegyed azon fogalmazványt?</p>
            <p>- Azt nem cselekedtem; hanem tulajdon vélemé­nyemet irtam le, s megirtam azt is, hogy
               készen vagyok az elválásra.</p>
            <p>- Aláirta kegyed azon véleményezést?</p>
            <p>- Csak az aláirás volt hátra, midőn az öreg bejött, - elvette előlem az irományt, s
               várom minden pillanatban, hogy kiadja bizonyitványomat; de mindeddig hiába várom.</p>
            <p>- Barátom, a jó uristennek mindenféle titka van, az öreg kegyed véleményét
               elolvasatlan aláirta, s a grófnak mint tulajdon válaszát küldé el. Ha nem hiszi, itt
               van, nézze meg.</p>
            <p>- Ebből szép tréfa lesz, s megvallom, sajnálom, ha az öreg elszeleskedte a
               dolgot.</p>
            <p>- Minden ugy van legjobban, a hogy van, - ne okoskodjunk, barátom, a jó eredményért
               jót állok.</p>
            <p>- Mi történhetik még? Mondja Kapus elkedvet­lenedve.</p>
            <p>- Csak jó, - édes barátom, - vigasztalja az ifjut Csillag. - A gyülés végén jöjjön
               hozzám.</p>
            <p>A grófot barátai látogatták meg, kikkel a gróf igen derülten társalgott, midőn az
               öreg ügyvéd is rezes kardot kötve jelent meg tisztelkedés végett. A gróf kezet fogott
               az öreggel, aztán karjánál megfogva vitte a mellékszobába. Megköszönte az öregnek a
               gyors választ, s meg­igérte, hogy azon irányban fog a vitákban résztvenni, mint az
               öreg ur irta, s hálából egy ezerest dugott a szorosan begombolt attilának belsejébe,
               kérvén az öreget to­vábbi hűséges szol­gálatra.</p>
            <p>- Berendeltem a köznemességet is, méltóságos uram!</p>
            <p>- Jól cselekedte, kedves öregem.</p>
            <p>- A nemesség azon utasitást kapta, hogy ugy szavazzon, a mint méltóságod, minthogy én
               ma nem fogok szólni, miután méltóságod személyesen méltóztatik jelen lenni.</p>
            <p>- Ez nagyon ügyesen van; tehát a viszontlátásig, - mondja a gróf, s a levélben
               czélzott elválásra vonatkozólag hozzáteszi: <hi>az elválásról köztünk
                  sohase legyen szó!</hi>
            </p>
            <p>Az öreg nem tudta elgondolni, hogy miért emlegeti a gróf az elválást, és miért
               esküszik örök hűséget? Aztán a nagy bankóért való örömben sietett távozni: mert hát a
               kártyában is jól esik egy várt filkó, hát még egy nem reménylett ezerest hogy ne
               kivánna szinről szinre meg­nézni. Ajánlá is magát nagy sietséggel, s a nagy lépcsőkön
               aláhaladva huzta ki az attilából a nagy számu bankót, melyet oly gyönyörrel nézett,
               minő lehet az, mikor az irásnak szavai szerint az üdvözültek láthatják a mennyei
               fölséget.</p>
            <p>Örömében már azt is kezdte gondolni, hogy patvaristájának is ád tiz forintot, hogy a
               levelet tisztán és hiba nélkül leirta; mert az is sokat ér, hogy az ilyen nagy ur
               akadály nélkül átbetüzhet egy levelet, s megérti, a mi a levélbe van irva. Hanem az
               ajándékozásból a kapu alatt már kijózanodott, mert a principálisok eszével azt
               gondolta: <hi>nem kell azért pénzt adni, mit ingyen meg lehet
                  kapni.</hi>
            </p>
            <p>Hamar meggyőződött, hogy a patvarista nem érdemlette volna meg a tiz forintot. A
               gyülés folyama alatt ijedtében megzöldült az öreg, midőn a gróf ellenkezőleg
               szavazott, mint az öreg várta.</p>
            <p>- Elolvasta méltóságod az én levelemet? sugja a gróf fülébe az ügyvéd.</p>
            <p>- Az utolsó betüig, - mondja a gróf, s még átadta a levelet ezen szavakkal: ez az én
               politikai bibliám.</p>
            <p/>
         </div>
         <div type="chapter">
            <head>A meglepetés.</head>
            <p>Az öreg ügyvéd megkapaszkodott rezes kardjában, hogy el ne essék mérgében, mikor a
               levelet elolvasta. Haza rohant, s a patvariának ajtaját benyitotta.</p>
            <p>- <hi>Amicus! </hi>- mondja oly gunyos arczczal, hogy a fiatal ember
               azonnal észrevette, miről akar beszélni, - <hi>maga </hi>irta ezt?</p>
            <p>- Én irtam! Mondja Kapus a neki mutatott levelet megösmerve.</p>
            <p>- Még nem is tagadja?</p>
            <p>- Azt mondom, a mit Pilátus: <hi>a mit irtam, megirtam!</hi>
            </p>
            <p>- Tudja-e, <hi>amicus</hi>,hogy én ezen levelet aláirtam, mint tulajdon
               munkámat, s elküldtem a grófnak.</p>
            <p>- Igen rosszul méltóztatott cselekedni; mert én azon sorokat a tekintetes urnak
               irtam.</p>
            <p>- Hát azt tudja-e, hogy a gróf ma a kormány­pártot végképen megverte, s ennek maga az
               oka?</p>
            <p>- Annak tiszta szivemből örvendek.</p>
            <p>- Én meg nem örvendek, - domine frater.</p>
            <p>- Ugy ellenkező véleményen vagyunk.</p>
            <p>- Mi... mi... micsoda? ellenkező véleményen vagyunk? A patvaristának más véleménye
               van, mint a principálisnak? Hát hallotta maga azt, hogy borbélyinas azt merte volna
               mondani a principálisnak, hogy nem jól borotvál?</p>
            <p>- Még akkor sem, ha a kundsaftnak orrát levágná; hanem kimegy a kapu alá, aztán ott
               röhög.</p>
            <p>- S maga engem kinevet.</p>
            <p>- Nem ez következik az én állitásomból, - okoskodik Kapus, - én a tekintetes urnak
               véleményére egész tisztelettel megirtam saját véleményemet, s végül kifejez­tem, hogy
               el vagyok készülve az elválásra.</p>
            <p>- Ezt okosan gondolta; hanem mielőtt elválnánk, jövendölök magának valamit.</p>
            <p>- Méltóztassék.</p>
            <p>- Mi akar maga lenni?</p>
            <p>- Mindenekelőtt becsületes ember, - s a ki ezen könnyelmüen kételkednék, annak jobb
               lett volna vakon születni, mint engem látni. - Ezt oly határozottsággal mondá Kapus,
               hogy a principális tulajdon irodájában megszeppent. - Most tessék folytatni a
               jövendölgetést.</p>
            <p>- Én sohasem láttam ilyen embert, mint maga. Akadozik a principális.</p>
            <p>- Segélek a tekintetes urnak: azt akarta mondani, hogy én nem értek az
               alázatossághoz.</p>
            <p>- Ha el tetszett találni, - én is azt mondom, ráadásul azt is, hogy az alázatosság
               nagy kapitális.</p>
            <p>- S minthogy ezen kapitálisom nincsen meg, mit jövendöl nekem a tekintetes ur?</p>
            <p>- Hogy... De mit vallat maga engem?</p>
            <p>- A tekintetes ur az elválás előtt jövendölni akar valamit, - kérem, sohase
               tartózkodjék, akármily nagy gorombaságot mondana, eltüröm: ezt becsületemre
               igérem.</p>
            <p>- Ha tudni akarja, - mondja az ügyvéd vérszemet kapva, - hát megmondom, hogy: <hi>magából semmi sem lesz.</hi>
            </p>
            <p>- Köszönöm a jövendölést, - nem felelek rá semmit, - hanem azonnal elválunk, jó
               egészséget kivánok a tekintetes urnak.</p>
            <p>Kapus eltávozott az irodából, s bár nem érte valami életbevágó csapás, mégis mély
               bánattal ment ki a szabadba. Mig az ifju igy bánkódott, gróf Vadassy Csillaggal
               sétált a város alatti ligetben, - s mivel a gyülésnek lefolyása lelkükben nyomokat
               hagyott, annak behatása alatt beszél­gettek.</p>
            <p>- Egyet nem értek, barátom, - mondja a gróf Csillagnak, - mi lelte az én ügyvédemet?
               Minden szavamra el akart ájulni, - s egyszer nyöszörögve sugja, hogy elolvastam-e
               levelét? mire átnyujtám levelét, hogy olvassa el ujra.</p>
            <p>- Méltóságod azt gondolja, hogy azon levél méltó­ságodnak volt szánva?</p>
            <p>- Nekem volt czimezve.</p>
            <p>- A czim méltóságodé, a megszólitás is méltóságod­hoz intéztetett az által, ki a
               levelet aláirta; hanem a levélnek tartalma nem levélnek volt szánva.</p>
            <p>- Ügyvédem mindenik principálisának másképen ir?</p>
            <p>- Az öreg ezt nem cselekszi, - méltóságodnak is azt akarta irni, a mit a
               jobbágyviszonyra nézve legavasabbat elmondhatott; hanem a fiatal ember, kire a
               letisztázást bizta, leirta az ellenkező meggyőződést, és főnökével állt szembe. Még
               csak a fiunak aláirása hiányzott, mikor az öreg az irodába lépett, - a fiu elől
               elvette az irományt, s annak eltávozta után elolvasás nélkül aláirta, s
               méltó­ságodnak czimezte.</p>
            <p>- E szerint az egész tartalom azon ifjunak véle­ménye?</p>
            <p>- Elejétől végig, méltóságos uram.</p>
            <p>- Most értem, miért fordul elő a levélben az elvá­lásnak lehetősége?</p>
            <p>Lélekszakadva jött az ügyvéd, bizonyosan mindenütt kereste a grófot, s nyomról-nyomra
               csapázott utána a ligetig, hol a beszélgetőket együtt találta.</p>
            <p>Egészen elfogódva a ránézve kellemetlen zavartól, a beszélgetőknek szavába vágva
               mondja:</p>
            <p>- Méltóságod ma engem grófilag jutalmazott meg, holott én egy fillért sem érdemlek
               meg, - ezért siettem méltóságod után, s alázatosan bocsánatot kérve hozom a meg nem
               érdemlett jutalmat.</p>
            <p>- Semmi félreértés, kedves öregem, - mondja a gróf, - az érdem érdem marad, bánom,
               hogy többet nem adtam.</p>
            <p>- Ne piritson meg méltóságod nagylelküségével, - a mit tehettem, megtettem,
               patvaristámat, ki a zavart okozta, azonnal elkergettem.</p>
            <p>- Tréfál, öregem?</p>
            <p>- Ilyenben nem szoktam tréfálni, méltóságos uram, - s ha megengedi, megmagyarázom a
               tévedést.</p>
            <p>- Mindent tudok, - a fiatal ember nem irta le, a mit kegyed nekem szánt.</p>
            <p>- Igy oka vagyok, hogy méltóságodat tévutra vezettem.</p>
            <p>- A legjobb utra vezetett, mert azon fiatal ember­nek köszönhetem, hogy ugy
               szavaztam, mint független emberhez illik.</p>
            <p>- Hát nem haragszik méltóságod? kérdi komolyan az öreg fiskális.</p>
            <p>- Egy cseppet sem.</p>
            <p>- Akkor semmi baj, méltóságos uram, - s a fiatal embert visszaveszem. Mondja hirtelen
               forditva a köpenyegen.</p>
            <p>- Itt már ellentmondok, öreg ur, - az a fiatal ember hihetőleg nem fog önhöz
               visszamenni.</p>
            <p>- Én megbocsájtok neki.</p>
            <p>- Mit gondol, öreg ur, mikor az a fiatal ember nem akarta leirni, a mit ön elébe
               adott, félt-e akkor?</p>
            <p>- Épen ezen vakmerőségét akarom megbocsájtani.</p>
            <p>- Ez nem vakmerőség, hanem polgári bátorság, - és nem is bocsánat jár érette, hanem
               méltánylás. - Majd én végezek a fiatal emberrel.</p>
            <p>- A mint méltóságod parancsolja! - Mondja az öreg diónyi cseppeket izzadva.</p>
            <p>- Semmit sem parancsolok, - tiszteljük egymásnak véleményét. - Miattam, kedves
               öregem, követheti eddigi politikai nézeteit, s meghagyja az én véleményemet nekem;
               csak pöreimet védelmezze, - maradunk a régi jó barátok.</p>
            <p>Beértek már a grófi lakhoz, ott meghajtá magát a gróf az öregnek, ki az intést
               megértette, s ment, a merre tudott. A gróf karonfogá Csillagot, s fölvezette az
               eme­letbe, hol a beszélgetést ekképen folytatá:</p>
            <p>- Barátom, - ösmeri azt a fiatal embert?</p>
            <p>- Igen jól, méltóságos uram.</p>
            <p>- Bizonyosan valami jó módu fiu lesz, ki az öreggel könnyen daczolhat?</p>
            <p>- Az a fiu egy jobbágynak gyermeke, s abból él, a mit mindennapi munkájával
               keres.</p>
            <p>- Ugy a fiu némileg meggondolatlanul cselekedett, hogy állását koczkáztatta.</p>
            <p>- Nem védelmezném, ha nem ösmerném. A fiu bizonyosan eltürte volna az öregnek akármi
               bogarát, ha azon kényes pontot nem érinti, hogy a jobbágyok viszo­nyáról kiméletlen
               szól. A jobbágyfiu nem irhatta le azon véleményt, melyben a következő sorok
               vannak:</p>
            <p>“Majd hallhat méltóságod szép dikcziókat, hogy a paraszt is olyan ember, mint
               méltóságod, hogy Ádám minden embernek öreg apja, s hogy azokért is meghalt Krisztus,
               mint méltó­ságodért. Azt hirdetik, hogy az uri hatalom alól ki kell venni a
               jobbágyot, azt az élhetetlen népet, mely ha robotban szánt, inkább csiklandozza, mint
               szántja a földet, s nem győzünk mogyorófát termeszteni a hajduknak, hogy a parasztot
               minden nyomon megijeszthessük.”</p>
            <p>Ezt kigondolhatja egy vén uradalmi fiskális, kinek lelkét már az eke sem tudná
               puhábbra szántani, de hogy ugyanezen szavakat jobbágygyermek vakengedelmességből
               leirja, ilyen kikoplaltatott engedelmességet képzelni nem tudok.</p>
            <p>- Megláthatnám még ma azon fiatal embert?</p>
            <p>- Hihetőleg nálam lesz; mert arról nem kétel­kedém, hogy a történtekről tudósitani
               akar.</p>
            <p>- Ugy rögtön elhivatom.</p>
            <p>A gróf csengetett, s a cselédnek megparancsolá, hogy Kapust a főjegyző ur lakásán
               keresse meg, vagy keresse a városban, s addig vissza ne jőjjön, mig meg nem leli, s a
               gróf, valamint a főjegyző urnak nevében kérje meg, hogy azonnal sziveskedjék a grófi
               lakba jőni.</p>
            <p>- Ösmeri, barátom, e fiatal ember multját?</p>
            <p>- Igen.</p>
            <p>- Mi ösztönözte e fiatal embert, hogy az ekétől elváljék?</p>
            <p>- Egy józan eszü apa, ki jókor megösmerte, hogy a világban a tudás a hatalom, s hogy
               a tanulás ajobbágygyermeknek sem tilos.</p>
            <p>- Megunta e nép eddigi sorsát?</p>
            <p>- De nem rakonczátlankodik; hanem, mint az élő példa mutatja, segit magán, a mint
               lehet.</p>
            <p>- Még jókor érkeztem haza, barátom, még nagy­lelkü is lehetek, ha emberi
               kötelességemet teljesitem. Ön nem is tudja, hogy külföldön a magyar urat
               embernyúzónak hirdetik, még pedig olyan lapok, melyek a bécsi kormánynak zsoldjában
               állnak.</p>
            <p>- Itthon pedig épen a kormány védi a nemesi előjogokat.</p>
            <p>- Mert szüksége van ránk; de igen ügyesen számit a kormány olyan időre, midőn többé
               nem veheti hasz­nunkat, s akkorra már veszett nevünket költötte, hogy a nagy világ ne
               sajnáljon, hisz emberzsirral éltünk.</p>
            <p>- Méltóságod csak egyedül tudja ezt hasonlói közől?</p>
            <p>- Én meg merem hallgatni, mikor avatottak elbe­szélik, mások bedugják füleiket; mert,
               barátom, a függő ember sem beszélni, sem meghallgatni nem meri az igazat.</p>
            <p>- Nagyon alámegyünk.</p>
            <p>- Még nem sülyedtünk el, barátom.</p>
            <p>- Ezt hiszem én is.</p>
            <p>- Vessünk számot a meglevő erővel, s a hol egyet találunk, azt használni kell.</p>
            <p>A cseléd visszajött és jelenté, hogy a fiatal ember az előszobában várakozik.</p>
            <p>- Kérem, jőjjön be, - mondja a gróf, s aztán Csillaghoz fordul: kezdjük el igy.</p>
            <p>Kapus nem örömest jött, hanem mivel Csillag nevé­vel is kérették, azonnal sietett a
               grófi lakba.</p>
            <p>- Méltóztatnak velem parancsolni?</p>
            <p>- A különös véletlen hozott össze bennünket, én a kegyed sorai szerint foglaltam
               állást a politikai pártéletben. Én az ilyen véletleneket magasabb ujjmutatásnak
               gondolom, azért szeretnék kegyeddel szorosabb viszonyba lépni.</p>
            <p>- Főnököm, méltóságodnak ügyvéde, egy órával előbb bocsátott el.</p>
            <p>- Igy kegyed egészen független, - s ha kedve van, titkárom lehet.</p>
            <p>- Tudja méltóságod, hogy én jobbágyfiu vagyok?</p>
            <p>- Szokás ezt megkérdezni, hogy maga mondja kegyed?</p>
            <p>- Épen a szokás miatt mondám, méltóságos uram, én mint nem-nemes még a legvadabb
               önkénynek is ki lehetek téve, engem semmi sem véd, s nem szeretném, hogy méltóságod
               miattam pirulni legyen kénytelen.</p>
            <p>- Most már kérve kérem kegyedet, hogy maradjon mellettem; ha törvény nincs, mely az
               embert embernek hagyja meg: én leszek támasza kegyednek, s viszonzásul megmondja, mit
               kell törvénynek csinálni.</p>
            <p>- Méltóságod meg akarja czáfolni tulajdon ügyvédét?</p>
            <p>- Miért?</p>
            <p>- Egy órával előbb jövendölte meg, hogy <hi>belőlem semmi sem
                  lesz.</hi>
            </p>
            <p>- Nos, kegyed azt akarja bebizonyitani, hogy az öregnek van igaza, vagy elfogadja
               ajánla­tomat?</p>
            <p>- Méltóságod <hi>magasabb ujjmutatásról </hi>szólott előbb, ezen
               ujjmutatást hálásan követem, s magamat méltóságod jó akaratába ajánlom.</p>
            <p>- Ugy kérem, hogy még ma költözzék át hozzám.</p>
            <p>Kapus tisztelettel meghajolva távozott, ekközben szemei Csillagéval találkoztak, s
               mindketten visszagon­doltak a tegnapi szavakra, hogy az Uristennek mindenféle titka
               van. Kapus sietett az előbbi szállásra, s az utczán mindjárt fogadott két embert, kik
               holmiját a grófi lakba fogják szállitani. Az öreg a patvariában fujta a nagy pipának
               füstjét, mi­kor az ifju belépett.</p>
            <p>- No, ugy-e, megbánta, hogy szeleskedett?</p>
            <p>- Ugy hiszem, nem szeleskedés, ha az ember maga siet el onnét, honnét ki akarják
               dobni.</p>
            <p>- Vége van, semmi sem történt, én magának megbocsájtok.</p>
            <p>- Ne pazarolja rám e nagy jótéte­ményt; mert nem érdemlem meg, hisz ujra megharagitom
               a tekintetes urat.</p>
            <p>- Nem fog megharagitani, csak üljön le szokott helyére.</p>
            <p>- Semmi esetre sem tehetem; mert már tetszik tudni, hogy ha ellenkező véleményen
               vagyok, ezt tartóz­kodás nélkül kimondom.</p>
            <p>- Én most nem mondtam semmit, s ön sem mondhat ellenkezőt semmit.</p>
            <p>- Mikor előbb elváltunk, a tekintetes ur azt mondá, hogy nem lesz belőlem semmi!
               Ennek ellent kell mondanom.</p>
            <p>- Jó, tehát elhiszem, hogy majd lesz valami.</p>
            <p>- Már lettem, tekintetes ur: a gróf ur <hi>titkárjának </hi>nevezett
               ki.</p>
            <p>- <hi>Végem van! </hi>- kiált föl ijedten a fiskális, azt gondolván,
               hogy a fiatal titkár azon kezdi, hogy az öreget kimarja.</p>
            <p>- Sohase tessék megijedni, a jövendölés nem tel­jesült be, nincs miért
               haragudjam.</p>
            <p>- Kedves barátom, tekintse, hogy én...</p>
            <p>- Rossz jövendőmondó, de jó fiskális. Azt fogom tanácsolni ő méltóságának, ne
               tekintse politikáját, és tartsa meg ügyvédjének halálos holtig.</p>
            <p>- Igazán, amice?</p>
            <p>- Csak <hi>amicus! </hi>Magamat ajánlom.</p>
            
         </div>
         <div type="chapter">
            <head>A vitázó felek.</head>
            <p>A zsidó nem akarta megvenni a lovat, mely egy folytában nyolcz óráig meg nem áll;
               mert a zsidó a vásártértől négy órányira lakott, s nem akart négy órával tovább
               menni, mint a hol lakott.</p>
            <p>Faragó a megyegyülésben kisebbségben maradt, mióta gróf Vadassy a szabadelvüek sorába
               állt, a reform­eszméknek egész tömegét keresztülvihette az ellenzék, s a küszöbön
               levő ország­gyülésre a megye egészen szabad­elvü utasitásokat adott. Faragó a
               nagygyülés után még a megye székhelyén maradt hivatalos teendői miatt, ezt tudván a
               kormánypártiak, egyenkint és néha tömegesen mentek az alispánhoz tanácskozás végett,
               hogy miként álljanak szembe az árral.</p>
            <p>Mellőzzük az olyan okoskodásokat, melyek mint ellennézetek mindenkinek szájában
               jogosak, s a mennyiben az értelem megfontolt okkal küzd, bizonyosan tanulságosak is.
               Ez alkalommal az iszapba kell nyulnunk, az üledéket akarjuk bemutatni, - azt a sarat,
               mely a fo­lyamban a fenékre száll, melyet ha véletlen körülmények és okozatok
               fölpiszkálnak, a kristálytiszta vizet is bepiszkolják.</p>
            <p>Faragó jókor számba vette, hogy pártjában sokféle minőségü ember van: haragos magyar,
               ki a jogot véráron szerezte, s tulajdonnak vallja, - ódon magyar, ki lelkének
               mélyéből hiszi, hogy mind bolond, a ki a meglevőnél kevesebbet akar, s az egy
               forintot öt garasért adja, - volt hiu magyar, a ki azt mondta: lovam is ur, mert az
               telivér, s kitér előtte a gubanczos parasztló; - végre, hogy többet ne emlitsek, volt
               tányérnyaló, hivatalleső, tit­kon hazudó, s mind olyan gyimgyom, mely a miatyánkban
               világosan kimondja, hogy egyéb is kell, nem csak kenyér, s miatta törjék ki
               szomszédjának nyakát.</p>
            <p>Az elhatározó gyülés után, mint a fölrugott hangya­fészeknek megriasztott népe, ujra
               össze­futottak a kárval­lottak, s egymás után adták kézbe Faragó ajtajának
               kilin­csét. Első embernek megjelent a haragos magyar, s meg­szokott bizalmassággal
               üti le süvegét a nagy asztalra, s azt mondja:</p>
            <p>- Barátom, én káromkodni jöttem, mondd meg előre, hogy kidobsz-e?</p>
            <p>- Nem doblak, mert ha kidoblak, az utczán fogsz káromkodni, - és csudádra összefutnak
               az emberek. Azért ülj le, vagy feküdjél le, mint jobban tetszik, és káromkodjál,
               békességes türéssel foglak hallgatni.</p>
            <p>- Te nem fogsz káromkodni?</p>
            <p>- Hihetőleg: nem. Ezen ne is csudálkozzál; mert én hasonlítok valamit a hasított
               körmü állatokhoz, azok megkérődzik a lenyelt falatot, s másodszorra rágják meg. Épen
               ezen munkához fogtam, mikor bejöttél.</p>
            <p>- Isten ugy segéljen, az a nagy okosság is baj, - olyan angyalszelid voltál a
               gyülésen, mint a husvéti bárány.</p>
            <p>- Elrepedjek mérgemben, s a hajduval ragasztas­sam össze magamat?</p>
            <p>- A te helyedben összeszidtam volna ezt az esze­veszett vármegyét.</p>
            <p>- Ugy épen miattam teljesedett volna be, hogy eszeveszett vármegyének bolond a
               vicze­ispánja.</p>
            <p>- Magyarázd meg nekem, hogy miért huzakodtunk a bécsiekkel, ha az alkotmányt magunk
               akarjuk szét­bontani?</p>
            <p>- Ezt amazoktól kérdezd meg, barátom, bizonyosan kapsz feleletet.</p>
            <p>- Haragudjál legalább egy kicsit, hogy rá merjek kezdeni én is. - Esedezik a vendég,
               s azután folytatja. Mi vagyok én ebben az országban, ha tulajdon késemmel vakarom ki
               a törvény­könyvből, a mit apáimnak érdeme­kért adtak; kérdem: mi maradok én akkor;
               mondd meg?</p>
            <p>Faragó nem felelhetett, az ajtón kopogattak, s egy igen fejhajtó uri ember jött be, -
               elmondta a jó reggelt, az éjszakai nyugodalmat egészségükre kivánta, közben ismételve
               előre hajlott, lábaival nem győzte meglelni a helyét, a hol megálljon, s egész arcza
               olyan kérő volt, mint mikor a birka a juhász kezében látja a megnyalni való sót.</p>
            <p>- Ha terhére vagyok alispán urnak, méltóztassék őszintén megmon­dani, máskor
               bá­torkodom tisztelkedni.</p>
            <p>- Én a nemes vármegyének alá­zatos szolgája va­gyok, - mondja az alispán, -
               méltóz­tassék parancsolni.</p>
            <p>- Becses véle­ményét szerettem volna megkérdezni a történtek iránt, - kezdi a nyájas
               ur, - s minthogy mindhárman egy párthoz tartozunk, gondolom, közös tárgyról szólok,
               midőn aggo­dalmamat jelentem ki, hogy a megye tulment a határon, s a kormányt illő
               figyelmeztetnünk, hogy hatalmával álljon ellent.</p>
            <p>- Miképen méltóztatik gondolni ezen ellenállást ki­vihetőnek?</p>
            <p>- A legbefolyásosabbakat a fejedelem színe elé kellene idéztetni.</p>
            <p>- Nem hiszem, hogy ezt elérhessük nagyobb bot­rány nélkül, - az ellenfél azt
               mondhatja: nem ostro­moljuk a fejedelmet jogokért, sőt a magunkét akarjuk fogyasztani
               a nép javára.</p>
            <p>- Kérem alázatosan, ezen engedés látszólagos, Párisban is azon kezdték, hogy a népnek
               adtak jogokat, később következett a hajmeresztő mészárlás, - ezen példa följogositja
               a kormányt, hogy csirájában fojtson el minden veszélyes mozgalmat, s mi ugy
               szolgáljuk hiven a magas kormányt, ha magunk kérjük föl a beavatkozásra.</p>
            <p>Faragó a <hi>szolgálati készségre </hi>megfogta torkát, hogy egy hangos
               morgást visszaszorítson, aztán szokott hidegvérüségével azt mondja:</p>
            <p>- Barátom uram a párisi példát mondja, melyet én eltagadni nem akarok; hanem attól
               félek, hogy ha mi a magunk erejében nem bizunk, s mindjárt az igen erő­set hivjuk:
               nem vendégünk lesz az, hanem parancsoló gazdánk.</p>
            <p>- A mult gyülés után mit tehetünk mást?</p>
            <p>- Barátom, midőn a fazékban nagyon forr a viz, egy kanálnyi hideg vizzel megint
               lelohasztom.</p>
            <p>- A hasonlitást miképen méltóztatik alkalmazni?</p>
            <p>- Egyszerüen, a ki azt inditványozza, hogy men­jünk föl a holdba, megkérdezem, van-e
               olyan hosszu lét­rája, a mely fölér? Ennyivel meg fogom győzni, hogy első kérdés a
               létra, azután következik a holdbamászás. Okokkal kell győznünk, a mi győzelmünk pedig
               csak a <hi>mérséklés </hi>lehet. Hogy valamit kell a népért tennünk,
               azt megmutatta Mária Terézia, midőn az urbért beleegyezé­sünk nélkül is behozta.</p>
            <p>- Az nemes szándékból történt.</p>
            <p>- Isten neki, mondjuk nemes szándéknak; hanem a szabó nem azért varrta nadrágomba a
               zsebet, hogy <hi>más is adhasson belőle.</hi>
            </p>
            <p>- A nemzet később helybenhagyta a magas gondol­kozásu fejedelmi asszonynak
               intézkedését.</p>
            <p>- Igen is, <hi>kinjában</hi>;mert a mit a fejedelmi kéz jogtalan adott
               nálunk nélkül, mi csak bolond fővel változ­tathattuk volna meg; mert a népet
               felbőszitettük volna, - s csak a kormány halászhatott volna a zavarosban.</p>
            <p>- E szerint türjük békén a tulhajtók győzelmét?</p>
            <p>- Okra okot, ez a mi ágyunk, - s ha az okból kifogytunk, adjuk meg magunkat a
               többségnek; ez talán alkalmatlan lesz; de mindenesetre alkotmányos.</p>
            <p>- S a kormány érdekei?</p>
            <p>- Mi nem vagyunk kormány, hanem vármegye, - vitázunk jogaink fölött, - a kormány
               vigyázzon a maga érdekeire.</p>
            <p>- Bocsánatot kell kérnem, - azt hittem, hogy a mi pártunk a kormányra
               támaszkodik.</p>
            <p>- Megforditva, - a kormány támaszkodik miránk. - Ebben nagy a különbség; mert a mi
               mérsékletünk nem nyugtalanítja a kormányt, igy a kormány miattunk nem aggódik; de ha
               mi a kormányra támaszkodunk, olyan engedelmességet követelhet, melyért nem csak
               Rákhelt, de még fájós szemü Liát sem ad.</p>
            <p>A beszélgetést ujra egy kopogatás zavarta meg, - belépett egy érdemrendes ur, kit
               mindannyian megméltóságoztak.</p>
            <p>- Örülök, hogy többen vagyunk, - mondja ő méltósága, - az urak bizonyosan a mult
               gyülésről beszél­nek: az valóságos forradalom volt, már nem sok hiány­zott, hogy
               elkiáltsák: <hi>lámpára velünk.</hi>
            </p>
            <p>- Méltóságod nem szokott megijedni! Mondja Faragó.</p>
            <p>- Félni, semmiesetre sem félek; én elégszer néztem a pisztoly torkába, - azt
               megszokja az ember; hanem a nagy egyenlőséghez semmi kedvem. Semmi sem egyenlő a
               világon. - Van ember, van állat, van fa, van virág, s mindenik osztályban van
               nemesebb és vadabb. A szere­csen fekete, én fehér vagyok, a fehérnek haja selyem, a
               feketéé czudar szőr, - a fehér munkás és tanulékony, a fekete dologtalan és otromba
               szamár. Mindenütt megvan a különbség. Én ur vagyok, őseim is azok voltak, s most
               kriminális pert indítanak ellenem vakmerőségemért, hogy nem akarok adót fizetni, mint
               a pa­raszt, s rám sza­vazzák, hogy a robotot és dézsmát megváltani enged­jem. Ez nem
               pár­baj; hanem utonállás: mellemre szegezik a pisz­tolyt, s miért? mert nem akarok
               egyenlő lenni.</p>
            <p>- A vita meg­indult, az átmenet kellemetlenségeit türnünk kell. - Mondja Faragó.</p>
            <p>- Egy pilla­natig sem.</p>
            <p>- Bocsánat, mindenkinek joga van véleményének kijelentésére.</p>
            <p>- E szerint a többség az ur.</p>
            <p>- Alkotmányos fogalom szerint: igen.</p>
            <p>- Engedelmet, ez gondolatnak szép; hanem való­ságnak nagyon veszedelmes, s a mely
               kormány behunyja a szemét, nem érdemli meg, hogy hatalom van a kezében.</p>
            <p>Faragó elhallgatott, a méltóságos urnak sikerült Faragóban olyan húrt érinteni, mely
               már meggyengült, s közel vala az elszakadáshoz, e miatt az alispán nem szólt, hogy
               saját házában lárma ne támadjon.</p>
            <p>- Alispán ur, ugy látszik, nem osztja nézetemet? - Kérdi a méltóságos a nagy
               hallgatásból okoskodva.</p>
            <p>- Tisztelem mindenkinek véle­ményét, igy méltó­ságodét is; de nem érnék czélt, ha
               czáfolgatni akarnám.</p>
            <p>- Ugy kény­telen vagyok ma­gamat ajánlani.</p>
            <p>Ezen szavaknál eltávozott a heves ur, vele az is, ki oly készségesen akart szolgálni
               a kormánynak; hanem helyettük érkezett más, egy nyirott bajuszu, sovány képü ur, ki
               most mindjárt el fogja mon­dani, hányadik izen atyjukfia a honszerző apáknak.
               Háromszoros bókkal tisztelte meg az alispánt, s ha az hirtelen egy széket nem dug
               alája, órahosszat bókolna.</p>
            <p>- A tegnapi gyülésért megjöttem, - mondja a ven­dég németből forditott
               magyarsággal.</p>
            <p>- Szerencsésen megbuktunk, direktor ur! Mondja az alispán a jószágkormányzónak.</p>
            <p>- Csak én megbukottam, tekintetes uraknak nincs van baj.</p>
            <p>- Ezt nem értem.</p>
            <p>- Tetszik tudni, mi az a donáczió?</p>
            <p>- Igen.</p>
            <p>- Tekintetes ur tudja, mint a jurátus felelik a czenzurában; hanem én megmagyarázok
               praxisban. Donáczió az, mikor én megveszek kincstártul negyvenezer forint­jáért olyan
               jószág, mely megér huszezer forint.</p>
            <p>- Ez drága vétel.</p>
            <p>- Én csináltam ilyen vásár, igy csináltak engem nemes ember.</p>
            <p>- Úgy az egyensuly megvan, direktor ur, most már a magyar koronának tagja, s olyan
               nemes ember, mint a kinek hat uradalma van.</p>
            <p>- Más ingyen kapott az uradalmak, ha elveszik tőle a privilegium, nulla von nulla
               geht auf, nem vesztette semmit; hanem én elvesztek huszezer forint, ki fizeti meg
               nekem?</p>
            <p>- Tudtommal senki.</p>
            <p>- Engem tartozna védelmezni a magas kormány.</p>
            <p>- Kérem alássan, a magas kormány kinálta a kamarai birtokot, vagy direktor ur
               folyamodott érte?</p>
            <p>- Én nemes embernek akartam lenni.</p>
            <p>- Az is fog maradni, ezt nem veheti el direktor urtól a vármegye.</p>
            <p>- De ha a vármegye elvállal az adó, elengedi robot, s a paraszt lehet vármegye: kinek
               vagyok én?</p>
            <p>- Ugyanazt mondhatnánk valamennyien.</p>
            <p>- Alispán ur nincs van egy krajczárjában ez a mulatság, de én rossz Geschäft
               csináltam.</p>
            <p>- Engedelmet kérek - mondja az alispán elkomo­lyodva, - ennek nem oka a vármegye.</p>
            <p>- Oka, mert elviszi az enyim privilegium.</p>
            <p>- Még ugyan nem vették el; de ha elveszik: meg­marad direktor ur e hazának
               polgára.</p>
            <p>- Gehorsamster Diener, ur akarok lenni, vagy azt mondok Magyarországnak: adieu.</p>
            <p>Hirtelen elvégződött a beszélgetés, a jószágkormányzó boszusan távozott, minthogy az
               alispán semmiképen sem akarta biztatni; nagy bókolásokkal tette be az ajtót.</p>
            <p>Faragó az egymásra következő behatások alatt meg­állt barátja előtt, ki élő tanuja
               volt a mindenféle érdek­beszédnek, s meghatottan mondja barátjának.</p>
            <p>- Barátom! Előbb azt kivántad, hogy haragudjam, őszintén felelj, kivánod, hogy
               helyetted is káromkodjam?</p>
            <p>- Ne kezdd el; mert én kirugom a szobafalat, hisz ezek kötözni való bolondok.</p>
            <p>- Gondolod?</p>
            <p>- Furcsa kompániába keveredtünk, öreg. Én azt a kiváltságot védelmeztem, mert azt
               gondoltam, hogy az össze van nőve az alkotmánynyal; de oszlani kezd előttem a köd,
               másoknak eszük ágában sincs más, mint a szennyes önérdek, s a ki csak a kormánynak
                  <hi>alázatosan akar </hi>szolgálni, s a ki a nemességgel
               geschäftelni akar, az nekünk ellenségünk.</p>
            <p>Faragó hirtelen szemközt nézett barátjával.</p>
            <p>- Te is azt kivántad, hogy szidtam volna össze a vármegyét; nem veszed észre, hogy
               ezeknek malmára hajtod a vizet?</p>
            <p>- Látszólag igen; hanem, barátom, a politika olyan, mint a vásár, az alku szabad.</p>
            <p>- Ugyan melyik akar ezek közől alkudozni? Egyik sem enged semmit, s ha a kormány
               markukba adná a hatalmat, akasztófát épittetnének a megyeház elé, s az ellenvéleményt
               kötéllel fognák kipusztitani.</p>
            <p>- Mondd ki hát legbensőbb gondolatodat: ezek nyomorult haszonlesők, amazok pedig
               esze­veszett bolondok.</p>
            <p>- Mindjárt világosabban láthatsz. Ugy-e, hogy pár­tunkban legtöbbnek más-más kiinduló
               pontja van, hidd el, hogy a másik párt épen ilyen tarkaságokból alakult, abban is van
               mérséklet és túlság.</p>
            <p>- S mit kiván az a másik mérséklet?</p>
            <p>- Sokat kér, hogy valamit kicsikarhasson. A job­bágyságnak sorsa elviselhetlen; azt
               mondják ők: apáink egy hibáért századokon át büntették önvéreinket, s mig azt
               megtürjük, hogy jött-ment sehonnai pénzzel vegyen nemességet, s a teritett asztalnál
               mellénk ülhessen, tulaj­don véreinket kizárjuk minden hivatalból, s még eszének sem
               akarjuk hasznát venni. Ez a másik párt mondja, s kérlek, azok után, miket hallottál,
               tagadhatod, hogy ebben nincsen igazuk?</p>
            <p>- Nem tagadom.</p>
            <p>- Ha nem tagadod, ugy ezen pontra nézve engedni akarsz és alkudozol.</p>
            <p>- Te okosan beszélsz, hát mért nem beszélnek amazok igy?</p>
            <p>- Mert a pártnak tömege amott is oly eszeveszett, mint nálunk; hanem legyenek bölcsek
               a vezetők, s ural­kodjanak a tömeg fölött, a szennyes érdekeket, a telhe­tetlen
               hiuságot fékezzék, különben fölfordul a haza.</p>
            <p>- De azok azt mondják, <hi>hogy mi eláruljuk a hazát.</hi>
            </p>
            <p>- A mi bolondjaink pedig azzal felelnek, <hi>hogy amazok lopni akarnak.
               </hi>Ugy-e, szép az a szenvedélyesség?</p>
            <p>- Isten engem ugy segéljen, meguntam az életet.</p>
            <p>- Én nem, sőt vénségemre megifjodom. Azt hittem, sokat olvastam, mert a multat
               megtanultam; most olvasom Széchenyi munkáit, <hi>a jövendőnek
                  titkát</hi>,s abból vigasz­tallak meg: <hi>Nehéz magyarnak
                  lenni</hi>,- mondja a gróf, - <hi>de nem lehetetlen! </hi>Ne
               csüggedjünk, barátom; hanem végezzük a ránk szabott munkát becsülettel, mérsékeljük
               pártunknak tulságát, okosan <hi>engedjünk</hi>,ezt az idő követeli.</p>
            <p>- Itt a kezem, miattam szórhatják a gyanusitásokat.</p>
            <p>- Erre készen kell lennünk, a mi állásunk nehezebb, - mondja Faragó, - amazokat
               tapsok kisérik, hiuságuk naponkint fris tömjénnel táplálkozik, mi elégedjünk meg,
               hogy a makacs maradást mi mozdítjuk ki helyéből.</p>
            <p>- Isten veled, barátom, - bucsuzik a másik, - sokat mondtál...</p>
            <p>- ... Nehéz elhinni?</p>
            <p>- Megfogadtam, hogy veled megyek, jele, hogy meggyőztél; hanem méginkább meggyőztek
               azon jó urak, kiktől előbb megundorodtam. A szabadba kivánkozom, érzem, hogy a
               hinárból szabadultam ki, majd kinn a gyepen nyujtózkodom egyet.</p>
            <p>- Ki ne szaladj az országból! - Mondja tréfálva az alispán, czélozva a
               jószágkormányzó beszédjére.</p>
            <p>- Ne félj barátom, megmarad legszebb titulusunk, hogy magyar emberek maradunk.</p>
            <p/>
         </div>
         <div type="chapter">
            <head>Aggodalmak.</head>
            <p>Megsajnálom azt a hölgyet, ki e munkát kezébe vette; munkámnak elején meg kellett
               volna mondanom, hogy e munkát <hi>a magyar anyák fiainak irtam.</hi> A
               mi e könyvben foglaltatik, nem tanitják az oskolában, s a ki meg nem tanulja, az
               életben esik majd a - <hi>tercziába.</hi> Már pedig az élet rövid, s az
               orvosi tudomány nem találta ki azon csodatévő orvosságot, hogy az életet ujra - <hi>megrepetálhassuk.</hi>
            </p>
            <p>Esedezve kérem az anyát, ki idáig lapozta a könyvet, bocsássa meg, hogy fiára többet
               gondoltam, mint a höl­gyek mulattatására, - inkább megigérem, hogy máskor kizárólag a
               nők számára irok egy nagy könyvet.</p>
            <p>Az 1830-32-iki országgyülésre kellett megválasz­tani követeket, s a megyei
               közvélemény Faragót és Csillagot emlegette.</p>
            <p>- Én itthon maradok! Mondja Faragó Csillagnak. Tudom, te kikötötted, hogy csak velem
               vállalod el a követséget, - e miatt most már hatalmas pártod kín­jában is
               megválasztand engem; de nekem itthon a helyem.</p>
            <p>- Itthon?</p>
            <p>- Két okot mondok. Az első, hogy az országgyülésre én nehéz legény vagyok, nagyon
               elkéstem a mult­ban, s nincsen olyan hosszu madzag, melyen, mint a sárkányt, olyan
               magasra ereszthessetek, mint a hol ti jártok.</p>
            <p>- Keserüséggel mondod ezt, öreg?</p>
            <p>- Teljes meggyőződéssel; mert én az uj korban olyan vagyok, mint a kit az uj hitre
                  <hi>ugy kell megtéri­teni. </hi>Én sokat el fogok <hi
                  >hinni</hi>,barátom, hanem mindent erős okokért; de hogy én legyek a példány,
               melyet, mint az orvosságos üveget, minduntalan fölráznak: erre nem vállalkozom.
               Sohasem fogatom össze pejlovamat a szür­kével, mindjárt föltünik, hogy nem
               összevalók. Igy lennénk mi ketten az országgyülésen, s hihetőleg én rajtam
               nevetnének, s rólam mondanák: nem illem hozzád, - s arra vén vagyok, hogy én
               mulattassam azokat, kik olyan jó kedvüek, hogy még az országgyülésben is mulatni
               szeretnek. Ez volt egyik okom, - most elmondom a másikat. Te Pozsonyba mész,
               kardoskodol azon sza­badelvü utasitásokért, melyeket kaptál; hanem az országgyülés
               hosszura nyulhatik, s ki áll érte jót, hogy a me­gyében a makacsan maradók fölül nem
               kerekednek, s olyan utasitást nem adnak, hogy te orczapirulással mon­dod el
               Pozsonyban. Jó az öreg a háznál, barátom, s mig én leszek itthon a mérsékelt pártnak
               vezére, nem <hi>recidivázunk</hi>;mert ha valaminek jósága- és üdvös
               voltáról meggyőződtem, <hi>pártérdek miatt azt ujra agyonveretni nem
                  engedem. </hi>Ha az egyszeri barát a parancsszóra azt mond­hatta: én ugyan
               föltétlen engedelmességet fogadtam; de azért <hi>eb megy! </hi>én
               helyes okból mondom: <hi>itthon maradok.</hi>
            </p>
            <p>- Okaid helyesek, meggyőztél! - Mondja Csillag az öregnek kezét megszorítva, - de
               mégis ezt mondja: Nem tudok ellentmondani, mégis szeretném, ha együtt mennénk, -
               hiszem, lassankint egy véleményre ver­gődnénk.</p>
            <p>- Hasztalan vesződöl, elégedjél meg az eddigi ered­ménynyel. Sohasem szégyenlem, hogy
               a multhoz makacsan ragaszkodtam; a mult szép volt, s azon korban, a körülményekre
               szabva, jó is volt. - A tudat védelmeztette velem. Az uj eszméknek egy részét <hi>kezdem hinni</hi>,s a hitben örömest lépegetek előre, óvatosan, mint
               az ingoványon járó, hogy egyik lábával folyvást tartózkodik, s addig a másikra nem
               nehezkedik, mig szilárdságáról nem biztos. Te ösmersz, - balul nem itélsz felőlem, -
               tudod, hogy az én ódon meggyőződésü bensőm nem ha­sonlít az üveg­palaczkhoz, melyből
               a savanyút kitöltvén, vizzel ugy kiöblithetik, hogy a régi szagot elereszti, s a
               savanyú helyett édeset önthetnek bele; de más nem ismer­vén, kigunyol és megsért, -
               ezt pedig el nem birom.</p>
            <p>Csillag szólni akart.</p>
            <p>- Türelem, barátom, - most megnyilott ajakam, mindent kitalálok. Az ember ember
               marad, gyarlóságai vele születnek, s együtt halnak meg. Másra hagyom az én
               gyengeségeimnek elsorolását, most én másokét mon­dom el. Nem tudnék e hazára nézve
               nagyobb szeren­csétlenséget a föltétlen egyetértésnél. Két véleményt ismerek: <hi>nagy haladási vágyat és makacs maradást. </hi>Most világo­sabban
               látok, - a makacs maradás, hol én is álltam, a szemétdombon felejtené a hazát, -
               viszont kérdezlek, ha ugy haladhatnánk egyetértéssel, mint pártodnak tömege, valld
               meg, biztosak lennénk-e, hogy az árokba nem esünk?</p>
            <p>- Megvallom, igazad van!</p>
            <p>- Tehát mentsen meg Isten ilyenszerü bolond egyetértéstől, - s ezen meggyőződésben a
               magam hely­zetéből okoskodva mondok valamit. Az én pártomban sokféle ember van, s
               látom, hogy nem ugyanazon alap­gondolatnál fogva egy az összetartásuk a mérsékletben.
               Igen szennyes érdekeket tapasztaltam, ezek világosítottak föl, hogy uralkodni kell az
               undok érdekek fölött, s a mi a mérsékletben nemes és a hazára hasznos, csak annyit
               szabad valósitani, - s a mi a haladásból igaz és nemes, el kell fogadtatni. Ez az én
               tapasztalatom az én tömegemben, s bár tőled nem kérdeztem, hiszem, hogy a salakot te
               is megtaláltad a másik oldalon.</p>
            <p>- Helyesen mondád, s igen szeretem, hogy kita­láltad.</p>
            <p>- Azonnal megtaláljuk helyeinket. Neked amott, nekem itt kell mérsékelnem a tulzást,
               - igy használha­tunk a köznek, melyet ugy szolgálunk igazán, ha a gon­dolatokat
               megrostáltuk és meg is szitáltuk. Ha a szakácsném a hust, lisztet, káposztát, sót,
               borsot és paprikát külön és egyenkint akarná velem megetetni: kikorbácsoltatnám a
               konyhából. Az eszméket ugy, mint első pil­lanatban kigondolják, nyersen meg nem
               emészthetnénk, - ellenkező vélemények érlelik meg, - s én erősebbnek véltem a
               hazafiui kötelességet a vitára, mint a jó baráti viszonynak kimélését és
               szembeszálltam veled is. Most értesz, - helyeinket megtaláltuk, - elégedjünk meg a
               tudattal, hogy csak egymással szemben használhatunk. <hi>Mi azért közel
                  leszünk, szorosan egymás mellett, </hi>- <hi>de szemben, </hi>- <hi>s a miben mi megegyezünk, az már megszürt józanság, mely sehogysem
                  hasonlit pártjaink legszélső tulságához.</hi>
            </p>
            <p> E párbeszédet talán végig olvasta némely türelmesebb olvasó, - s ha a munkát nem
               időölésért vette kezébe, gondoljon vissza azon zajos korra, melyben az eszmék harcza
               megkezdődött. Az aláhuzott szavakat a hagyomány tartá meg, s egész kegyelettel irtam
               le a párbeszédben. Gon­dol­jon az olvasó a multból két tekintélyes pártem­bert, kik
               egymást olykor mégis megértették, - kik a zajos gyülés után elég bátrak voltak <hi>karonfogva sétálni. </hi>Hosszan küzdének a nagy teremben, valamiben
               megegyeztek, s mindkettő örült, hogy valamely középuton talál­kozván: megegyezhettek.
               Ugy-e? egymással szemközt álltak, de mégis már egymás mellett voltak az eredmény­ben,
               - s hogy azon egyezkedés megnyugtató volt, annak tulajdonitható, mert előbb nem volt
               közöttük vak egyet­értés.</p>
            <p>A pártoknak ez valódi és nemes értelmük, - ez bizonyítja szükségességüket, - s ha az
               emberi gyarlóság efféle harczban a főbeütésig összeverekedett is, - emberi módon
               történt; de végered­ménye mégis magasztos.</p>
            <p>Most menjünk odább.</p>
            <p> - Mikor indulsz? kérdi később Faragó Csillagot a követválasztás után.</p>
            <p>- Még e héten, még pedig házi népemmel. A ki­csinyeknek anya kell, a nagyobbaknak
               lassankint a nagy világ, ezért együtt kell maradnunk. A lányos apának más gondjai
               vannak, mint neked egyetlen fiaddal.</p>
            <p>- No, nem mondom, hogy nem ugy van; azonban a fiu miatt is megvakarom ám a
               tarkót.</p>
            <p>- Fiadban bizhatol.</p>
            <p>- Félig, a fiatal ember természeténél fogva fél ember, a másik fele azoktól függ,
               kikkel egy társaság­ban van.</p>
            <p>- A hasonlók összetalálkoznak, hajlamai ellen semmi kifogásod sem lehet.</p>
            <p>- Lányos apa vagy, ehhez nem értesz, - mondja kedélyesen Faragó, - a jurátus-fészek
               mindig a kávéház volt, s ott több a káromkodás az imádságnál. Nehéz az, hogy fiatal
               ember bús veréb módjára egész nap négy fal között maradjon, s a társaság kedveért
               kénytelen néha a farkasok között orditani.</p>
            <p>- <hi>Néha!!!</hi>
            </p>
            <p>- Bizonyosan, csak <hi>néha! </hi>Tudom, hogy megunná az
               éretlenkedéseket; de, barátom, átmeneti állapotban vagyunk, a fiatalság a multat
               elkárhoztatja; a régit nem tanulja, ujabbat pedig nem tud. A mely országban a régi
               harczok kipusztitották az embert, helyébe farkasok követ­keztek; az emberek most nem,
               hanem a régi tudomá­nyosság pusztul el, s egész magyarán kimondom: szama­rakra marad
               az ország.</p>
            <p>- Tanulni fog!</p>
            <p>- Fog?... Igen röviden feleltél, s hihetőleg hited, reményed, meggyőződésed e rövid
               kis szóban van kifejezve. Bocsáss meg, hogy a jelennek szomorú valóságára
               figyel­meztesselek. A földszintről nem ugorhatunk az emeletbe lépcsők nélkül, te a
               multat jól ismered, és sok ujat tudsz, kérdem: <hi>ujjaidból
                  szoptad?</hi>
            </p>
            <p>- Ráértem tanulni.</p>
            <p>- Ember vagy a talpadon, te nem henyéltél, folyvást a könyveket bujtad, de hogy egy
               vár­megyéről vegyek mértéket ötvenkettőre, hányad magaddal vagy, kik a jövendőre
               tűrhetőn elkészültek? Felelek helyetted: Vajmi kevesen! Itt van az én
               pesszimizmusomnak egyik nagy oka. A nagy eszmékhez gyengék a mostani legények, s a
               fiatal­ságban mindaddig semmi reményem, mig szokott vad mulatságait folytatja.</p>
            <p>- Köszönöm a figyelmeztetést, Pozsonyban hasz­nálni fogom.</p>
            <p>- Fiamat rád bizom.</p>
            <p>- Ha nem mondod is, ügyeltem volna rá.</p>
            <p>- Nem értesz még, barátom, engedelmeddel, vallani akarok. Én olyan voltam, mint a
               magyar apák általjában: mogorva, rideg, fiamnak inkább professzora és uralkodója,
               mint apja. Észrevettem, hogy a fiam jobban fél tőlem, mint szeret, s akármire van
               szüksége, a szakácsné előbb tudja, mint én, s feleségem nagy feneket keritve szokta
               fiam helyett előadni, a mit meg akar kapni. Ez a feszesség már terhes; de közeliteni
               nem tudunk, s félek, hogy a fiu olyan körülmények közé keveredhetik, hogy inkább
               bolondot csinál, mint szóljon. A nagy, a zajos világba lép, a könnyelmüség ragadós, a
               barátság jogán kérlek, tartsd szemmel a fiut, s ha az apára van szükség, tedd
               helyettem azt, mit jónak vélsz.</p>
            <p>- Köszönöm a bizalmat, elfogadom, bár nem kép­zelek esetet, melyben
               helyettesithetnélek.</p>
            <p>- Ez is uj divat, ez a vakbizalom, a fiatal emberekkel valóságos pajtások vagytok, s
               minden ilyen ficzkó eleven szent.</p>
            <p>- Lassan, mogorva öreg!</p>
            <p>- Jó, bevallám, hogy hibáztam, az én mogorvasá­gom éppen olyan tulság, mint a ti
               confiden­tiátok.</p>
            <p>- <hi>Bizalmasság!</hi>
            </p>
            <p>- Legyen bizalmasság, nem szégyenlem bevallani, hogy eddig nem tudtam.</p>
            <p>- Öreg!... mondja Csillag mindkét kezét megra­gadva barátjának, lehet-e nagyobb
               boldogság mint a te megtisztelő barátságod?</p>
            <p>- Ezt én mondhatnám nagyobb joggal; mert én tanulom tőled az ujat.</p>
            <p>- Megkülönböztetem az állitást, az uj eszmék <hi>támadó
                  természetüek</hi>, s e támadásban van olyan erős követelés, melyet a legjobb
               barátok is nehezen tűrnek. Az ember ura a földnek, s meg­szokta, hogy a teremtmé­nyek
               az ő szolgálatára vannak, s ezeken oly nagymértékben uralkodik, hogy vagy egyenesen
               fölemészti, vagy legalább átalakitja. Az uralkodási vágy nem elégszik meg természetes
               határaival, az ember édes vérei között is uralomra tör még akkor is, ha tudja, hogy
               uralma igaztalan; ha pedig oka van azt hinni, hogy véleménye a másiknak is hasznos:
               már akkor féktelen is mer lenni az erőszakolásban. Ez legigazabb magyarázata annak,
               hogy az uj haladásnak emberei a meggyőződésből átmentek a lelkesülésbe, magukat
               jobbaknak, választottabbaknak hiszik, s azon ösztön, mely minden egyest uralkodásra
               késztet, egy szentebb ürügy alatt már a támadásra fokoz, s erőnek erejével tukmálja
               másra a jobbat.</p>
            <p>- Egyéni szabadságom megsértésével; s ha az én fejemnek kérge keményebb, s mielőtt
               vakon elhinném az ujat, előbb józan oknál fogva tudni is szeretném...</p>
            <p>- A tulbuzgóság meg fog sérteni, ezt akarod mondani! Fájdalom, nincs különben; de
               éppen a te higgadt­ságodtól várom, hogy az embereket mérd az emberek mértékével, s a
               jó szándék mentse ki a tulságos heveskedést.</p>
            <p>- Régen gyakorlom magamat ezen erkölcsben, s megigérem, hogy nem fognak
               kifárasztani.</p>
            <p>- Ne hidd, hogy az én helyzetem kényelmesebb.</p>
            <p>- Szentül hiszem, eléggé érezheted, hogy a tudás­nak fájáról lepottyanó érett
               gyümölcsöt bármely jámbor legény fölszedheti; hanem a fát miképen kell megrázni,
               nagyon kevesen értik.</p>
            <p>- Engem is az fáraszt, hogy többen inkább az áradásban usznak, de csak ugy, hogy
               belénk kapaszkodnak.</p>
            <p>- Megállj, barátom!... - mondja Csillag, - mindjárt megmagyarázhatsz valamit. A nagy
               hegyekben támadnak a források, a nagy hegyek benső nedvéből, vagy a hegyek havából
               híznak meg a folyamok, s bár a magasból rohannak le, nem a hegyet szaggatják meg,
               mely többnyire erős sziklatömeg; hanem a völgynek sikságát. Jól érts meg: az uj
               eszmék idegen országból indulnak felénk, hol a tudás jobban kifejlett, nem félsz,
               hogy nálunk sebesen rohanva partjainkat megszaggatja.</p>
            <p>- Tanulmányra van szükségünk, hogy tudjuk mennyi elég?</p>
            <p>- Egy oskolát tudok, hogy a magyar ember csak a maga kárán tanul. Mit gondolsz: az ár
               nem lesz drága?</p>
            <p>- Bekergetjük az urfiakat a tanulásba.</p>
            <p>- Ebben nagy mértékben kételkedem.</p>
            <p>- Természetes eszünket keveseled?</p>
            <p>- Több van, mint kellene. Ennek túlbősége az ok, hogy a fiatal ember tanulni nem
               akar, mert ha megszo­ritott természetes esze néhányszor szerencsésen kisegitette, azt
               véli: mindig elsül.</p>
            <p>- Gondolkoztam erről, barátom, van egy pár kisze­melt emberem, azokat tanulmányozásra
               kapatom, s ha majd többet tudnak, mint a többiek, tudom mi lesz a következés, a
               közlésre hajlandó ösztön nem nyugszik, s tanitványokat keres.</p>
            <p>- Boldogok, a kik hisznek!</p>
            <p>- Némi türelemért esedezem, barátom, ez nagy fa.</p>
            <p>- Nem fa, rengeteg erdő, s te azt le akarod vágni.</p>
            <p>- <hi>Nil admirari! </hi>Öreg, ezt mondja a klasszikusok nyelve.</p>
            <p>- Te még diákul is mersz beszélni? Én már tré­fából sem merek diákul idézni.</p>
            <p>- Még nem tagadtuk meg a régi bölcseséget. A multnak bölcsesége a jövendőnek is
               kincse.</p>
            <p>- No, no, hizelegni akarsz, hogy kibékits!</p>
            <p>- A mult az igazság, a jelen a kisérlet, a jövendő a találgatás. El tudod választani
               e hármat ugy, hogy valamelyik fölösleges lenne az emberi életben?</p>
            <p>- Nem is akarlak czáfolgatni.</p>
            <p>- Tehát türelmet kérek, s ha Pozsonyból vissza­térve, eredmény nem lesz, akkor én
               leszek az, ki tévedtem, mert tulságosan reméltem. Mi az én reményemnek alapja? Az,
               hogy az emberek leginkább félnek attól, ha róluk azt hiszik, hogy szamarak.</p>
            <p/>
         </div>
         <div type="chapter">
            <head>A Hollinger-kávéház.</head>
            <p>Sok legényembernek uj ez a tárgy, mely a harma­dik kötet felé nyujtózkodik, s nem
               kevés bánat lep meg, hogy életemnek azon szakában, melyben alig érintém meg a
               kilincset, hogy hátat forditván a legénykorszaknak, az embernyi emberek közé nyissak:
               már ugy állok a köztéren, mint a régiséggyüjtő, s emlékezéseimet, melyeknek jó
               részben szemmel látó tanuja valék, <hi>mint megmentett régiséget kell
                  mutogatnom.</hi>
            </p>
            <p>
               <hi>Hollinger-kávéház!</hi>
            </p>
            <p>No, ha ezt sem ismerik már, nagyon sokat letöröl­tek a multnak emlékezéseiből.
               Ritkuló hajam miatt nem merem fejemet megvakarni; mert ha mind a miatt, mit a
               Hollingerrel együtt elfeledtek, vakaródzani akarok; ugy megkopaszulok, hogy
               legközelebbi rokonom is azt találja kérdezni tőlem: <hi>kihez legyen
                  szerencsém?</hi>
            </p>
            <p>Volt pedig a “Hollinger-kávéház” Pozsonynak virág­jában jurátustanya. Ott fejezte be
               a fiatal ember a szen­vedélyes biliárdozást, ott kurjongatott utoljára, ott
               csömörlött meg a nagyhangu beszédtől, ott volt még egyszer pajtás azon értelemben,
               hogy megosztotta mással erszé­nyét, sőt ingét is, ráadásul eltürte, hogy vállára
               könyö­köljenek, s reggeli kávéjából felét kimárto­gassa a pénztelen czimbora.</p>
            <p>A Hollinger-kávéház közönséges téglából rakott épület volt. Kávéházat nem faragnak
               tajtból, különben nem lett volna pipagyüjtemény, melyben olyan kidohányzott példány
               akadna, mint a mily szép feketére pipázták ki a Hollingert. Az egyik tekeasztalt
               körülüli a fiatal népség, mindenik előtt számokkal tarkázott nyomtatott lap fekszik,
               a tekeasztal mellett, ugy közép­tájon, emel­vényen ül egy kávéházi cseléd, s a
               tekeasztalra helyezett, forgatható hordócskából egy-egy forditás után számot huz ki,
               s annak mennyiségét kikiáltja a ternóleső fiatalságnak.</p>
            <p>Igen is, lutrizik a nemes fiatalság, minden ember öt garast vet a nagy tálba, és
               szorongva várja, hogy ambója mellé kikiáltják a harmadik nyerőt, s akkor a
               hordóforgató a tálat a nyerő elé tolja, s egy ujabb játszmára hosszu nyelü vonóval
               húzkodja el az ujabb tételeket.</p>
            <p>Mennyi remény, mennyi kín egy öt garasos tételnek ára! A fiatal jurátus könnyen
               szórja a pénzt, inkább akar röhögni a vastag ötleteken, mint nyerni.</p>
            <p>- Ambó! kiáltja egy piros külsejü legényke, ijeszt­getvén a többit, hogy ő már
               közelebb áll a nyeréshez.</p>
            <p>- Harapd el a nyelvedet, - mondja egy halvány képü jurátus, ki a ruhából nagyon
               kivedlett, s a szerencsét meg akarná fejni egy kis aprópénzért.</p>
            <p>A hordóforgató nagyon ösmerheti az utóbbit, s mivel közelében ülvén, látja, milyen
               szám kellene neki, a mint kihuz egy számot, kikiáltja: <hi>neun!</hi>
            </p>
            <p>- Ternó! - kurjantja reménykedő, s már a tál után kap, midőn a hordóforgató még
               megtoldja a számot, s igy lesz együtt <hi>neun </hi>und <hi>dreissig!</hi>
            </p>
            <p>- Majd magyarra forditlak, akasztófáravaló, - mondja dúlt képpel a csalódott, s álló
               helyébe a hordó­forgatónak feje után nyult, hogy ugy tegyen a fejének, mint a szolga
               a lutriszámoknak, mikor huzás előtt <hi>meg­rázza</hi>;de a német
               hirtelen oldalt fordult, s egy számot huzott ki, mely véletlen vagy némi ügyességgel
               épen a kilenczes lőn, s a nyertes atyafi mégis a tálnak ura lőn.</p>
            <p>Tizenötször öt garast nyert a jámbor, örömmel ugrik föl, nem kisérti tovább a
               szerencsét, mely hónapok alatt minden jó ruhát lehuzott róla, s ily kopott mezben
               csak még a Hollingerben jelenhetett meg, máshonnét azonnal kinéznék, a mint az ajtón
               be akarna lépni. A pajtások nem riadnak vissza tőle, a ruha kopott; mert a kefe és a
               sors egyesült erővel szedte le róla a szőrt és a színt, s egy kis könnyelmüségért nem
               lökik a söp­redék közé, hanem segitik neki nevetni a balgaságot, mely a
               könnyelmüséget igy lakoltatja meg.</p>
            <p>Többed magával elrohan az <hi>“Aranyrétes”-</hi>be,hol öt garasért
               akkora rostélyost vagy rétest ehetik, hogy a hasát kivülről is betakarhatná, s a
               pozsonyi vizből két itczényit nyel el. Most tudja, hogy a vizet is meg lehet inni.
               Képén meglátszik, hogy jól esett az ital. Nem mondja, mert a pajtások ezer gúnyt
               szórnának bölcsel­kedésére; e helyett ő maga mélyed el, az üres tányérba néz, melynek
               fenekét nem látja; mert lelke befelé néz, és elmélyedve gondolja, hogy mégis sok egy
               összegnek öt garas, ha az ember kiéhezett állatiságával öt garas áru étellel
               kibékélhet. Számitgatja, hányszor van még öt garasa? Végre megnyugszik, hogy elegendő
               lesz azon napig, melyre megizenték hazulról a rimánkodva kért költséget, s valóban
               érzi, hogy nem fog megerőltetésébe kerülni utolsó fogadása, hogy a korhelységről
               lemond, hisz most tudja, mily nagy kincs öt garas!</p>
            <p>De menjünk vissza a Hollingerbe, meg kell ösmerkednünk a töltelékkel, hogy a csomagot
               egészen legombolyithassuk.</p>
            <p>Épen az ajtóhoz közeledünk, midőn az üvegajtón egy tekegolyó röpül ki a külső
               csarnokba.</p>
            <p>- Betyár! - morogja egy kivül olvasgató vendég.</p>
            <p>Ne higyék önök, hogy hangosan mondta volna. A tisztelendő ur azért szidja oly bátran
               a bünös embert, mert jól tudja, hogy egyik sem mer fölkiáltani a szó­székre. A
               morgónak szája mozgá­sáról találjuk ki, mit dünnyögött; itt, a darázsfészekben, annak
               kötelessége hallgatni, a kinek igaza van, különben a sétány közepére lóditják. A
               Hollingerben kell a vaderőnek megvedleni, s ha a zajgó tömegnek tüdeje kifáradt a
               kurjongatásban, más körben csak annyira ereszti a hangot, hogy más is eltürheti.</p>
            <p>A kávéházba lépvén, látjuk, hogy egy egészségtől duzzadó képü fiatal legény döngeti a
               lapdákat, a tekeőr gondosan félreáll az irányból, a mely felé lökni akar, hogy a
               kiugró lapda agyon ne üsse; de sem ő, sem a kávés nem mondja, hogy e munkához nem
               kell annyi erő, mint a kévehányáshoz. Hadd ugrassa ki a lapdát, ha vaslábu asztalhoz
               ütődik a lapda, s egyik oldala, letörik, - a szolga nyugodtan mondja:</p>
            <p>- Bagatell, es kost ja nur zehn Gulden.</p>
            <p>Ez a tiz forint jobban megtanitja, mint a humaniorum professornak mogorva képe és
               kiméletlen piszkolódása, s merem mondani, hogy a Hollinger-kávéház méltóképen
               folytatása a tizenkét iskolának, még pedig azért, mert a fiatal embert legérzékenyebb
               oldalán, <hi>zsebén </hi>találja, először beszél vele az élet, mely az
               ostoba hánykolódásnak árát készpénzzel fizetteti meg! azért mondom: <hi
                  >ne bántsátok a Hollingert!</hi>
            </p>
            <p>- Fiuk! - mondja egy bőbeszédü jurátus a többi­nek, - van pénz, hol iszunk ma?</p>
            <p>- <hi>Otthon! - </hi>hangzik a negyedik asztaltól, de azillető nem
               nézett vissza, s nem tudták, véletlen illik-e a kérdésre egy ott elejtett szó, vagy
               készakarva számi­tották ki a feleletet?</p>
            <p>- Megigyuk egy korcsmárosnak minden borát, s ha megittuk, más korcsmába megyünk.</p>
            <p>- <hi>Nem lehet! </hi>- hangzik amonnét ujra.</p>
            <p>- Ki mondja? - kérdi a legényke.</p>
            <p>- Én mondom! - Felel egy tömött bajuszu jurátus.</p>
            <p>- S miért nem mehetnénk, ha szabad tudnom?</p>
            <p>- <hi>Mert holt részegek lesztek!</hi>
            </p>
            <p>Harmincz torok röhögött az egyszerü fölvilágositásra, mely nagyon markolható
               igazságot mondott, s az ifju jurátus hirtelen észrevette, hogy az ész a Hollingerben
               sem ficzamodik ki, s hogy a találó igazság igen háládatos közönségre talál itt, s
               azon nevetnek, ki táltosakat beszél.</p>
            <p>Egyszerre elveszté a fiatal ember az egyensúlyt. Ő ma legény akart lenni a csárdában,
               - ha tovább beszél­het, leszedegette volna a csillagokat az égről, mert bámulókra
               akart szert tenni, s ime, az egész környezet az ő kudarczán vigyorog.</p>
            <p>Hirtelen kijózanodott; mert az általános vigyorgás megrémité, hogy hetvenkedése
               közmondá­sossá válik, s ugy rákapnak, hogy az egész csapat rajta mulatkozik. - Mit
               csináljon? Elég jókor áttér más tárgyra, s igy mene­kül meg a legveszedelmesebb
               figyelemtől, mely folyvást czéllapot keres. Dehogy erőlködik felülkerekedni, - egy
               percz alatt józanabb lett, mint ha minden professzora a háta mögött állna jó
               tanácscsal. Azoknak nem hitt, - most hisz az életnek, hogy mindent mértékkel; mert az
               életnek a botnál erősebb fegyvere - a kaczaj!</p>
            <p>Meggyógyult, s megint azt mondom: <hi>Ne bántsátok a Hollingert!</hi>
            </p>
            <p>Három-négyszáz jurátus gyülekezett össze Pozsony­ban, s kiválasztott tanyájuk a
               Hollinger-kávéház. Többé nem uralkodik fölöttük az iskolai törvény, fegyelmi
               dol­gokban a királyi személynök hivataloskodik fölöttük, a mennyiben jurátusokként
               akarnak tekintetni, s ez állapot az ügyvédi vizsgáig tart. Magánviszonyaikban
               szabadok, s korlátot testületi törvények nem szabnak nekik, hanem a társadalmi
               élet.</p>
            <p>Egy diák sem hiszi el, hogy a professzornál engedékenytelenebb az - élet.</p>
            <p>Berlinben annyi embert hivnak Mayernek, ha hogy a szinház ajtajában elkiáltaná
               valaki: <hi>Herr Mayer, bei Ihnen brennts</hi>,- a szinházi közönségnek
               fele hazasza­ladna, mert Berlin népének fele: <hi>Mayer. </hi>- A
               magyar elnevezésekben a <hi>Szabó </hi>és <hi>Kovács
               </hi>ijesztő mennyiségü, s bármely nagy társaságban előfordul a zavar, hogy a Szabók
               és Kovácsoknak még ösmertető jeleket kell adnunk.</p>
            <p>A Hollingerben összetalálkozván az egész országnak fiatalsága, a Szabók és Kovácsok
               azonnal összezavarodnak. A fiatalság elkezdi a klasszifikácziót, s az első héten
               három Ková­csot ujrakeresztel, s azon jelzést használja, melyet az élet, a helyzet,
               az illetőnek egyénisége jelel meg, s e klasszifikáczió igazabb, mint az
               univerzitásé.</p>
            <p>A fiatal embernek szive olyan, mint a kiadandó szállás: lakót vár, - s mivel a gazda
               nem kéri a szállás­nak árát, mindenkit befogad. A kis diák először kapván tollkést,
               örömében minden tollseprőt irótollnak faragna meg, - s ha ilyent nem kap,
               összefaragja az oskolapa­dot, sőt az ablakkeretet is. A jurátustól meg minden
               jóravaló lány irtózik, a legszeretőbb édes anya is retteg, hogy jurátusfia vagy
               nagyon hangosan talál kiabálni, vagy feldönti a vizesüveget, a gyertya hamvát pedig
               okvetlen ugy koppantja el, (akkor még a koppantók kora volt,) hogy a gyertyavilágot
               is eloltja. A fiu megkivánja a vonzalmat, s ha szeretőt nem talál, keres pajtást,
               olyan vad ficzkót, mint maga, olyan könnyelműt, mint maga, s vonzalmának egész
               tőkéjét odakinálja: utolsó ingét is!</p>
            <p>A fiatal madár érzi szárnyainak erejét, - röpülni akar. Eddigi élete hosszu
               engedelmesség, - s hogy most elszabadult a hosszu kötélről, önállóságának első
               kitörése, hogy a pajtásokat összeszedi, ma <hi>ő fizet</hi>,s a jó
               étvágy­nak drága árát nem sokalja, hisz ő most először ur, s édes méz a szájának,
               hogy a korcsmáros minden cselédjével őt süvegeli, tőle fél, neki engedel­meskedik, s
               őt mondja: <hi>tekintetes urnak.</hi>
            </p>
            <p>Sorban járja a pajtáskodás, - nemes vetélkedéssel, foly a költekezés, és a mohóbb nem
               vár sort, hanem rendkivüli ürügy alatt, megint gazda lesz. - A tojás sem hasonlit
               teljesen a másik tojáshoz, - az urfiak között van egy rettenetes józan, az hat
               csapatban fordul meg, s ügyesen kikerüli, hogy a fizetés valamikor rákerüljön. A
               fiatalok nem gyanakodók, - de sok az, a mi sok, - észreveszik, hogy az egyik Kovács
               máséból nagyon jó étvágygyal eszik, s kész fogadni, hogy kilencz gombóczot megeszik,
               holott az nem fordult elő, hogy ő megkinálta volna szomszédját a maga borából.</p>
            <p>A fiatalság az ingyent <hi>potyának </hi>mondja, s hogy a sok Kovácsot
               össze ne tévessze, a biztos tapasztalások rendén végre az ingyen-falót elnevezi <hi>“Potya-Kovácsnak.”</hi>
            </p>
            <p>A jellem olyan az emberben, mint a virágban az illat, erről sötétben is megérzik, ha
               köze­lünkbe kerül. Az élet segitett a fiatalokon, - a névre hasonló Kovácsok nagyon
               különböznek egymástól tulajdonságaikban, - kész a klassificatio: az egyik példány az
               ingyen falót <hi>Potya-Kovácsnak </hi>nevezi. - Bizony, bizony mondom
               nektek: <hi>Ne bántsátok a Hollingert!</hi>
            </p>
            <p>Van még husz Kovács, az egyik bihari, a másik veszprémi, van fehérvári, somogyi,
               tolnai, zalai Kovács; hanem a sok közül még kettőt akarok megjelölni, a mint mindjárt
               következik.</p>
            <p>Kimért lépésekkel közeledik a Hollinger felé egy fiatal ember, - külsejére nézve
               olvasva elmenne mágnás­nak, - öltönyének minden darabja a legfinomabb anyag, szabása
               tanuja a mesteremberek ügyességének, - s mégis éppen ez a jól kiválasztott ruházat
               ellensége lőn gazdájá­nak, s messziről mutogatnak rá, mint a kinek mind a két könyöke
               lyukas.</p>
            <p>Vajszin-kesztyüs kezével nem fogja meg a Hollinger ajtajának rézkilincsét, a kényes
               urfi mutatóujjának hegyé­vel nyomja meg a könnyen pattanó zárt, s a belépés után
               ébenfabotjával nyomja helyére az ajtót.</p>
            <p>Nem lát senkit, - első dolga a tükörbe nézni, nyakkendőjének csokrát helyre
               igazitani, kalapja alatt az ujonnan göndöritett fürtöket rendezni. - Ezt elvégezvén,
               finom kendőjével a fény­mázos lábbeli felé legyint, hogy a rászállott finom port
               leszelelje. Gondosan kerüli a tömeg­ben, hogy valakit meg ne érintsen, a szolgának
               paran­csolja, hogy széket adjon, s azt előbb letörülteti, valamint a kért reggelit
               midőn megkapja, a poharat, kanalat a világosság felé tartva vizsgálja, s e nagy
               körültekintés után fog a reggelizéshez.</p>
            <p>- Szabad e süteményből vennem? - Kérdi fiatal szomszédját, ki csudálkozva néz az
               urfira, mert fölteszi róla, hogy tiz darab szarvaszsemlyét akar megenni.</p>
            <p>- Bánom is én, ha kosarastól megeszi! - Mondja a kérdett nyersen; mert a nagy
               udvariasság méltán boszantotta, sőt fölkelt ülőhelyéből és odább ment.</p>
            <p>Később más ült közelébe az urfinak egy sereg lap­pal. Megkivánta talán az olvasást,
               mert az odahozott nya­lábot hosszan nézegette, s a legédeskésebb hangon kérdi a
               szomszédot:</p>
            <p>- Ha nem zavarom, alássan kérném.</p>
            <p>- Mi tetszik? - Mondja a másik.</p>
            <p>- Mikor elolvasta valamelyiket, kegyeskedjék áten­gedni.</p>
            <p>- Itt van, - mondja a kérdett, de hozzá teszi, - azt véltem, hogy azt akarja kérni,
               hogy dobjam ki a korcsmárost, - én legalább ilyen esenkedésre azt is meg­teszem.</p>
            <p>A keresett udvariasság émelygős volt, s jurátusok között szükségtelen; mert a
               hasonlók hasonló bizalmas hangot vártak. Az urfit egyre-másra megutálták, s végre a
               szoknyába illő édes­késség akkora csömörletet gerjesz­tett, hogy mivel Kovácsnak
               hivták, ujra megkeresz­telték <hi>Figura-Kovácsnak.</hi>
            </p>
            <p>A harmadik Kovácscsal akarok még beszámolni.</p>
            <p>Ez a legényke az olcsót még olcsóbbért, a drágát még drágábbért vette, mint más.
               Röviden: meg nem tudott egy födél alatt lakni az igazsággal, - hozzátoldott, elvett
               belőle a körülmények szerint: ugy, a hogy volt, meg nem hagyta.</p>
            <p>Beszélt valaki apjának két pej lováról, nro. III. Ko­vács barátunk négy lováról
               emlegette a maga apját. Ter­mett az egyik apjának egy holdon tizenöt mérő buzája,
               nro. III. Kovács dicsekedett husz mérővel.</p>
            <p>Az egyik vizslát látott, mely az elveszett tárgyat egy mérföldről haza hozta, már ő
               ennél különbet látott; mert ötven utlevél közől kiszagolta a gazdájáét a neve
               után.</p>
            <p>A fiatalság sokat eltürt, hanem az egy folytán való füllentést már megrótta, s nro.
               III. Kovács barátunkat irgalom nélkül elnevezte <hi>“Hazudozó
                  Kovács</hi>”-nak!</p>
            <p>A Hollingerben e szerint volt némi mérleg, melyre mindenkit ráhelyeztek, és sulyának
               mennyisége szerint birálták meg, és számosan voltak, kik a Hollinger mér­legének
               nyilvános bélyegjegyétől megdöbbenvén, jókor megfogadták, hogy a közvéleményt nem
               fogják meg­vetni, s óvakodtak olyan tulságoktól, melyek, mint a bérmálás-szentség,
               eltörölhetlen jegyet hagynak az emberen.</p>
            <p>Az élet itt már bejelenté, hogy számon kéri az egyénnek cselekedeteit, s hogy mindent
               megbirál, még pedig ugy, hogy könyörgés-, hizelgés-, vagy megveszte­getéssel
               eltántoritani nem lehet. - Az élet, - ez a go­rombaságig udvariatlan igazmondó,
               minden lépten-nyomon kiséré a fiatal embert, - s a Hollingerben kezdődött el a
               nyilvános pályának utja azok között, kikkel a pályát megfutni akarták, s jaj volt az
               olyannak, kire pajtásai már a Hollingerből ugy emlékeztek, hogy valamely tekin­tetből
               - <hi>könnyű!</hi>
            </p>
            <p>Ennyit akartam általános ismertetésül mondani a Hollingerről, - s az életből szedett
               adatok nyomán ismét­lem azoknak, kik a Hollingert közönséges tanyának emlitik ma is:
               Ne bántsátok a Hollingert.</p>
            <p/>
         </div>
         <div type="chapter">
            <head>A legnagyobb bolondság.</head>
            <p>Bemutattam a Hollingert pongyolá­ban, - az elkezdett rajzot kötelességszerüleg
               folytatom e munkának folyama szerint, s azonnal látandja az olvasó, hogy némi
               ellentétek miatt nem meszelhettem fehérre, hogy az szebbnek lássék.</p>
            <p>Az 1830-iki korszakban a politikai lapirodalom bölcsőjében aludt, kávé­házakban az
               Augsburgi Allgemeine, a Wiener Zeitung, a Wiener Beobachter, a Nemzeti Ujság elég
               volt öt-hatszáz embernek. Könyv, lett legyen szépirodalmi vagy politikai, azon
               kevesek kezében forgott, kiket <hi>“pátrióták”-</hi>nakneveztek
               magyaros latinsággal. Csak futólag említek meg azon korszakból egy általános
               kifejezést, mely akkor erős jelentéssel birt, s a kiről el­mondták, az tekintélyre
               kapott a közéletben. <hi>Végzett embernek </hi>mondák, ki mint orvos,
               mérnök vagy ügyvéd <hi>diplomát kapott</hi>,- s általános közhit
               szerint azt gondolták felőle, hogy ennek semmi szüksége a további tanulásra, hisz
               azért <hi>végzett ember</hi>,mert <hi>mindent tud!</hi>
            </p>
            <p>Az olvasás alatt csak mulatságos foglalkozást értet­tek, mely éppen mivel mulatság,
               hosszan tartó nem lehet; például: elolvasott egy verset, tovább aztán semmi sem
               következik.</p>
            <p>A tudományoknak akármelyik ágát elvégezvén az ifju, a legkomolyabb értelemben mondá:
               Hála Istennek, <hi>megszabadultam a könyvtől. </hi>- Ezen értelemben
               képzelje az olvasó, hogy a jurátusok azon befejező napokat élték, midőn már előre
               mondogaták, hála Istennek, megszaba­dulunk a könyvtől. S a Hollingerben ezen szavakat
               ezer­szer mondták el egy nap.</p>
            <p>A jurátuséletnek két szakasza volt: a főnök mellett tisztára irni az adott
               fogalmazványt, mely munka egy­szersmind gyakorlása volt a közéletben már tettleg
               elő­forduló jogi vagy politikai tárgyaknak, továbbá: a szünórában ugy használni az
               időt, hogy a jurátusfogalommal járó szabadalmat, ifju észszel elkövetni ezer
               könnyelmüséget, egész mértékben használni.</p>
            <p>Addig gyermek a gyermek, mig tintapiszkos ujját a tejfölös fazékba üti, s a ráragadt
               tejfölt a tintával együtt lenyalja - <hi>undor nélkül. </hi>Az átmeneti
               években az ujjszopásnak más-más nemei vannak; s minden fokozatnál maga a növendék
               röstellené az előbbeni korszaknak ügyet­lenségeit ismételni, mert szeret a fiu
               megérni legénynek, s a gyermekkori maszatból örömest kimosakodik. A jurátus előre
               számitja a napot, melyen a hernyóból pilleszárnyassá alakul, s talán mondhatnám,
               öntudatosan siet leőrleni az agyafurt bolondságokat, melyek csak a jurátusság köpenye
               alatt férnek meg.</p>
            <p>Tivornya, trágár beszéd, macskazene, korcsmai vere­kedés, pasquillgyártás, utczai
               goromba­ság, pinczérpofozás s ezer más apróság igen bocsánandó bün, ha jurátus tette.
               Egyes talán undorodik az egész sorozattól, de a czimborákkal egyetemben mindenre
               kész; mert ugy indul és olyan mentséggel kedves pajtásaival a garázda utra, mint a
               békés polgár felhős időben hóna alatt levő nagy esernyőjével az utczára, maga nem
               ázik meg, legfölebb a csizmája lesz sáros, azt pedig ujra kikeféli majd az inas.</p>
            <p>Társaságban tivornyáznak, társaságban garázdák, társaságban verekedők; mindent
               társaságban tesznek, <hi>csak okosat nem</hi>;mert az okosat nem a
               tömegek találták ki; hanem azon fáradhatlan egyesek, kik szenvedélyből négy fal közé
               huzódnak, hogy a teremtés perczében ne zavar­ják azok, kik lelkesülni nem tudván,
               röhögésükkel állnák utját az ihletettebbnek.</p>
            <p>A jelen századnak ujabb eszméitől még a professzo­rok is megijedtek: mennyire féltek
               hát attól a diákok, kiknek a nehezet vastag könyvekből kellett volna meg­tanulni!
               Verbőczytől kezdve ezen századnak elejéig nagyon elég volt jogi tudománynak, mi épen
               a tripartitumban és az 1790-iki törvényekben meg volt irva, a ki azt tudta: lehetett
               végzett ember. Azonban hazánkon kivül kisütött a napsugár, s hogy Angliát ne
               emlitsem, Francziaország a nagyon is elméleti Rousseau után Benjamin Constant “Az
               alkotmányos politikának tana” czimü remeket irta meg. Montesquieu pedig a <hi>“Törvények szelleme” </hi>czimü munkát. Hanem Páris nem
               szomszéd­falu Dévényhez, mely a Dunának beszakadásánál első falu Magyarországban.</p>
            <p>A káposztáról maig tudjuk, hogy hetedszer mele­gitve legjobb; a könyvekről ez a
               tudatunk hiányzik most is, hát még 1830-ban, sigen elhihető, hogy a Hollingerben
               tanulás végett senki sem jelentette magát.</p>
            <p>- Hallottátok?</p>
            <p>- Nem hallottuk, - mondd el!</p>
            <p>A mi sületlenség volt, igy került ott fülbe és szájba; de a tudománynak nem volt
               szolgája, mint a tekézés deréknyujtogató mesterségének.</p>
            <p>Egy kis rövid kitérést, azután mindjárt a fölvett nyomra térek.</p>
            <p>Elment valaki a testgyakorló intézetbe, s a tanitó­tól kialkudta az órát. A tanitó
               azt mondja:</p>
            <p>- Uram! a testgyakorlás nem olyan, mint az áruczikk, hogy pénzeért mindjárt megveszi,
               azaz pénzével megszerzi rövid időn azt, a mire szüksége volt. Itt én önnek csak
               bizalmat adok önmagához, hogy az ön testé­ben különféle képességek vannak, melyeket
               nem is kép­zelt. Ennek nyomán kérdem önt: át tud-e ugrani egy két öles árkot?</p>
            <p>- Nem tudok.</p>
            <p>- Nem is hiszi, hogy valaha át tudná ugrani?</p>
            <p>- Előre mondom, nem is fogom megkisérleni.</p>
            <p>- Igy beszél minden kezdő, - nincsen önmagában bizalma, s a közönséges okoskodásnak
               érvei nem is inditják meg a kezdetben. Máskép akarom önt fölvilágositani, - mondja a
               tanitó. Mind­ketten nyugodt kedélyben vagyunk, nem látjuk át, hogy voltaképen mi
               haszna a képességnek, hogy két öles ároknak rohanjunk; azonban a véletlen hatalmasabb
               bizonyitó, mi zajt hallunk, s visszafordulva látunk egy felbőszült bikát, mely felénk
               tör; vajjon okos­kodni fogunk-e, vagy elkezdünk futni? Bizonyosan me­nekülni vágyunk,
               s bár előttünk két öles árok van, neki rohanunk; mert az ároknak tulsó partján
               kerités közé menekülhetünk, s én reménylem, hogy ön ijedtében erejét összeszedi, és
               nem lehetetlen, hogy átugorja a két öles árkot. Midőn igy parancsol a szükség, a
               veszedelem árán tanuljuk meg: mire képes az embernek teste.</p>
            <p>Ezen okoskodással mondom: a hajdani jurátusvilág áldott egyhanguságban élt néhány
               évtizedig, ősi erejét nem ismerte, s mivel az erő még abban sem nyugszik, ki az erőt
               jóra használni akarja, hanem folyvást csele­kedni akar; cselekedett sokféle
               balgaságot, még pedig ugy, hogy hire menjen, s a komédiának valami érdekes­sége
               legyen. A jurátuskópéságokról tanus­kodnak az adomás könyvek, s a ki az erőt a
               tréfában is megismeri, elhiszi, hogy tömérdek erő fecséreltetett el
               hasztalanságokra.</p>
            <p>A jurátusság a magyar fiatalságnak szine volt min­denkor, de oly gyümölcstelen, mint
               az a gőz, mely ezre­dekig csak a tüzhelyen mulattatta a szakácsnékat, mikor a
               fazékról a födőt fölvetette, mig egy figyelmes szemlélő ezen félreismert erőt nagy
               kazánba zárta, s az első gőzhajónak kerekeit megmozditotta vele.</p>
            <p>Réme volt a fővárosnak a jurátus, mert tulereje a féktelenségben nyilatkozott, s a
               pozsonyi karzatokon ugy uralkodott, hogy hatalommá nevelkedett. Rokon­szenve a
               hasonlót jutalmazta: a bátor szót, a daczolni merőt, és évtizedig a hazafiság ezen
               szóban összpontosult: <hi>bátorság!</hi>
            </p>
            <p>Hogy e bátorság néha politikátlan, igaztalan és sértő, azt a jurátus nem mérlegelte;
               mert az uj, a reform­eszméket nem eredeti forrásból ismerte; hanem egyes szónokok
               könnyen odavetett és rendszertelen szavai után. Hogy az uj eszmék keletkeztek,
               miképen rendszereztettek,s hogy azokat könyvekből is meg lehet tanulni: arra a szüz
               erő nem gondolt, bár az idő, e felbőszült bika már rohant felénk, és kényszeritett a
               széles ároknak tul­partjára.</p>
            <p>A véletlen segitett, s a bárdolatlan őserőt az 1830-ki korszak rendszerbe
               kényszeritette.</p>
            <p>Horváth Mihálynak <hi>“25 év Magyarország történeté­ből” </hi>czimü
               munkája érdekesen adja elő, hogy ezen hires országgyülésen a fiatalság társulattá
               alakult, s tanulmá­nyozással foglalkozott, s élő tanuk bizonyitják, hogy a betyárság
               hirtelen szállást változtatott.</p>
            <p> Már hónapok óta folyt az országgyülés, a “Bolondkompánia” ur volt Pozsonyban.</p>
            <p>Egyesek a csapatból elkövették az apró csínyeket, melyek miatt a pozsonyi polgár az
               ország­gyülésből köz­vetlen háramló hasznot is el akarta engedni. Maga a kompánia nem
               volt oly szenvedhetlen, minő lenni akart; mert, mint önök emlékeznek, szabályaik
               szerint, az inditványozott <hi>bolondéria </hi>előleges birálat alá
               esett.</p>
            <p>Egy napon Csillag Kapusnak egy vastag könyvet adott elolvasás végett. Kapus a könyvet
               a Hollingerbe vitte, s a nagy asztalra helyezte. Közben észrevette, hogy grófja,
               kinek rendes titkára vala, a sétányon egyedül jár­kál, hirtelen fölkelt, hogy a
               grófnak valamely tárgyról egyetmást mondjon, a könyvet az asztalon hagyta.</p>
            <p>Megint a korra hivatkozom: egy jó vizslát három percz alatt elloptak volna: de a
               könyvet ilyen veszede­lem nem fenyegette. Nem fejezhetem ki helyesebben az időnek
               különbségét az 1830-ik és 1866-ik év között talá­lóbban: ma az olvasási vágy oly
               magasra nem fejlődött, hogy megvegyék a könyvet; hanem ellopják még az oltárról is, -
               1830-ban még nem lopták el; <hi>mert ingyen</hi>
               <hi>sem kellett.</hi>
            </p>
            <p>Kapus közel egy óráig beszélgetett a gróffal, az alatt a <hi
                  >bolondkompánia </hi>előleges összebeszélés szerint összegyülekezett a nagy
               asztalnál. Zajlott a fiatal erő, az országgyülési <hi>bátor beszédek
               </hi>fölmelegiték az ifju vért, s a láng gyujtani kivánt, hogy jelenlétét
               észrevegyék. Né­melyek egy névsorozatot készitének az országgyülés tag­jaiból, s
               eddigi nyilatkozataik szerint sorolván őket, a fiatalság biráskodni kivánt. Mit adhat
               a fiatal ember az érdemnek? mivel büntethet? A mije van: <hi
                  >szóval</hi>,- s mivel csak <hi>dicsérhet </hi>és <hi
                  >gyalázhat</hi>,e két szélsőségben igy vagy amugy tulságoskodott, s itélete még
               mindig gyer­mekes, mint az ölbeli kisdedé, azaz: szeretet helyett csók­jával
               benyálaz, - vagy ha nem szeret, ellenszenvét csak öklének ütésével jelezheti.</p>
            <p>Arról akartak tanácskozni, hogy ne elégedjenek meg a karzati szereppel: az ő hatalmuk
               biráskodni azok fölött, kik elég gyengék tőlük magasztalást várni, skik elég gyávák
               tőlük félni. - Ez önhittség, vagy tán elbizakodás nem volt egyéni elfogultság, mely
               mindenkiben megte­remhet, ha lelke az önmérséklésre nem képes: ezen indu­latot maga a
               követi kar csiráz­tatta meg; mert a fölszinre küzdő hiuságnál éhesebb állat nincsen a
               világon, s telhetetlensége éppen akkor, midőn a hazafiságnak jutal­mát kérni nem
               szabad, - jutalmat követel mindjárt, elen­gedhetetlen; mert a hiu tudja, hogy
               találkozhatik igaz biró, ki később az indokot kitalálja, s megdönthetlen
               be­bizonyitja, hogy a polgároknak heve (Horatius szerint oly nevezetes: <hi>Ardor civium) </hi>éppen akkor ártott, midőn hasz­nálni vélt.
               Krisztust, a megváltót, a népszerü közvélemény ölte meg Jeruzsálemben, - s ma
               őrülteknek mondja őket a higgadt értelmiség.</p>
            <p>Kapusra várt a meleg vérü nép.</p>
            <p>A nagy asztalt körülülték. Előttük hevert a vastagkönyv, melyet a Kapus ott hagyott,
               s egyetlen nem talál­kozott, kit a kiváncsiság a könyvnek fölütésére késztetne. A ki
               legközelebb esett hozzá, szomszédja elé tolta, - a szomszéd a másiknak, s e
               taszigálás élénk kaczajra fakasztá őket; mert senki sem követelte tulajdonának, -
               egyszersmind kifejezték az ellen­szenvet olyan tárgy iránt, melytől éppen most akar
               mindenik megszabadulni <hi>örökre!</hi>
            </p>
            <p>- Nem a tied?</p>
            <p>- Nem!</p>
            <p>- Vidd haza, - mondják a legelsőnek: te találtad.</p>
            <p>- Ha az enyém volna, megszökném tőle.</p>
            <p>- Ne tagadd: titkon tanulod, mikor nem látják.</p>
            <p>- <hi>Nem bolondultam meg!</hi>
            </p>
            <p>Ekkor lépett elő a háttérből Kapus, - a társalgást jól hallotta, s némi
               kedvetlenséggel mondja a többinek:</p>
            <p>- Nem látom át, mi bolondság lenne e könyvet megtanulni?</p>
            <p>- <hi>Bolondság? </hi>kérdi Kapus erős izgalomban, melytől kitörést
               vártak.</p>
            <p>- <hi>Igen!... </hi>mondja erre a vezér, - valamennyien azt mondjuk, -
               és legénykedve áll meg Kapus előtt, kinek uralmát már megunta, és nagyon szeretett
               volna beleveszni, - <hi>ezt a bolondériát birálni sem kell.</hi>
            </p>
            <p>- Rendkivül örvendek a közmegegyezésnek, én is azt mondom: agyafurt bolondság.</p>
            <p>- Megadod magadat?</p>
            <p>- Meg! - Engedelmeskedem a többségnek, - s mivel ennél nagyobb egyetértés a
               bolond­kompá­niában nem volt: el fogjuk követni a nagy bolondériát, egy nagy
               bolondságra ugy is igér­keztem: meg fogjuk tanulni ezt a könyvet.</p>
            <p>- <hi>Megtanulni? </hi>kiáltá valamennyi.</p>
            <p>- Arra alakultunk, hogy bolondériákat kövessünk el: én inditványoztam, - ti
               előlegesen beösmer­tétek, hogy bolondéria, - azért vagy elkövetjük, vagy fölbomlik a
               kompánia! Én a nehezebbet választom: <hi>megtanulom</hi>,s kérdezlek
               benneteket: <hi>ki a legény a csárdában?</hi>
            </p>
            <p>- Még igy nem jártam, - mondja a legvadabb legény, - hanem: <hi>állok
                  elébe.</hi>
            </p>
            <p>Néhány percz alatt átalakult a társaság, egy aka­rattal ráálltak.</p>
            <p>Endre jól ösmerhette társait, kik majd hosszu pó­rázra eresztenék a dolgot. Számitott
               pajtá­sainak legénykedő természetére, s azonnal meghatározandónak vélte, mennyi időre
               szabják meg a tanulásnak bevégzését.</p>
            <p>- Három hónapot szabunk! Mondja az elnök.</p>
            <p>- Hat hét alatt én megtanulom! - Vállalkozik Kapus.</p>
            <p>- Lassan, atyafi! - árverel az elnök: megbirkózom én vele három hét alatt.</p>
            <p>- Legyen két hét! száll alább Kapus.</p>
            <p>- Fogadjunk, - inditványozza a vetélkedésre föllobbant: két hét alatt én jobban
               felelek a kérdésre.</p>
            <p>- Tiz forint az ára! Mondja Kapus kiteritvén a bankót.</p>
            <p>- Nem különben! Vállalkozik a másik, a kitett bankjegyre vágván egy hasonértékü
               jegyet. Egyszersmind azt mondja: Hát a többi?</p>
            <p>- Mindenik tesz öt forintot három hétre, a leg­gyengébb elveszti tételét, az
               erősebbek visszakapják. A vesztesek diját a kompánia pénztárába tesszük.</p>
            <p>Megegyeztek, s a tételeket a pénztárnok azonnal beszedte.</p>
            <p>Most már bizonyos volt, hogy nem hátrál senki; mert kettőtől nagyon félt a jurátus:
                  <hi>az ingyen fizetéstől és hogy szamárnak mondják!</hi>
            </p>
            <p>Erős két ösztön, melyet az ifju emberek vetélykedési vágya még inkább élesztett, s
               ezen rovásra arra is vállalkoznak, hogy az ösmeretlen könyvnek betüit visszá­járól is
               megtanulják.</p>
            <p>A ki a lóra legelőször ráült, vagy a ki a kocsi elé fogta, kiszámitá a lónak
               ösztönét, hogy előszörre bokros­ságból fog előre futni, később pedig
               engedelmességből.</p>
            <p>- Az alku megvan, czimborák! - Szól ünnepé­lyesen az elnök, - hadd lássuk minő
               szakács­könyvet tanulunk meg, s majd abból fogunk főzni.</p>
            <p>- Hihetőleg abból főzünk! Mondja magában Kapus, egyszersmind fölcsapta a könyvet,
               mely a törvényhozási jogtudománynak bölcseségét foglalá magában: E munkát
               Francziaországnak egyik leghiresebb tudósa, Montesquieu irta, czime pedig: <hi>A törvények szelleme!</hi>
            </p>
            <p>- Nem vesz kárba a tanulás, - mondja az elnök, - mesterségünkbe vág.</p>
            
         </div>
         <div type="chapter">
            <head>A tanulás.</head>
            <p>Az ostoba <hi>reméli</hi>,a kiképzett pedig <hi
                  >tudja</hi>,hogy megél. Az első a vaksorsban bizik, mely kétségtelen gond­jait is
               viseli az együgyünek, a másik ismeri a munkásság­nak hatalmát, s a körülményekből
               kiparancsolja a maga részét. Ilyen az egyéni életnek elrendezése, a ki nem hiszi,
               gondolkozzék, alkalmazza ismerőseire, s a tapasztalat igazolandja állitásomat.</p>
            <p>A nemzetek életében más osztályozásokra találunk, <hi>bátorság és tudás
               </hi>a nemzeti életnek föltételei, melyek közől az első sokáig fönntarthat, mint
               századokig fönn­tartá a törököt; de ha a tudás a megtartásnak és a benső fejlődésnek
               titkát meg nem sugja: el kell veszni a legbátrabbnak az öntudatos versenytársak
               mellett, s erre megint Törökország a példa. Oroszország félelmes lehetett Európának a
               közlekedési eszközök ujabbi fejlődése előtt, azóta csak otthon maradhat az; terei, s
               ebben a lakosság, a természeti viszonyok mellett kimivel­hetlenek, s a kimivelt
               szomszédok arra kényszeritendik, hogy sohase szakadjon le a nyakáról a bunda, ebben
               pedig a legelső kötéltánczos is ügyetlen marad.</p>
            <p>Szent István a magyar nemzetet kereszténységre vezette, s ezzel Európában
               biztositotta a nemzetnek sor­sát nyolczszáz esztendeig, azaz: mig verekedésből állt a
               létezésnek titka. Szelidebb erkölcsöt adott a nemzetnek, s ezzel a mindig
               bálványozott erő rokonszenvre talált Európában, harczolt a török csordák ellenében,
               melyeknek bátorsága szép lehetett a csatának végeig, de mivel a csata után barommódra
               éltek, az európai miveltebb szer­vezet folyvást kilöketését terveli, mint a testnek
               ösztöne, hogy magából kilöki a kóranyagot.</p>
            <p>A ki idáig elolvasta e munkát, észrevette, hogy nem léha czélért irom, s megtüri,
               hogy elmond­jam mindazt, mi korrajzba való! Magyarországban a jobbágynak sorsa kény-
               és kedvtől függött, de nem volt elviselhetlen: ezt földesurainknak patriarchális
               becsületeért mondom el. Hogy a népnek sorsa jobb legyen, méltán követelhette tőlünk a
               világ, s mint tudjuk, nem csalódott várakozásában.</p>
            <p>Szerencsére, oly bölcsen van alkotva a világrend­szer, hogy az általános szabadság
               jobb és kövérebb trágya a guanónál, s a tudomány bebizonyitotta, mit a
               tudo­mánytalanoknak jöven­dölésképen mondott, hogy a hűbéri rendszer azoknak árt
               legtöbbet, kik azt vélik, hogy hasz­nukra áll fönn. Én láttam a robotos parasztot
               szántani, s két évi szakadatlan tapasztalatból tudom, hogy az ura­ságén megszokván a
               gaz munkát, magának sem dolgozott jobban; ennek eredménye csak az a kár, a mi a
               nem­zetnek hátrányára a földben veszett.</p>
            <p>Ki találta ki az ujabb haladásnak titkát, nem kuta­tom; ránk nézve az maradt nagy
               kérdés, hogy meg akarjuk-e jókor tanulni, hogy gyümölcstelen ne szaladja­nak el az
               évek, s kicsikarjuk a földből ugy, mint a körülményekből mindazon hasznot, mit egy
               évnek elhuzódásában megadni képes? A mit bennfeledtünk tudatlanság miatt: vissza nem
               adja többé.</p>
            <p>A mult századnak végeig a magyar nemzet két csoportból állt. Az egyik volt a jobbágy,
               törvények által sokféleképen korlátolt viszonyban, mely még a szorga­lomnak is határt
               szabott, hisz 1848-ig egy jobbágy nem szerezhetett többet három egész teleknél,
               valamint nemesi birtokot sem szerezhetett a törvény tilalmánál fogva; a másik csoport
               volt a nemesség, mely századokig háboru­ban foglalkozott, s a birtokszerzésnek azon
               nemére szo­kott, mely mai napon egészen kiment a divatból: érde­mekkel királyi
               adományra vergődni.</p>
            <p>Ezen általános szerzési módot agyonvágta a franczia hadjárat, a katonáskodásnak
               rendsze­resebb módja, mely rangot, dicsőséget és érdemkeresztet bőven ad: <hi>vagyont többé semmit. </hi>Olyan világ kezdődött a tizenkilenczedik
               századdal, hogy a földdel kell háborut viselni a tudo­mány­nak fegyvereivel, meg kell
               tanulni egyszersmind a vérünkből hiányzó takaré­kossá­got, s meg kelle látnunk a
               bilincse­ket, melyek törvényekben és szokásokban nehezültek a földre.</p>
            <p>A kereskedelem és ipar milliókat igért s milliókat adott Európa kutató népeinek. -
               Nálunk az idegen hallatlan sebesen rakta meg erszényét a műipari műhe­lyekben, s mi
               jóformán félszázadig irtóztunk a műhe­lyekbe leereszkedni az aranyért; mert a
               vargaműhelyben szurok lepte az aranyat, a többiben a hétköznapi szennyes munka,
               általában pedig meg kellett volna tanulni szólásmódnak: <hi>Alázatos
                  szolgája, mit tetszik parancsolni?</hi>
            </p>
            <p>Még a nem nemes ügyvéd, mérnök és gazdatiszt is irtózott gyermekét a műhelyek és
               kereskedelmi polczok mellé állitani; a polgár nem részesült azon tiszteletben, mint a
                  <hi>honoratior</hi>,- a liberalis megyék előbb adtak jogot a
               honoratiornak, ki a mindennapit küzdve kereste; igy a jognak hiánya oly irtózatot
               keltett, hogy korhadt törvényeinkben volt a büvölet, mely a nemzet összegének
               haladását meggátolta, s a lassankint elapadó ősi szerze­ménynek mostani tulajdonosát
               elpusztulással fenyegette.</p>
            <p>Körmünkre égett a gyertya, s valamint a mesebeli majmok azért fogytak ki a jótékony
               meleget árasztó tüzből: mert egyik sem tudta, hogy a parázsra folyvást fát kellett
               volna rakni, ugy álltunk mi is a századnak harmadik tizedében, hogy mécsünk meglepő
               gyorsan el fog aludni, ha uj kanóczokat nem sodrunk, s azokat kellőleg ellátva
               olajjal, meg nem gyujtjuk, hogy a jöven­dőbe világitsanak.</p>
            <p>Az őserő megvolt, a <hi>bátorság</hi>, s ezt feles mértékben
               használtuk, veszekedvén a bécsi kor­mány­nyal. Nagy mér­tékben sikeresen használták
               ezt apáink 1830-ban; hanem mi lett volna azután, ha egyes buzgók meg nem szagol­ják a
               tudományt, mely a meglevőnek terméke­nyi­tésére törekedett, s ezen tudatban
               megrohanta a rég fönnálló tör­vényeket, melyek miatt előre menni teljes
               lehetetlen?</p>
            <p>Az ujabb eszméket nem tanitották az iskolákban, sőt akadályozták. A fiatal magyar
               megutálta az iskolai könyvet, egyuttal minden könyvet, s a ki Horváth Mi­hálynak
               történelméből ismeri tán a közel multat, igy olvasva is elhiheti, hogy a lóra és
               lóhajtáshoz szokott, könyvgyülölő nemességet mily nehéz volt tanulásra kapatni.
               Egyben lehetett remény, hogy a megyeházban elmondott beszédekből ragad valami a
               nemzedékre, de csak ragad. A malomban minden ember ellisztesedik, de egyiken sem
               marad annyi liszt, hogy otthon a konyhán tésztát gyurhassanak belőle.</p>
            <p>A jobbágy nem gyarapodhatik: megszokta a rossz munkát a robotban, s ha kivételkép egy
               szorgalmas volt, három teleknél megállitá a törvény, mely még nem is biztositá neki a
               szer­ze­ményt, mert egy marhavész elvi­heti igavonóját, s ha elhanyagolja telkét, a
               földesur kidobhatja. Az ur nem gyarapodhatik; mert földjét rosszul mű­veli a jobbágy,
               maga meg ellentétül sokat költ. A műipar- és kereskedelem megalázó volt, s hogy uj
               korszak támadhasson, tudomány kivántaték, melyet nem a tano­dák, hanem a magán
               szorgalom ad. Ó, az 1830-ki hazafiban óriás reménynek kellett élni, hogy még
               tanulásra kapunk, mely a gátakat megismerteti velünk.</p>
            <p>Az 1830-31-ki országgyülési fiatalság fölpaprikázva ment Pozsonyba, a nemzet
               bátorságával menté meg a felülről megtámadott alkotmányt, s ingerlő volt a példa,
               hogy még bátrabbak legyenek. Fájdalom, a tudatlan em­bernek bátorsága igen sértő;
               mert csak <hi>goromba tud lenni! </hi>Az első évben hatalommá nőtt a
               karzat: ki ne félt volna egy rakonczátlan fiatalságtól, mely a czigánytól is azt
               követeli, hogy az ő nótáját huzza, másét soha!</p>
            <p> A bolondkompánia egyik juratériában jött össze, s hallgatta a <hi
                  >“Törvények szelleme” </hi>czimü munkának feje­zeteit.</p>
            <p>A <hi>Beleznayban </hi>és <hi>Komlóban </hi>a
               népénekeseket élén­ken megtapsolja a mostani legénység a hires verset:</p>
            <p>A magyarnak már szokása,</p>
            <p> Hogy jussait nem hagyja.</p>
            <p>Ez a valódi magyarázat, hogy Montesquieunek nagy­hirü munkája nem fárasztá a jurátus
               atyafiakat; a mun­kának tartalma a <hi>jussoskodni </hi>szerető magyar
               embernek, az egykor <hi>született törvényhozónak </hi>ingerlő
               táplálékul szol­gált, s a gyönyörű tételek az élénk fiatalságban föl­éleszték az
               eszmecserét.</p>
            <p>Egy hétig tartott már a tanulmányozás, közben az ifiurak szorgalmasan eljártak az
               ország­gyülésre, s a véletlen ugy adta, hogy a szónokok többet beszéltek ter­mészetes
               észszel, mint rendszer alapján, s a bolondkom­pániának vezére egy hangos hazafit
               épenséggel nem akart megtapsolni.</p>
            <p>Környezete nem tartozott a szorosan vett bolondkompániához, bár jurátustársak voltak,
               s ezek előtt érthetlen volt az egykor minden hangos szónál zajos tapsolónak mély
               hallgatása.</p>
            <p>- Nem hallod? - Kérdi bámulva a szomszéd a hallgatót.</p>
            <p>- Nagyon hallom.</p>
            <p>- Ez mondja ám meg igazán.</p>
            <p>- Bőg, mint a marha; de nem beszél.</p>
            <p>Hire futott e nyilatkozatnak, s este a Hollingerben minden jurátus ezen
               nyilatkozatról beszélt, természetesen: rosszalólag. Megérkezett a bolondkompánia, s
               mint máskor, némi előjoggal, a vad bátorság jogán elfoglalá a nagy asztalt.</p>
            <p>- Halljuk! - kiáltja egy azok közől, kiknek a különös nyilatkozat nem tetszett.</p>
            <p>- Mit akartok hallani? - kérdi a máskor legnép­szerübb.</p>
            <p>- <hi>Ki bőgött ma? </hi>- kérdik vagy huszan.</p>
            <p>- Értem, atyafiak, - mondja mély hangon, - ki az, a ki czivakodni akar? Egy
               beszéljen, annak állok elébe.</p>
            <p>- Itt vagyok! - mondja egy termetes jurátus, kit külsejére egy némely fiatal jurátus
               apjának mondhatna, mert a derék ur már kilenczedik éve jurátusoskodik, - a nemes
               fiatalság tudni akarná, hogy B... Jánosról miért tetszett azt mondani, hogy a mai
               ülésben bőgött.</p>
            <p>- Mit mondott B... János? - kérdi elszántan a megtámadott.</p>
            <p>- Azt mondta, hogy addig nem boldogulunk, mig a francziaországi szabad eszméket mind
               át nem ültetjük; <hi>ennél okosabbat nem mondhatott</hi>,- mondja a vén
               jurátus oly erős hangon, mintha segitségért kiáltott volna.</p>
            <p>- B... is épen igy bőgött, mint <hi>kend</hi>,- mondja a megtámadott
               kiméletlen merészséggel, s az okát is megmondom, miért?</p>
            <p>- Halljuk! - kiáltja a hirtelen összecsoportosuló fiatalság, melyben a
               bolondkompániának nagy része ott volt.</p>
            <p>- <hi>Montesquieu </hi>valamivel hiresebb ember Európá­ban, mint én,
               kend vagy B..., hiresebb pedig azért, mert irt egy munkát, melynek czime: <hi>“A magyar törvények szelleme.” </hi>Ezen munkát ő 1748-ban irta, s
               oly nagybecsü, hogy Napoleon a megholt nagy férfiu iránti tiszteletből ugyanannak
               unokájának a franczia forradalom alatt elvett jószágát is visszaadta. Montesquieu
               pedig azt irja a törvé­nyekről átaljában, hogy: <hi>csak az a jó
                  törvény, mely figyelemmel van azon népnek természete, sajátsága, szokása és
                  jelleme iránt, melynek számára a törvényt hozzák. </hi>Most én a magam esze
               szerint azt következtetem, ha a moha­medánokat a meleg éghajlat alatt törvénynyel nem
               tiltanák el a sertéshustól, sorra gebednének attól, a mitől kend tisztességesen
               meghizik, és kutya baja sincs. Valamint azt is mondom: A discalceatus Carmelitákat
               Olasz­országban alapitották, s a fogadásuk, hogy mezitelen lábbal járnak; de vigyék
               azt a szegény barátot Olaszországból Muszkaországba, s tartsa meg azt a fogadást, mit
               józanon a meleg éghajlat alá gondoltak ki: egy nap alatt megfagy. Ezek szerint
               kétségtelen, hogy idegen földről szekérszám nem hozhatjuk el a törvényeket; mert a mi
               sajátságaink­kal ellenkezik: meg fog minket ölni. Ezt akartam röviden elmondani,
               tetszik vagy nem tetszik, tökéletesen mindegy, s még agyamból a velő ki nem fogy,
               másnak szamárságát bibliának nem fogadom; hanem ha okokkal meggyőz, kalapot
               emelek.</p>
            <p>- Éljen! - kiáltja a gyulékony fiatalság; mert a rövid elemezés jó izün esett, mint a
               gondol­kodásnak egy uj eredménye, s igen csiklandozta, hogy a Hollingerben is van
               eredeti gondolat, mely az országgyülés egy elkapatott szónokát igen helyesen
               megczáfolja.</p>
            <p>A tekeasztalokon egyszerre elnémult a lapdazörej, a lutrihordót senki sem sürgette,
               hanem körülállták a diadalmaskodót.</p>
            <p>A bolondkompániának tagjai titkon mosolygák a diadalt, egy heti tanulmánynak édes
               gyümölcsét, s mindenesetre meggyőződtek, hogy a tudás élénken meg­különböztet, és
               hamar megadja a jutalmat.</p>
            <p>Mindenki szerette volna tudni, hogy voltaképen ki az a Montesquieu? s a
               bolondkompánia­beliek apró csopor­tokban magyarázgatták a pályatársaknak eddigi
               olvasmányuknak eredmé­nyét.</p>
            <p>Ekkor érkezett a Hollingerbe Csillag és Kapus. A csoportosulásnak okát a szélsőktől
               meg­tudták, azért Kapus igyekezett az asztalhoz jutni. Messziről észrevette a
               dia­dalmas pajtás a nálánál erősebbet, s messziről kiáltja feléje:</p>
            <p>- Ide, pajtás, mert magamat megtépnek.</p>
            <p>- Én segitsek egymagadnak ennyi ember ellen? Nem ettem gombát! - mondja derülten
               Kapus.</p>
            <p>- Persze, nem tudod, mi történt?</p>
            <p>- Tudom, ki merted mondani véleményedet.</p>
            <p>- Igen, azt cselekedtem.</p>
            <p>- Hát azt nem tudod, hogy minden önállósághoz elszántság kivántatik, s a puszta
               igazság egymagában nem képes utat törni a tömegben, ha annak, ki először kikiáltotta,
               hiányzik a bátorsága a vértanuságra: véleményeért gúnyt, piszkot, félreértetést
               eltűrni. Ha a vértanuságot kiálltad következetesen, egy perczig sem csüggedve, a
               tömeg, szokása szerint, először megsajnál, aztán fontolgatja: miért szenvedtél? végre
               kiokoskodja, hogy igazad volt, és akkor <hi>föltámaszt. </hi>Igazad
               volt?</p>
            <p>- Ugy hiszem!</p>
            <p>- Méltó vagy a szenvedésre két okból. Először te voltál, ki a leghangosabban szoktál
               máskor a karzatokon a szilaj kifakadásoknak éljenezni, s ha most meggondolod előbb,
               tapsolj-e? büntetésül lakolj előbbi <hi>meggondolatlan­ságaidért!
               </hi>Másodszor te vagy, a ki legelső mersz saját eszeddel gondolkozni, azaz: nem
               akarod az üresfejüséget a szabadelvüség árán is bálványozni, megillet a nagy
               ujitásért a szenvedés koszoruja, hanem előbb álld ki mindazon kemény szót, a mit a
               pajtások rád szórnak.</p>
            <p>- Hány ezeren vannak? - kérdi a tüzes legény a meggyőződés biztosságával.</p>
            <p>- Jól kezded a bátorságot, pajtás, álljunk szembe, én a többi helyett támadlak, -
               okoskodik Kapus. - Mi szerepünk van az országgyülési teremben? Mi pótoljuk a szabad
               sajtót és a közvéleményt kétféle módon: <hi>éljenezünk vagy
                  pisszegünk</hi>,a körülmények szerint, s mindkét izben oly nagy mértékben, hogy
               hatalom vagyunk jutalmazás és rémitésben. Ha mi kezünkbe vesszük az okoskodás
               mérlegét, és ritkán éljenezünk, ritkán pisszegünk, azt is mérsékelve: <hi>hatalmunknak vége. </hi>Te megkezdéd a mérle­gelést, eltértél
               szokásunktól, s nem magasztaltad, ki a szabadelvü pártnak legmerészebb szónoka.
               Meglehet, hogy, szerinted, nem üti meg a mértéket; a mit mondott, meglehet,
               értéktelenebb a pozdorjánál; de eldöntendő még a kérdés, hogy a fiatalságnak az-e a
               szerepe, hogy vakon higyjen, vagy megrágja a hallottat, és a szerint itéljen, a mint
               már is maga képes valamit megkülönböztetni a szerint, hogy valamit maga is <hi>tud?</hi>
            </p>
            <p>- Hohó, atyafi, - kap a szóba a másik, hol marad a véleményszabadság?</p>
            <p>- A konzervativek is azt kérdik?</p>
            <p>- A véleményszabadság közös tulajdon, az a poli­tikában a levegő, s belőle annyit
               szivok a mennyi tü­dőmbe fér.</p>
            <p>- Igazad lehet, bár egyoldalulag gyakoroljuk.</p>
            <p>- Igen, s épen azért mondják rólunk, hogy <hi>szilaj csorda
               </hi>vagyunk, mely csak bőg, de okoskodni nem szokott.</p>
            <p>- Hadd mondják.</p>
            <p>- Köszönöm alázatosan, nekem nem kell, s ha kidobtok is, kimondom, hogy a
               bolond­kompániának ugyan elnöke vagyok, a tréfa kimenti a dévajságot; de eszemre nem
               ülök, mint a majom a farkára, és szamárnak be nem állok. Nevessen ki az egész
               társaság: egy hét óta besza­goltam a könyvbe, mely nélkül a törvényhozó olyan valami,
               mint a naturalista czigány, hogy füle után elhe­gedül sokat; de müvész sohasem lesz.
               Most már gyanitom, hogy a csupán bátor követ csak egycsövü puska; a ki tud is
               valamit: az kétcsövü. Tessék kimondani, hogy a tudat­lanság hazafiui erkölcs, ugy én
               jó egészséget kivánok; ellenben azt mondom: a tudatlan­ság épen ugy elárulja és
               elveszti a hazát, mint a gazság: most - <hi>dobjatok ki.</hi>
            </p>
            <p>- <hi>Éljen! </hi>- riad föl a nagy hallgatóság, s az elha­tározott
               ifjut a nagy asztalra emelék.</p>
            <p>- Ne engem emeljetek ide, - mondja az asztalon állva, - hanem azt, ki a bátorságot
               föléleszté bennem, az én Kapus barátomat. Ennek köszönhetem a tanulási ösztönt, s mig
               velem látszék vitázni, ügyesen kiugratta belőlem, a mit maga jobban elmondott
               volna.</p>
            <p>A fiatalság mit tehetett egyebet, - a jutalomra egyetlen szava volt idáig, az <hi>éljen</hi>,- ezzel tisztelé meg pályatársát, és azt is ráadásul az
               asztalra emelte.</p>
            <p>- Fiuk! - szólal meg Kapus.</p>
            <p>- Halljuk!</p>
            <p>- Sokszor ültem ez asztal mellett, melyre most fölemeltetek, ez asztalnál elmondtuk
               vad tréfáinkat, melye­ket elkövettünk, e mellett törtük fejünket uj szilajságokon,
               melyeket elkövetni akartunk. Itt kártyázta el sok pajtá­sunk utolsó garasát, és innét
               ment el koplalni a Duna­partra. Ha ez asztal szólni tudna, könnyelmüségeinket mondaná
               el, s egy szava sem jutna védelmünkre azon kivül, hogy: <hi>fiatalok
                  vagyunk!</hi>
            </p>
            <p>Ma beszéltünk ez asztalnál olyan tárgyról, mely jövendőnket határozhatja el. Az
               országut árka mellett gyakran látunk olyan emléket, mely arról tanuskodik, hogy egy
               utast ott ért el a balsors, mely kioltá egy munkaképesnek életét, s a gyermeki vagy
               rokoni szeretet ugyanazon helyen emléket emelt a kegyeletnek, mely a későbbi utast a
               mulandóságra emlékezteti. Én ez asztalt épen a mai nap emlékezetére megtisztelem, a
               hol legtöbbet botlottunk, ott kezdjünk okulni, mától fogva itt legyen a hely, hol
               öntudatosságra törekedjünk, s a népszerüség­nek koszorúját megfonjuk azoknak számára,
               kik azt való­ban megérdemlik. A karzatokon kiabál­tunk: itt vitatkoz­zunk, mint
               azokhoz illik, kikre egykor a haza teendői várnak. Ha mi vagyunk a közvélemény, s az
               a rosta, melyen át tisztitják a hazafiui erkölcsöt: ez legyen a <hi
                  >közvélemény asztala</hi>,melyről leszállok azon szent hiedelemmel, hogy nem csak
               bátorságunk, hanem értelmünknek is tanuja leend.</p>
            <p>
               <hi>- Éljen</hi>
               <hi>a közvélemény asztala!</hi>
            </p>
            <p> Ezen asztal történelmi emlék, a valóságban meg­volt, s hasonmása Pesten is megvolt,
               s hogy az mit eredményezett: egykor talán azt is megirhatom.</p>
            
         </div>
         <div type="chapter">
            <head>A küzdelem.</head>
            <p>A tavaszi napsugár kicsalja a földből a mezőnek virágait, - millió színnek tarkasága
               lepi el a tért; hanem ez a meleg csalja ki oduiból a csuszómászó férget és a
               szemtelen <hi>legyet is.</hi>
            </p>
            <p>A fogadásnak első kedvező eredményéről meggyő­ződött a bolondkompánia, a
               tanulmányozás megváltoztatta a Hollinger-kávéház életének belsejét. A közvélemény
               asztala miatt a Hollin­ger­ból egy igen mellékzugba kelle bujtatni a lutrit, hogy a
               jobb indulatnak utját el ne állja. A közvélemény helyet csinált magának az egykor
               egészen közönséges tanyában, a fiatalság <hi>okoskodni
               </hi>kezdett.</p>
            <p>Ki volt erre büszkébb, mint maga a lelkesülő fia­talság? s ki döbbent meg ettől
               leginkább? a még meg­levő nyers és vad czimborák! A tavaszi napnak sugara először
               virágot keltett; de fölkeltette a - <hi>legyeket is.</hi>
            </p>
            <p>A lutri kivándorolt a zugterembe. Mint a szétvert hangyák sietnek ujra fölrakni a
               szétrugott fészket, a lutrisok is fölriadtak a hatalmasok ellen. A szereplők a
               színpad elejét foglalák el a nemesebb küzdelemnek, a nép, a csőcselék a zugban
               kezdett orditani, s okoskodás helyett egyetlen hathatós érvet emlegettek: <hi>Ki a legény a csár­dában?</hi>
            </p>
            <p>Már az olvasóban is föllobbanhatott az ellenmondás, és fejcsóválva gondolá, hogy
               annyi <hi>kurucz legény </hi>aligha tért meg oly olcsón az
               átalakulásnak? Nem késtem a másik fejezet után rögtön bemutatni a vihart, a fütyköst,
               mely oly derék ütőszerszám, hogy azt a legénykedő nép egy pár szóra le nem teszi. A
               méhkasból nem az őstelep, hanem a <hi>raj </hi>szokott eltávozni, - igy
               okoskodtak a legé­nyek, - s első szándékuk az volt, hogy a lutrit ünnepé­lyesen
               visszaviszik. Izmos marok, mázsákat elbiró váll jó számmal volt; hanem midőn
               körültekintének, <hi>fő hiányzott </hi>ügyes, találékony elme, mely a
                  <hi>repozicziót </hi>némi elmésséggel keresztül tudta volna
               vinni.</p>
            <p>Mészárost, csizmadiát ütni ész nélkül lehet; de a fiatalok méltán féltek, hogy a
               közvélemény asztala mellé telepedett ész olyat mond, mi a legelső vállalkozókat
               örökre nevetségessé teszi. A gyémántot csak gyémántpor­ral lehet kiköszörülni: a
               jurátusok elkezdtek félni <hi>a jurátusoktól.</hi>
            </p>
            <p>- Itt van <hi>kend! </hi>Kurjant nagy örömmel egy a többi közől,
               meglátván azt, kit a másik fejezetben bemutattunk, s néhány találkozásra csak
               kendezni fogunk, mint ő tár­sait, ezek pedig őt. - Kitették a szürünket.</p>
            <p>- Kivált a köles a mákból. Mondja tettetett egykedvüséggel a megszólitott.</p>
            <p>- Kidobtak, hallja <hi>kend.</hi>
            </p>
            <p>- Nem értem a beszédet.</p>
            <p>- Annyi mintha kidobtak volna; mért nincsen a lutri ott, a hol volt?</p>
            <p>- Az a kávés dolga; helyünk van, s ha nem volna, akkor mondhatnánk, hogy
               kidobtak.</p>
            <p>- Azt vártuk, hogy kend lesz az első, ki a régi rendet helyreállitja.</p>
            <p>- Én volnék az első, ki a padlón kikrétáznám a helyet, - fele mienk, fele azoké.
               Vénségemre nem leszek molyféreg, hogy könyvet rágjak; itt magunk vagyunk; <hi>szabad a vásár!</hi>
            </p>
            <p>- Mond kend valamit!</p>
            <p>- Többet is mondok. Szemmel kisérem az urfiakat, ha sokat praeczeptoroskodnak, majd
               kisöpröm akkor a Hollingert.</p>
            <p>- Öreg!... fől a kend feje?</p>
            <p>- Nagyon fől. Franczia könyvön kezdik, majd németre kerülnek.</p>
            <p>- Mi az?</p>
            <p>- Kétszer nem beszélek, - mondja mogorván a kendező, - most csak lutrizzatok, majd
               meg­mondom én, mikor kell félreverni a harangot.</p>
            <p>- Álmos vagy, hogy elaltatsz.</p>
            <p>- Nem fogunk aludni, zajgunk, mint eddig, korhelykedünk, mint eddig, egész Pozsonynak
               mi parancso­lunk, mint eddig, sőt még jobban.</p>
            <p>- Most beszélt kend bölcsen.</p>
            <p>- Majd elsütöm én a legöregebb ágyut, - marad­jatok veszteg, tudom én, mitől szédül a
               légy.</p>
            <p>- Maradunk a régiek?</p>
            <p>- Engem ugyan be nem fognak a leczkére.</p>
            <p>A hasonszőrüek önkénytelen abba hagyták a lutrit, hogy maguk is vitatkozhassanak,
               mert érzik, hogy kiszo­rultak, s akarva-nemakarva okoskodniok kell, habár arról is,
               hogy mégsem fognak okoskodni; hanem folytatják a régi zajgást. A fiatalságnak ezen
               része volt az igen éljenző és igen pisszegő az országgyülésen, és a reform mellett
               küzdő szónokokat egytől-egyig istenitették; mert azok sem elégedtek meg az eszmék
               fejtegetésével, mit a hall­gatóság néha nem is értett, hanem a karzatoknak tapsáért
               elmondták a kurucz gorombaságot is, mi a jutalomosztó népet a lelkesülésben a
               bőszültségig fölriasztotta.</p>
            <p>Vannak énekesek, kiknek csak négy-öt ép hangjuk van, s ha e négy hangra kerül a sor,
               elsza­ba­dítják, hogy a hallgatókat megrohanják. A vad jurátus elhitte a
               szabadelvüséget, érteni rit­kán értette; hanem megleste a szónok ajkán a bátorságot,
               és annak tapsolván, - bebizonyi­tani látszék, hogy érti az egészet, mely csak
               nyugalmas figye­lemnek és alapos tanulmányozásnak gyümölcse.</p>
            <p>Az ótestamentumi zsidók mikor megszilajodtak, az aranyborjut imádták. Ha a borju
               valaha megelevenedett volna, és annyi öntudatra vergődik, hogy őt az imádásig
               bámulják, fölteszem, hogy egy hálás bőgéssel jelentette volna ki, hogy a
               megkülönböztetés jól esik. A vad jurátus elhitte, hogy a nagy éljenzést azért szereti
               a szónok, mert az éljenzők értik a dolgot, és bőkezüségük fölér a spártaiak
               babérkoszorújával.</p>
            <p>Láttuk, hogy a melyik jurátus először mert mértéket venni, s megösmerte a kicsiszolt
               rezet arany helyett réznek, megijeszté pályatársait; mert megmutatá, hogy az
               itéletmondás indokolás nélkül nem mindig sikerül, és válhatik belőle ostobaság.
               Minden hatalomnak az a vesze­delme, ha bitorlott hatalmának véghatását nem ösmerte. A
               hires pazarlók száraz kenyéren tanulták meg, hogy fecsérlésük ostobaság is volt.</p>
            <p>A fiatalság szétszakadt, s a mely rész a közvélemény asztalát elfoglalá, s a lutrit
               zugba szoritotta, a régi tivornyát és minden vadságot elitélt. Előállt a küzdelem, s
               mint láttuk, a vad bátorság nem mert küzdeni a régi térnek elfoglalására a
               Hollingerben; mert amott is meg­volt a bátorság, - s a mi ezt még hatalmasabbá teszi:
               egy <hi>kis tudás.</hi>
            </p>
            <p>A pozsonyi országgyülésben magában megvolt a pártbeli különbségen kivül az a
               szinezet, hogy kik küz­denek a bátorságon kivül észszel, s a magántanácskozmányokban
               az öregebb harczos örömest hallgatott a néha fiatalabb tehetségre, melyen meglátszék,
               hogy a nyitott könyvekből tanult. Ez a hallgatási türelem onnét magya­rázható; mert
               az utasitások nyomán szólásra kényszeritett képviselő kényteleníttetett megrágni a
               szót; mert a hon­atyák örömest nevettek máson.</p>
            <p>Czélomon kivül esik elmondani azon rakonczátlankodásokat, melyeket a hátraszoritott
               jurátusok elkövettek a közvélemény asztalának boszantására, - Pozsonynak polgárai
               ugy, mint az országgyülési tagok megrémültek, s a lovászmesteri hivatalt erősen
               sürgették, hogy rendet csináljon.</p>
            <p>Ezen napokban kezdődött a czivilizácziónak emlegetése, és hogy mi nem illik a XlX-ik
               századba. Futó tüzként terjedt el a két eszme, s behatolt a Hollingernek
               lutri­szobájába.</p>
            <p>- Megmutatjuk, hogy mi vagyunk Pozsonyban az urak.</p>
            <p>- Megmutatjuk! Hangoztatja a többi.</p>
            <p>- Hallottátok, hogy a kerületi ülésen megkezdik a nemzeti nyelvnek ügyét?</p>
            <p>- Hallottuk!</p>
            <p>- Bagoly is biró a maga fészkében, - a jövő héten minden este elálljuk a német
               szinház elejét, s minden bemenőt kifütyülünk.</p>
            <p>- Fütyülünk! Harsogtatja a többi.</p>
            <p>A nagy zajra a kávéház előrészéből többen hátra jöttek, a többi között Faragó. Az
               inditványt megmagyarázá neki a szélről állók egyike, s aztán várta a tovább
               történendőket.</p>
            <p>- Ott lesztek mindannyian? kérdi a szóvivő.</p>
            <p>- <hi>Én nem! </hi>kiáltja Faragó.</p>
            <p>- Egy zsidó nélkül megesik a vásár. Lőn rá a válasz.</p>
            <p>- Az a zsidó persze én vagyok, - hanem, kegyes engedelmével az urnak, - én a jövő
               héten az <hi>“Au”-</hi>bamegyek vásárra.</p>
            <p>- Ócska ruhát tetszik árulni?</p>
            <p>- Egészen ujat, egy kis czivilizácziót, - ez uj divatu szövet, - tanácslom, hogy
               ebből mind­annyian vegyetek, különben elvisz benneteket az ördög.</p>
            <p>- Nem mondaná meg, nagy tekintetü, tudós professzor ur, mit akarna rajtunk
               czivilizálni?</p>
            <p>- Mindenekelőtt a fütyülést.</p>
            <p>- Méltóztatik tudni, mily nagy hatalom az a fütty?</p>
            <p>- Igen tudom, - még azt is, hogy a kanászbojtár sohasem fáradt e tudományért a pesti
               univer­zitásba, mégis jobban ért hozzá, mint az érdemes társaság.</p>
            <p>- Jó prókátora az ur a sváboknak.</p>
            <p>- Az ur most azt hiszi, hogy ezt a magyar nem­zetiség érdekében mondá?</p>
            <p>- El méltóztatott találni! - Mondja <hi>“Kend” </hi>ur, közelébe, azaz
               szemközt állva Faragónak, s aztán szin­padias állásba helyezkedék, jobbjával czifra
               veretü ólmos botjára támaszkodék, árva­lány­hajas kalapját félrebillenté, vörösposztó
               szegélyes <hi>“rajthuzli”</hi>-ját végig nézé, sarkan­tyuit összeüté,
               hogy a bemutatás egész legyen, s végre hetykén mondja: a magamfajta legény­nek illik
               a fütty, s fogadom, hogy egy plundrás sem mer német komédiába menni.</p>
            <p>- Kend ijesztgetni akarja a közönséget, s rajtam akarja megpróbálni. - Okoskodik
               Faragó. - Nem sike­rül, jó czimbora, én olcsóbban akarom kiüriteni azt a házat. Azt
               akarom, hogy hajánál fogva se lehessen oda behuzni az embert.</p>
            <p>- Hallom a szép szót, galambom! - Mondja <hi>Kend ur.</hi>
            </p>
            <p>- Mindent a maga idejében, - előlegesen csak annyit, hogy szeget-szeggel, magam nem
               fütyülök; hanem én kendet fogom kifütyültetni, ha a jövő hétnek elején az előadás
               órájakor a német szinház előtt fogom látni.</p>
            <p>- Szeretném érteni ezt a dolgot.</p>
            <p>- Meghiszem, hanem e pillanatban nem szolgálhatok, méltóztassék türelmesen várni. A
               mi a szent buzgóságot illeti, hogy kendtek fütyüléssel kezdenek egy nemesebb czél
               felé haladni, arra azt mondom, hogy szegény fegy­ver a XIX-ik században, midőn az
               erőszakot a józan ész elitélte. Ha érünk valamit, sőt annyit akarunk érni, mint más,
               be kell bizonyitanunk; s ha bebizonyitottuk: elhiszi a világ. Bizonyitás nélküli
               fütyülésünk hasonlit a csökönyös lónak végvonaglásához, mielőtt kimegyen belőle a
               pára, előbb még egyet rug. Az egyszeri ember boszankodott, hogy asztali borát
               cselédei tolvajkodva iszszák meg, ekkor azt tanácsolták neki, hogy a közönséges bor
               mellé tegyen jobbat, akkor amannak békét hagynak, és emezt iszszák. A pozsonyiak most
               a német szinházba járnak; épitsen kend a német mellé egy magyart, legyen az legalább
               olyan jó, s akkor a magunk népe hazaszokik.</p>
            <p>- A rejtett szót szeretném tudni.</p>
            <p>- Méltóztassék a jövő hétig várni: akkor szabad a fütty.</p>
            <p>- <hi>Fogadott utczai csürhével is? </hi>- Kérdi gunyosan a lehangolt
               vén jurátus.</p>
            <p>- Köszönöm az emlékeztetést, másképp elfeledtem volna. Az országgyülésen
               összesereglett a haza jeleseinek szine, mi pedig volnánk a sarjadék, mely egykor
               nyo­maiba lép. Nyolczszáz esztendeig törvénykönyvünk azon czikkelyektől vastagodott
               meg, hogy mi joga van a nemes embernek? A nagy könyvben diákul van megirva a
               kivált­ságos nemességnek joga, s e jogért a főurak elfeledték a magyar nyelvet, mit
               idáig a paraszt őrzött meg. Most a messzebbre látók kettőre törekszenek, 1-ör hogy
               valahára magyarok legyünk, 2-or hogy a kik az iga alatt is magya­rok maradtak,
               megérezzék, hogy valóban szabad a magyar hazának a levegője. Kilencz­száz esztendőnek
               hibájáért veri mellét most a nemzetnek minden jobbja, s a bennünket rég gyalázó
               külföldnek be akarják bizonyitani, hogy megértettük az időnek intését. Mi, fiatalok,
               volnánk az a föld, melyben a jövendőnek magvát el akarják vetni, hogy egykor
               befejezzük másoknak kezdeményét, s mik vagyunk, ha kérdezni merem? Vásott ficzkók;
               erőnk birkózás, gondolatunk az idővesztegetés, életmódunk má­soknak boszantása,
               cselekvésünk erőpusztitás, nevünk a városnak rémülete! Az érettebb korbeliek tanulják
               az uj eszméket, a szónoklatokban hivatkoznak Constant Benja­minra, Montesquieure,
               Foxra, Pittre, és sok másra, s mi, kiket korunknál fogva százszorta inkább megillet a
               tanu­lás, nemzetiségünk terjesztésére sem találunk hasznosabb eszközt a <hi>füttynél. </hi>Jó egészséget, fiatalság, hagyjuk a füttyöt a <hi>csürhének!</hi>
            </p>
            <p>Faragó kigyult arczczal hagyta ott a bámulókat, s tervére gondolva távozott el a
               kávéházból.</p>
            <p>Egy jó csöpp eczet a sajtkukaczokat szerteszét ker­geti. Igy járt a szilaj csapat,
               senki sem tudta a behatást az előbbi irány által megsemmisiteni. Hozzájárult a
               titokszerüség, mely megoldat­lan hagyá a füttyinditványt, kiván­csiak lőnek, hogy mi
               meglepő történhetik? s<hi> Kend </hi>ur saját inditványában meglelte az
               ellenszert. Őt fogadott napszámosok fütyüljék ki? Egész mivoltá­ban föltolakodott a
               megalázódás, ha őt is kifütyülik.</p>
            <p>- Voltaképen ki ez Faragó? - Kérdi Kend ur.</p>
            <p>- Jurátus! - Mondja valaki.</p>
            <p>- Több nincs hozzá? - Kezdi amaz elégedetlenül.</p>
            <p>- Az apja első alispán. - Kiáltja egy harmadik.</p>
            <p>- Az is ilyen fölvágott nyelvü?</p>
            <p>- Nyelvét nem néztem; de azt tudom, hogy se szakála, se bajusza.</p>
            <p>- Még bajusza sincs?</p>
            <p>- Egész képe borotvált.</p>
            <p>A már-már szétmálló csapat összetódult, a bajusztalanság uj malaszt volt a megkonyult
               bátorságnak, vala­mennyi egy torokkal kiáltja:</p>
            <p>- <hi>Hisz az német!</hi>
            </p>
            <p>Ma épen olyan kelendő ez a gyanusitás, mint akkor, azért az olvasó eltalálja, hogy
               Archime­des megkapta a szilárd pontot, melyen lábát megfeszitheti, s kilökheti
               sarkából a világot.</p>
            <p>A ki a bajusztalanságot megemlité, a hatást egy szóval sem kivánta gyöngiteni, sőt a
               tele szekérre egy villával még vetett; mert azt mondja:</p>
            <p>- Mikor megyénkben a magyar akadémiára gyüj­töttek, az öreg Faragó egy fillért sem
               adott.</p>
            <p>- Hallottátok? - Kiáltja <hi>Kend ur.</hi>
            </p>
            <p>- Még az ilyen potyadék mer nekünk prédikálni?</p>
            <p>- Fütyülünk, a ki irgalma van, s jaj neki, ha maga is ott lesz a fogadott néppel.</p>
            <p>Rögtönitélő birósághoz illő gyorsasággal itélt a fölbolygatott fiatalság, s még az
               nap minden fül ezerszer hallotta a kiméletlen mocskolódást. A vadság mentséget
               talált, s mint a szárazról a vizbe visszaszabadult hal ficzkándoztak a legények azon
               reményben, hogy a testületből a betolakodó emberségesebb irányt kiküszöbölhetik.</p>
            <p>Egymás kezét szorongatták, és azonnal megkezdék a visszahatást, hogy a közvélemény
               asztalát kiszoritják, ha az alkalom nem kinálkoznék, hogy a mely napon a magyar nyelv
               kérdése megzendül az országgyülésen, nagyobb diadalt nyerhetnek a német szinház
               előtt.</p>
            <p>Faragó megfoghatlanul eltünt a városból. Kapus hiában kereste, senki sem utasithatá,
               hova ment.</p>
            <p>Ez egykori bolondkompánia bevégezte a tanulmányt. A kezdettel ellenkező lett a vég, a
               szilajság meghunyászkodott a nemesebb iránynyal szemben; mert a szebbnél szebb eszmék
               uj világot nyitottak, s mivel a remek munka az eszméknek nagy tömegét nyujtá, s
               tanulás közben kifejlődött az eszmecsere, annyit haladtak, hogy a visszatérés már
               teljes lehetetlen. A fogadók egy társulatot alapitának, melynek nyoma van
               atörténelemben, s hogy mit csinált e fiatalság: Horváth Mihály történelmi
               bizonyitására hivatkozom. - Kapus meghallván az öreg Faragóról terjesztett hirt,
               pajtásait figyelmezteté az összetartásra, azonkivül Csillagot tudósitá.</p>
            <p>Csillag hosszan beszélgetett a tárgyról, s megkéré Kapust, hogy a mint Faragót
               megleli, küldje hozzá.</p>
            <p>Itt volt az ideje, hogy az öreg Faragót egy balvéleménytől megmentse. Azonnal irt
               Pestre az akadémiához, s a lepecsételt levélnek fölbontatását kérte.</p>
            <p>Még nem került elő az ifju Faragó, midőn a Jelen­korban megjelent a nyilvánitás, hogy
               az egykori ötezer forintos ajánlat Faragó alispánnak ajándéka.</p>
            <p>A megyében szájtátva bámultak el a meglepő hir miatt. Az öregnek tekintélyét az
               ellenzékiek is beösmerték, s hogy az akadémiára nem adott, csak nagyon titkon merték
               rovogatni az öreget. Kettős volt a meglepetés, egy hir Pozsonyból jött, mely a
               fiatalság szájából erős szemrehányás, a másik a hirlapi nyilvánitás, mely minden
               rossz akaratot rútul megalázott.</p>
            <p>Az öreg Faragó magán uton kapott levelet megnevezetlen helyről. Az irás igen női
               kézirásra mutatott, tartalma ez volt:</p>
            <p>“Még két alba van kezeim között; miként fogom azokat használni, bebizonyitom azzal,
               hogy az akadémiára ötezer forintot köteleztem az ön nevével alájegyzett albára. Ön
               ezt kifizeti, nem mint kényszeritést, hisz ön jobb hazafi, mint a kik hazafiuságukat
               kidoboltatják.”</p>
            <p/>
         </div>
         <div type="chapter">
            <head>Az albák birtoklója.</head>
            <p>A hirlapi tudósitás a lutrisokig eljutott.</p>
            <p>Ugyanazon fiatal ember, ki a bajusztalanságot föl­emlitette, emlékezett arra, hogy az
               akadémia régebben tudatta a közönséggel a különös levelet, - ez okból a szivesen
               gyanakodó tömeg elvesztette a gyülölet fonalát.</p>
            <p>Most már kellett volna valamit mondani. <hi>Kend </hi>ur hallgatott,
               végre a sok unszolásra azt mondja:</p>
            <p>- Nem mondom, hogy bizonyosan fütyülünk; de azt sem mondom, hogy <hi
                  >nem fütyülünk!</hi>
            </p>
            <p>Az ifju Faragó a magyar nyelv kérdésének előkerü­lésekor meg akarta lepni az
               országgyülést. Ugyanazt akarták tenni a <hi>“lutris”</hi>-ok,kik a
               német szinház látogatóit akarták megriasztani. Faragó még Pesten ösmerte az akkor
               hires <hi>“Fehérmegyei szinjátszótársulat” </hi>tagjait, s ezek
               levélben irták meg Faragónak, hogy épen a magyar nyelv kérdésének megpenditésekor föl
               akarnak Pozsonyba menni, - ezért kérik Faragót, a fiatalságot nyerje meg, hogy
               pártfogásába fogadja a társaságot. Mihelyt csak jóakaratáról irand nekik, azonnal
               indulnak, és az <hi>“Au”-</hi>banhuszonnégy óra alatt megkezdik az
               előadást.</p>
            <p>Rögtön ment a “Hollingerbe,” hová a füttyinditványkor érkezett. Tudjuk, mit beszélt
               akkor, most azt mondom, hogy többre vállalkozott, mint előre álmodhatta volna.</p>
            <p>A vita alatt szükségessé vált, hogy a fehérvári társulat jókor megérkezzék, hogy a
               gorombaság elmarad­jon. Ha a magyar szinészek megérkeznek, azon kell törekedni, hogy
               a közönség inkább nézze pénzért a magyar előadást, mint a német szinházat ingyen.
               Ekkép elhatározta Faragó, hogy <hi>“stafétával” </hi>küldjön meghivást
               és sürgölést Székes-Fehérvárra. Sietett a posta­hivatalra, megrendelé a lovas postát,
               mely azalatt nyergelhet, mig ő a levelet megirja.</p>
            <p>Hazasiettében egy jurátustársa résztvevőleg beszélé el a Hollingerben
               történteket.</p>
            <p>- Nem tudom, apám adott-e az akadémiára, vagy sem! - Válaszolt Faragó igen
               kedvetlenül.</p>
            <p>- Igaz, hogy atyádnak nincsen szakála?</p>
            <p>- Igaz!</p>
            <p>- Bajusza sincs?</p>
            <p>- Nincs! - De mi következik ebből?</p>
            <p>- Azt mondák: <hi>apád német!</hi>
            </p>
            <p>Minthogy az elbeszélő pajtás maga kinevette a vad ficzkóknak okoskodását, - Faragó
               igyekezett elszabadulni; de nem haza, hanem visszafordult a postahivatalra, s lázasan
               nyitott az illető szobába.</p>
            <p>- Kész a levél?</p>
            <p>- Magam akarnék Fehérvárra indulni, - kaphatok lovakat?</p>
            <p>- Negyed óra alatt, s ha tetszik, szállásáról indul­hat uraságod.</p>
            <p>- Itt a pénz az első állomásig, - kérem a kocsit tessék szállásomra rendelni: ime,
               jegyemet itt hagyom.</p>
            <p>Szállására sietett.</p>
            <p>- <hi>Az én apám német? </hi>- Kérdi önmagától az ifju, - azért, hogy
               bajusza nincsen? Hát Kölcseynek, Kazinczynak van bajusza?</p>
            <p>Elmosolyogta magát, valamivel nyugodtabban ment, s azon indokkal foglalkozott,
               melynek folytán Fehérvárra nem irt, hanem maga személyesen akart menni. <hi>Atyám nem adott az akademiára, s</hi>
               <hi>ezt az egész megye rovásra szedte?</hi>
            </p>
            <p>Nem mérlegelem atyámnak indokait, velem e tárgyról nem beszélt, - ekkép nem tudom,
               van-e joga a közvéle­ménynek megróni? Én a körülmények szerint cselekszem, meg akarom
               akadályozni azt a betyárságot, mely buzdi­tani nem képes, - s küzdeni akarok a
               fiatalság azon részével, mely ellensége az ürügynek, midőn jót akar tenni. A
               fehérvári társaság egy szavamra feljőne; de a koczkát a véletlen elvettette velem, s
               miután apámnak bajusztalansága ezuttal rágalom tárgya, kész vagyok a nagy áldozatra,
               biztositom a társulatot, hogy a kellő napra szerződésnél fogva Pozsonyban legyen.</p>
            <p>Mennyibe kerül ez a vállalkozás: nem tudom. Atyám nehezen fogná szó nélkül megtürni,
               hogy én szinészekre költöm a pénzt, - mégsem törődöm a bekövetkezendő nagy
               korholással, éppen azért, mert őt vádolni merik. Minden fiatal embernek
               megbocsájtanak néhány pénzbe­kerülő könnyelmüséget, - én az én részemet szintén nem
               hagyom benn: a neve könnyelmüség lesz, valójában pedig a legkomolyabb elszánás, mely
               lelkemet nem fogja oly érzékenyen megkarczolni, mint a valódi élhetetlenség, mely
               éppen ugy a könnyelmüség bocsánandó takarója alá buvik.</p>
            <p>Mit teszek én?</p>
            <p>Szembeszállok pályatársaimnak vadságával. - Ők engem visszariasztani akarnak: nem
               botrán­kozom meg azon sem, hogy atyámat bajusztalanságáért gyanitják. Az öreg más
               kornak gyer­meke, s egykor nem hihette, hogy a közvéleménynek is lehetnek látszólag
               jogos követelései, melyeket illő kielégiteni. <hi>Gyanu és gyanusitás?
               </hi>Rettentő két fegyver, melylyel csak az oktalan tömeg szok sujtani.</p>
            <p>Kitérjek előlük? - vagy elkeseredjem, s boszumban félrehuzódván, a cselekvésről
               mondjak le? A világért sem. Ime, mert az ellenkezőre akarok vállalkozni: rohanok
               Székes-Fehérvárra.</p>
            <p>Igy tünődött az ifju, s e gondolatok ezerszer és megint ujra ismétlődtek a
               hosszadalmas utban.</p>
            <p>A közvéleményt kezdé magánosságában fejtegetni. Igaz-e mindig a közvélemény? Itélete
               jogos-e.</p>
            <p>A teremtőnek szándokán kivül létezhetik-e valami a földön? S ha nem létezhetik,
               például: bántalmak, sérelmek, igaztalanságok is, a többit elengedve, a közvé­lemény
               nyilatkozatai, (kivált midőn azok később kárté­konynak bizonyulnak,) - miért
               szükségesek épen a teremtőnek rendelései szerint? Talán ezek csak arravalók, hogy
               általuk megkülönböztethető legyen az, a minek neve: jótétemény, jogosság,
               méltányosság, - s igy a teremtés napján az embernek adott <hi>szabad
                  akarat </hi>válasz­tani tudjon helyesen, akkép, hogy a jól választónak <hi>érdeme </hi>kitünjék a rosszulválasztónak gyarlósága <hi>mellett.</hi>
            </p>
            <p>A <hi>boszu édes</hi>,- azt sugja az oktalan düh a sértés pillanatában;
               - de később megrontja lel­kün­ket. A bocsá­nat nehéz; de ha szivből megbocsájtottunk,
               - lelkünk tőle később megnemesedett. A közvélemény balul is itélhet: de először
               gyakran visszatartja a ballépéstől azt, kit ösztöne nem igen sürget a jobb utra, -
               másodszor az erőst még igaztalanságával sem tériti le a meg­győződésnek hosszu
               utjáról, melyen az igazságért messze kell fáradni; s midőn azt meglelte s a tömegnek
               fölmutatja, - a gyarlókat lélekerejének nagyságával büntetvén, a megösmerésre
               kényszeriti.</p>
            <p>Ő már érzi a kényszert az önképzésre. Érzi a nyo­mást, - és midőn az fáj, ime,
               megkérdi az észt, mi tanácsot tud adni? vagy képes-e megmagyarázni, hogy mire
               szükséges az igaztalan­ság? senki sem ülvén mellette, nem kérdezhet mást, igy a
               magány kényszeriti az ellen­kező szempontok magyarázatára, s gyorsan fölfedezi, hogy
               mindennek van rendeltetése, és hogy csak az érdemli a megnyugvást, ki az akadályoktól
               meg nem ijed.</p>
            <p>Hova alakult ő és néhány barátja a legközelebbi két heti tanulmány, fejtegetés,
               valamint abból származott megállapodások után? Felelet: felfödöztek egy napsugárt,
               mely a jövendőnek rendeltetését megmutatá, hogy a szakmában minden előnyt és hátrányt
               szükséges ismerni, hogy a megállapitható elveket helyesen alkalmazhassák. Az idő
               mutatta erősen, hogy más nemzetek minden irány­ban haladnak, az eszmék átcsaptak a
               Kárpátokon innen, - s a nemzet kettőre mutatott erős akaratot: valóban haladni és
               nemzeti öntudatra emelkedni, s mindkettőnek egy utja volt: az <hi
                  >önképzés!</hi>
            </p>
            <p>- <hi>Hála Istennek, összevesztünk! </hi>- Mondja Faragó pajtásaira
               gondolva.</p>
            <p>Az ifju emberben fokonkint emelkedett a lélek, - némi kis tanulás bebizonyitotta a
               világosan látott jobbat és szebbet, - mi várhat ránk, ha minden irányban kép­ződünk?
               Társainak, a mámorosoknak makacssága már nem ijeszté, még rágalmuk sem; mert ez
               mutatja, mily élhetetlen ügy az, melyet csak rágalommal lehet még fönntartani, azt
               is: rövid ideig.</p>
            <p>A nemzeti véralkatot bonczolgatá.</p>
            <p>- Nem volna e népnek lelkében erő a versenyzésre? Hát az a közszólam, midőn egy
               csikós­bojtár hetykén lép a csárda küszöbére, s azt keresi, kiről nem tudja, miért
               lehetne ellenfele, holott senkit sem bántott? Eleven vére a heverést megutálta, lova
               oly engedelmes, hogy a kezes állattal már nem próbálkozhatik, - a küzdelem vágyával
               elmegyen a csárda felé, ott bizonyosan találkozik utas, kit szomja egy ital borra
               megállitott, - s bekiált az elevenek közé: <hi>ki a legény a
                  csárdában?</hi>
            </p>
            <p>Harag ez? vagy másnak fillére bőszité föl benne a birvágyat?</p>
            <p>Egyik sem: különb ember akar lenni a maga módja szerint, - s mikor birokra kel, - azt
               próbálgatja, minek egy bölcsebb intéző hasznát is veheti: az <hi
                  >erőt.</hi>
            </p>
            <p>Ilyenekről gondolkozik a magános utas, - és egy­magát megkettőzteti: kérdez és felel,
               ugy, mintha más kérdezné, s annak felelne. Benn van a cselekvésben, - épen a
               társaknak szilajsága lobbantá föl a cselekvést, a bölcsen intéző gondviselés pedig
               utánaállitja a pimasz rágalmat, hogy a fölvett utról visszatérni ne engedje. Ez az a
               légy, mely az utast valamivel előbb fölébreszté, mint az utonállók
               megrohanhatnák.</p>
            <p>- Hajts, barátom, a borravaló meglesz!</p>
            <p>Miért mondá ezt?</p>
            <p>A tettvágy sürgölé, az, a mi hátrálni nem engedi.</p>
            <p>Nem áll eléd, fiatal barátom, a félelem, hogy komédiásokra többet találsz költeni,
               mint a könnyelmünek szabad?</p>
            <p>Aggodalmad megvan, arczodon látom; de a katlan alatt mohón égnek a hasábok, nem
               félsz? S ha atyád a valódi okot balul itélné meg, magadra vállalsz jobb ürü­gyet, s
               még elég fiatal vagy, hogy könnyelmüségedért végkép el ne kárhoztasson.</p>
            <p>Engedjük a fölhevült ifjut a maga utjára, mi tér­jünk vissza Pozsonyba Csillagék
               szállására.</p>
            <p>Csillagék együtt ültek. Az anya két nagyobb, most már hajadon leányával, munkával
               elfoglalva ült, a férj, ugy látszik, most jött a szobába.</p>
            <p>- Férjem, valami bajod van? - kérdi Csillagné.</p>
            <p>- Faragó miatt aggódom, negyed napja nem találjuk sehol.</p>
            <p>- Istenem, légy velem, - mondja Csillagné élén­ken, - nem érte valami
               szerencsétlenség?</p>
            <p>A két lány is megdöbbent. Ida fölhagyott himzésé­vel, Lóri pedig elhalványodva kelt
               föl, s anyjához ment, maga sem tudván, miért?</p>
            <p>A szép és természeténél fogva élénk gyermeknek arczáról eltünt a vidámság, s mint
               szobor állott anyja mellett.</p>
            <p>- Mindent elkövettem, Kapus sem tud róla semmit, s már nem birom az aggodalmat, mely
               nagyon emészt.</p>
            <p>- Nem történt valami, hogy abból gyanithatnál?</p>
            <p>- A fiuk egy társulatot alapitottak, a mi becsüle­tükre válik. Kapus és Imre a
               főmozgatók, és én lelkemből örvendék e társulatnak, mely az ifjuságot nem várt
               fejlő­désre vezeti. Az ifjuság, mint hallám, két részre oszlott, a férgese,
               természetesen, a régi életet akarja folytatni.</p>
            <p>- <hi>Összevesztek?</hi>
            </p>
            <p>- Küzdelem támadt, az bizonyos, nem is lehet máskép; de a küzdelem nem
               összeveszés.</p>
            <p>- De az fejlődhetik ki belőle, - mondja Csillagné izgatottan, - s valamelyik
               megsérthette Imrét.</p>
            <p>Lóri anyjának vállába kapaszkodott meg, s az anya érezte, hogy a lánynak keze
               reszket.</p>
            <p>- Az összeveszés miatt nem aggódhatom, mert annak szelét kaptuk volna.</p>
            <p>- Az ilyesmit a férfiak félénken titkolják, - aggó­dik Csillagné.</p>
            <p>- Mégsem maradhatna egészen titok, s éppen e miatt aggódom. Bizonyosan tudom, hogy
               Imre a Hollingerben mit beszélt, arra nem történhetett kihivás; de miután elment, a
               salak a maga módja szerint aljas kifakadásokra vetemedett, s az öreg Faragót illették
               tiszteletlenséggel.</p>
            <p>- Abból származhatott összeütközés?</p>
            <p>- Senki sem hiányzik, egy sem távozott el azok közől, ezt Kapustól tudom, ki mindenre
               ügyel.</p>
            <p>- Miért tünhetett el tehát?</p>
            <p>- Ez a megfoghatlan, miután egy órával előbb érkezett meg kocsisunk, s az utközben
               nem találkozott vele, odahaza pedig nincsen, mert eljövetele előtt az utolsó perczben
               volt Faragóék­nál és Imre számára levelet kapott az öregtől.</p>
            <p>- Miért ment volna haza?</p>
            <p>- Annak helyes oka lehetett volna, miután a fiuk elég alávaló módon az apának tetteit
               birálgatták, azt hit­tem, Imre hazasietett, hogy apjától kérdezkedjék.</p>
            <p>- Ez nem történt meg.</p>
            <p>- Ez az oka aggodalmamnak, miután a fiu gond­jaimra van bizva.</p>
            <p>- <hi>Szegény öreg! </hi>- mondja Csillagné, elejtvén egy könyüt, mely
               éppen Lórinak kezére hullott.</p>
            <p>- Istenem! édes anyám! - kiált a megrémült leány anyjának nyakába kapaszkodva.</p>
            <p>E pillanatban lépett be Kapus.</p>
            <p>Ida legelőször látta meg az ifjut, hirtelen fölugrott, s az aggodalom benyomása alatt
               egészen mellőzve a szokásokat, odarohant, s az ifjunak kezét megragadva kérdi:</p>
            <p>- Mit tud Imréről?</p>
            <p>- Póstakocsin eltávozott.</p>
            <p>- Hova? - kérdi Ida még erősebben megfogván az ifjunak kezét.</p>
            <p>- A póstatiszt nem adhatott fölvilágositást; mert segédje elment szabadságra, hanem a
               póstakönyvből meg­mutatta, hogy Óvárig váltotta a lovakat, a kocsis pedig, a ki
               vitte, azt mondja más lovakkal Győrbe ment.</p>
            <p>- Kapus barátom, megteszi kedvemért, hogy azon­nal nyomon követi Imrét?</p>
            <p>- Egy perczig sem késem; mert a vadak ugy is azt hiresztelik, hogy előlük menekült,
               ezt persze Imre nem tudja, s érdeke kivánja, hogy minél előbb vissza­jöjjön.</p>
            <p>Csillag a másik szobába ment, hogy költséggel ellássa a fiatal embert, addig a két
               lány esdve kérte Ka­pust, hogy gondosan kutasson.</p>
            <p>- Ugy-e, pillanatot sem késik? - könyörög Lóri.</p>
            <p>- Barátomért a Dunába is beleugrom.</p>
            <p>- Nem csak ő érette, azért is, hogy <hi>én kérem</hi>,- mondja Lóri,
               Kapusra vetvén esdő szemeit.</p>
            <p>- Azért is, bizonyosan!</p>
            <p>- Hát ha én is zaklatom? - kérdi Ida.</p>
            <p>- Ugy nem csak a vizbe, <hi>önért a tüzbe is</hi>,- mondja Kapus,
               Idának kezét ugy megszoritva, hogy a lány a kiáltást alig birta elfojtani.</p>
            <p>Néhány szóváltással elvégződött a rövid találkozás. Kapus egy óra mulva már a
               póstakocsin ült, és szigoruan ügyelve minden szembe jövő utasra, folytatta utját
               Győrnek.</p>
            <p>Gondolatai Pozsonyba kalandoztak vissza, arcza kipirult; mert elég hallhatólag tört
               ki belőle a következő néhány szó: <hi>Eljárt a szám.</hi>
            </p>
            <p>Önök jól ismerik a szavaknak értelmét. A szavak­nak értelme fokozódik az előzmények
               szerint, s ki azt mondja, hogy barátjáért a <hi>Dunába </hi>is
               beleugrik, egy másiknak pedig néhány másodpercz mulva azt, hogy ő érette még a <hi>tüzbe is</hi>:akarva, nem akarva lelkébe ha­gyott tekinteni.</p>
            <p>Különös szigoruság ömlött a fiatal embernek arczára, s megint fönnszóval mondja: <hi>Eszeden légy, barátom, nagy ott a kerités!</hi>
            </p>
            <p>Fölidézé képzeletében a jelenetet, melyben az esdeklő leányokkal szemben kisikamlott
               belőle a szó, mely a nagy mértékü készséget jelentené, s ha Ida mélyebb értelmet
               kutatna, egyedül azt következtethetné, hogy sokat mondott.</p>
            <p>Ha az érzelem melege ugy kezdődnék, mint a gyer­tyának lángja, hogy fénye tanuskodik
               jelenlétéről, most elfujná e lángot, melynek melege haszon nélkül való, lángjának
               világossára pedig senkinek sincsen szüksége. - <hi>Vagyon nélkül való
                  jobbágyivadék vagyok! </hi>- mondja harmadszor is fönnszóval, s e meghatározással
               ura lett szivének, mely tán hosszabb idő óta csendesen álmodozott egy olyan <hi>lehetőségről</hi>,mely őt boldogitaná.</p>
            <p>- <hi>Gyenge valék! </hi>- gondolkozik odább az ifju, s mivel e
               gyengeséget önmagának megvallá, azonnal fölül­kerekedett, s már kifogott a
               gerjedelmen, és elhatározá, hogy a kifakadt érzelmet csirájában elfojtja.</p>
            <p>Az olvasót képzeletemben látom, ajkain e kérdés lebeg: Hiszi az iró egy fiatal
               embernek ennyi józan­ságát?</p>
            <p>Igen! hiszem; mert fiatalságomnak minden napját azok között töltém, kik velem együtt
               jó korán kezdték el a küzdelmet az élettel, s mindig arra virradánk, hogy a föltünt
               napot megint meg kell hóditani. A ki igy kezdi az életet, s a kit nem kényeztet el a
               szülők jólléte, a ki mindent munkával csikar ki a sorstól, az már egész évtizedig
               megszokja, hogy a keletkező ábrándot ellenség­nek tekinti, melyet agyon kell verni,
               vagy az öl meg. Nem azt akarom mondani, hogy a szegény ifju személyes előnyeit nem
               fogná az önszeretet ártatlan hiuságával körülövedzeni; de azon küzdelemre, mely férfi
               és férfi között foly le megélhetésért, a pálya és jövendőért: minden értelmes ifjunak
               van fegyvere, melyet mások is megösmernek. Minden fa egyszerü, a mi benne szép és
               vonzó, virágának adja: a virágé a szin, a virágé az illat. Minden férfit
               megközelithetek, eszem, értelmem és tudásom egy vonalra helyezhet vele, vagy igen
               közel viszen hozzá, hanem <hi>aranyos lányát</hi>,életfájának virágát
               minde­nik <hi>magasra tartja</hi>,s ezer közől lesz az kiválasztva,
               kinek keblére tűzi.</p>
            <p>Vagyon, állás, modor és tetszetősség azon okok, melyek legtöbbször csak egyesülve
               hóditják meg az apát és leányát, tehát e hóditásra mindig óvatosan lép az olyan, ki
               már hosszan küzd, és tapasztalta, hogy minden ered­mény a hóditásból származik.</p>
            <p>A <hi>lemondás </hi>azért erkölcs; mert <hi>nehéz</hi>,s
               mindazok, kik a vak véletlentől semmit sem várnak, tartózkodók az olyan harcztól,
               melyben csak a csalódás bizonyos és melyben csak a remény a fegyver. Azért rántá
               vissza Kapus a féket, hogy a társadalmi fogalmakkal ne álljon szembe, s a nehéz
               kiábrándulás éles fájdalmát enyhité a győzelem, hogy önmaga ellen győzött.</p>
            <p>Kiverte fejéből az ábrándot, föltette, hogy az első lépésre nem következik második;
               ekkor könnyebbült kebellel utjának czéljára, barátjának fellelésére gondolt.</p>
            <p>Csillagék aggodalmáról tünődött. Csillag jó barátjá­nak gyermeke miatt aggódott, ez
               indulatban a gyermekek osztoztak apjuk érzelmében, s mégis az egyik lány az apa
               kérelmét is megtoldá, azért is kivánta a keresést, <hi>mert ő
                  kéri!</hi>
            </p>
            <p>Ez olyan világos beszéd, mint mikor ő azt mondá, hogy Idáért a <hi
                  >tüzbe is kész lenne beugrani.</hi>
            </p>
            <p>- Boldog ifju, kiért ily esengve könyörgenek! - véli Kapus, tovább-tovább fonván
               okosko­dását.</p>
            <p>Lóri épen kifejlett bimbójából. Virág, mely nem kecsegtetett leendő szépségével; már
               az. Gyermek abban, hogy igen komoly órában kifejezi aggodalmát, és a hide­gebben
               gondolko­zónak anyagot szolgáltat az okoskodásra. Kapus tudta, hogy ki volt a <hi>kis borzas</hi>;most többet tud, hogy e pompás ékességü virág
               gyengéden hajol azon sugár felé, mely éltetőbb másoknál, mert társadalmi előnyei fölé
               az igézet is hajolt, hogy többet ért száz más kora­belinél.</p>
            <p>A mi a barátságban legnemesebb, jó barátunknak boldogsága, egészen elfoglalá Kapust,
               azért óhajtá, hogy a kipattant titok ugy fejlődjék, hogy meglelje belőle a
               boldogságot az, kinek odaszánták.</p>
            <p>A gyertya másnak világit, maga pedig elfogy: <hi>ilyen a jó barát!</hi>
            </p>
            
         </div>
         <div type="chapter">
            <head>Tünődések.</head>
            <p>A magyar nyelv kérdésének ütközetét az ifjuság nyerte meg.</p>
            <p>A fiatalság viszi végbe mindazt, mihez nem kiván­tatik erős megfontolás, mihez elég a
               sziv. Az apa ridegen okoskodik, az anya nagyon szeret, ezért ragaszkodik a gyermek az
               anyához. A gyermek érzi anyja szivének dobogását, - apjának rideg okoskodását csak
               későn érti meg. Az ifjuságé a szerelem, - a sziv nem okoskodik a könyvekből. A dal a
               fiatalságé, mert szivének vére mele­gebb, - s kiömleszti a fölös indulatot, mely nem
               fér meg benne.</p>
            <p>A tapasztalat azt bizonyitja, hogy a hirtelen nagy fájdalom- és nagy indulatban
               mindenki a maga anyai nyelvén szólamlik meg még idegenek között is. Ez az anyai
               örökség, mely a bölcsőtől hiven elkisér a végleheletig, - melyet megtagadni csak az
               képes, ki a hazát elárulja, <hi>a</hi>
               <hi>második anyát.</hi>
            </p>
            <p>A mint a magyar nyelv kérdése kipattant, legélén­kebben az ifjuság zudult föl. Azt
               támadta meg a latin nyelv, mi a szivben van: <hi>a két anyát. </hi>-
               Egyik az, ki az első szóra tanitott s ki éltét koczkáztatta érettünk, - a másik a
               haza, - mely jogosan követelheti, hogy éle­tünket is odaadjuk érette.</p>
            <p>Mielőtt a fonalat követném, kitérőleg néhány szót; mert ez korrajz, - mely indokokat
               követel irójától.</p>
            <p> E munkának első részében megirtam Metternich okoskodását a reformmozgalomra nézve, s
               ugyanott a kanczellár élénken említi, hogy a magyar főurak nem értik a magyar
               nyelvet, ez okból a főurak nem állhatnak sike­resen szembe a haladó párttal.
               Metternich a kanczellárral együtt tudja, hogy ez valóban igy van; hanem azonnal
               kimondá, hogy a főurak kénytelen-kelletlen neki feküsznek a nyelvtanulásnak. Ezen
               okoskodást az idő is bebizonyitotta; mert a ki védeni akart, csak magyarul
               védelmezhette az előjogot.</p>
            <p>Mária Thereziának korára sokat hivatkoznak, s éppen azon perczben, midőn e munkát
               irom, asztalomon fekszik Mocsáry Lajosnak röpirata: <hi>A kérdések
                  kérdése</hi>,- mely­ben e korszakra hivatkozva azt fejtegeti, hogy lehetne idő,
               hogy főuraink megint árván hagynák a nyelvet. Mocsáry becsületes jóakarattal
               ijesztget, s tán másokat nagyon is megijeszthetett; de engem nem.</p>
            <p>Mária Therezia korában minden főur tudott latinul, - ezen volt megirva az alkotmány,
               s ha megtámadták, csak <hi>fölülről </hi>támadták meg, még pedig
               latinul, - s azon nyelven tudták is védelmezni. A latin nyelv lévén a hivatalos
               nyelv, a német nyelv nem sértette a nemzetet bizonyos előnyösködéssel, kormány és
               nemzet megnyu­godtak egy harmadik nyelvnek közvetitésében. <hi>A
                  nemzettest maga sem törődött nemzeti nyelvével</hi>,s hogy mit csinálnak a főurak
               Bécsben, miért beszélnek németül? nem is kérdezték itthon; mert uraink a vármegyében
               szinte nem voltak jobbak a diákné vásznánál, ők is idegen nyelven beszéltek a
               szobában is, latinul, - s az asszonyok rendszeresen eltanulták a latinból azon
               szavakat, melyek a magyar nyelvben hiányoztak némely eszmé­nek kifejezésére, s még
               most is emlékszem olyan nyelvre, mely magyarul is diákul volt mondva.</p>
            <p>II. József császár ránk akarta erőszakolni a német nyelvet. Erre a nemzet följajdult,
               mert ez már támadás volt, s a németség ereje akart hatalmaskodni rajtunk.
               Kétségbeesetten látta a nemzet, hogy a nemzeti iroda­lomnak hire sincs. Nem tudtak
               apáink hirtelen irodalmat teremteni; de már az élni akarásnak ösztöne föltámadt az
               1790-iki országgyülésen. A franczia hadjáratok megakadályozták a nemzetnek cselekvési
               hajlamát, - azonban jöttek a XIX-ik századnak eszméi, s a mindenben elmaradt nemzet a
               társadalmi téren is megmozdult annyira, hogy az alkotmányt is át kellett alakítani.
               Alulról támadták meg a rendi alkotmányt, a megyeházban apró hadtestek kezdeményezték
               a harczot, - tehát hazasietett a Bécsbe szokott főur, hogy hasznosnak képzelt
               előjogát megvédel­mezhesse. Az irók száma szaporodott, a nyelvet megbővitették, s a
               társadalmi élet szükségeihez alkalmazták. Ma már a nyelv oly hatalmas, hogy nem csak
               szám szerint van az európai nyelvek között, hanem rangja van - s irodalmi termékei
               egész Európában méltányoltatnak.</p>
            <p>Metternich megjövendölé, hogy a mint a hűbéri viszony megszünik, a rendi alkotmány
               átváltozik, s akkor a kormány ne számitson olyan pártra, mely önérdekből
               tüskén-bokron át kövesse és mindent megtegyen, - s éppen a főurakon veszik észre,
               hogy otthon gyökeret vernek, s ha szerepet óhajtanak, a társadalmi viszonyokban
               otthon keresnek támaszt.</p>
            <p>Az idő igazolta a mélyen gondolkozó államférfiut, s 1848 után tizenhét évi
               alkotmánytalan élet mit bizonyitott? Előjog nincs; tehát csak a közös jogból meríthet
               min­denki, az pedig <hi>ide lenn </hi>van, s e miatt ide kell
               leszállni, Bécsből Pestre, a magyar légkörbe.</p>
            <p>Tizenhét évig nem volt magyar jogélet, - kérdem: fölment a főurak tömege Bécsbe?</p>
            <p>
               <hi>Nem ment</hi>; vagy ha ment: <hi>jogot követelni
                  ment.</hi>
            </p>
            <p>A hűbért és az előjogot fönnt nem biztosithatták, - a közös jog pedig itt van azon a
               földtéren, melyről az ihletett költő szent meggyőződéssel irta: <hi>e
                  kivül nincsen számodra hely!</hi>
            </p>
            <p>Mi történhetik velünk? Elnyomás, jogvesztés vagy törvényes állapot?</p>
            <p>A nyomás egygyé forrasztott a nemzeti érzelemben, a jog pedig csak még inkább
               fejleszthet. Más nem kép­zelhető.</p>
            <p>Igen; de Mocsáry attól fél, hogy a birodalmi tanácsba megyünk jogainkat <hi>németül </hi>védelmezni, s akkor kész az öngyilkosság. Ezt én sem
               tagadom; de akkor nem az elnémetesül<hi>hető</hi> főurak adják a
               halálos döfést; hanem a nemzet lesz öngyilkos.</p>
            <p>A tapasztalás azt tanitja, hogy gyilkosságra csak nagy jutalomért vállalkoznak az
               elvete­medettek is. Mit képzel Mocsáry, mit kaphatnának főuraink nagyobbat az
               eltörölt hűbérnél? - Hát az egyest az öngyilkosságra mi kényszeritheti?
               becsületvesztés, csalódás, szenvedély vagy nyomor! Alkalmazható-e nemzetünkre e négy
               körülmény? A három első semmiesetre, - az utóbbi sem; mert az örökös tartományok
               anyagi baja egyenlő a mienkkel, - s még nem szándékoznak kétségbeesni.</p>
            <p> Az olvasó vagy szóbeli hagyományból, vagy legalább Horváth Mihály “Huszonöt év
               Magyarország történelmé­ből” czimű munkájából ismeri azon korszakot, melyben a
               pozsonyi országgyülésen a nemzeti nyelv kérdésében az élénk vita megkezdődött.
               Horváth Mihály előadja a tör­ténteket, hiven, lelkiismeretesen, a főurakat nem
               kiméli, mint nem kimélték az alsó táblán a rendek; de egy indo­kot nem emlitett, -
               ezt kipótolom én.</p>
            <p>A reformtól sokan nem magánérdekből féltek, hanem az alkotmány miatt, melyet fölülről
               annyiszor és oly örömest megtámadtak. Azt is tudták, hogy a magyar nyelvnek
               alkalmazása által a főurak szárnyszegetten fog­nak állni jó ideig a vármegyeházban, -
               ekkép az alulról megtámadott alkotmányt, s abban az előjogot a nyelvtudás hiányában
               védeni vajmi nehéz. Ezt jól tudták a főurak, és a nemzeti nyelvet megtagadó apáknak
               bűne miatt nemzedékük lakolt, s ott, az ország színe előtt, Pozsonyban pirult a
               tudatlanság miatt, melynek megdöb­bentő büntetése az volt, hogy akadályozniok kellett
               a nyelvnek uralmát a hazafiatlanság vádja alatt.</p>
            <p>Nem hiányoznak azon korból <hi>önvallomások</hi>,melyek az elkövetett
               makacskodást kimentik. Tudjuk, hogy némely főur meggyőződése ellen a reformpártiakhoz
               sompolygott, és nyuzott magyarsággal szónokolt, hogy a szabadelvüséggel megmeneküljön
               az apáról rámaradt vétektől, a nyelvmegtagadástól; mert a politikai véleményszabadság
               jogosságából ki van zárva a nemzetietlenség. Nem szabad elfelednünk azon mentséget,
               mely huszonöt évig oly min­dennapi volt, mint a jó nap: <hi>rosszul
                  beszél magyarul; de jó hazafi.</hi>
            </p>
            <p>A történelmet nem szabad meghamisitani, - egykor a főrendeknél csak <hi
                  >két szó </hi>emelkedett a magyar nyelv mellett, a többi mind ellene volt, - ez
               szomoru igazság; hanem mégis ezek voltak, kik gyermekeiket nyakrafőre taníttatták a
               magyar nyelvre, - tehát legyen irgalmas az utókor, vagy igaztalan lesz.</p>
            <p> A nemzetiség hitágazat (dogma), abból hajszálnyit sem engedhetett el a
               közvélemény.</p>
            <p>Nyolczszázados öntagadásból készült kivetkőzni a nemzet, - s az a fiatalság, mely nem
               ülhetett már lóra, - melynek kardja czifraságnak lógott oldalán, s kardvasa oly
               életlen, hogy sonkaszeletelésre is képtelen, - a mely fiatalságban az erő iródiáki
               másolgatásra volt kárhoztatva, mivel bizonyítsa, hogy magyar, bátor és valamiért
               halni kész? Még magyarul se beszéljen?</p>
            <p>Egy bukfenczhányó társaság csavarogtában Pozsonyba került, - az egyik bohócz magyarul
               tudott, s az ifju­ság ezüsttel kivert nyeregszerszámmal ajándékozta meg.</p>
            <p>Minden vármegyéből elég fiatal ember volt Pozsony­ban, mindenik elhozta vármegyéjének
               legujabb nótáját, ezt dudolta, ezt fütyölte, s azon vetélkedett, hogy az övé különb a
               másénál. Kevés ugyan; de már volt valamink, s mi több: <hi>magunk
                  csináltuk. </hi>Az ugynevezett <hi>“Dal­könyvecskék” </hi>pótolták a
               könyvkelendőséget, igy terjedtek el a jobb versek, s a <hi>“kis lányok”
               </hi>első ajándékul ilyen <hi>“Dalkönyvecskét” </hi>vártak az ifiurtól.
               A derekabb legények az első lapra egy <hi>legyet </hi>rajzoltak, utána
               következett e szó: <hi>boldog</hi>,megint egy rajz, <hi
                  >nefelejtset </hi>ábrázolva, s az egész értelem együtt: <hi>Légy
                  boldog és nefelejts.</hi>
            </p>
            <p>Ne mosolyogjatok e bölcsőbeli gyermetegségen, nyolczszáz esztendő után ez nagy
               esemény; mert <hi>elkezdő­dött a nemzeti élet.</hi>
            </p>
            <p>Vörösmarty sokszor elbeszélte, mint sugdozták a mellette elmenők: <hi
                  >ez ám az a versiró! </hi>Ez azt jelentette, hogy Magyarországban a verscsinálást
               az óriások küzdel­mével egynek számitották. Mikor lett a versirásból <hi>köl­tészet</hi>,mikor tudtuk meg ezt mi magunk, mikor hitte el a
               világ, hogy ez magyarul lehetséges, mikor födözött fel bennünket a külföld? nem irom
               le, elég tudnom, hogy a külföldi szorgalomnak méhe már sokszor átcsap a mi
               virányunkra, s erősen mondogatja, hogy sok azon a mézvirág.</p>
            <p>Imre visszafordult Fehérvárról.</p>
            <p>Győrött a <hi>“Külső bárány”</hi>-banszállt meg éjszakára.
               Föl-alájárkált a szobában, terveit rendezé, hogy a fehér­vári társulatot néhány hétig
               fönntarthassa Pozsonyban. Apjának levelet irt, s a fiatalok találékonyságával a
               meg­határozott összegen kivül jókora összeget kért, hogy a terv meg ne süljön.</p>
            <p>Röstelte a füllentést; de ha megirja apjának, hogy magasabb czélokért küzd, a multban
               megtestesült öreg föllázad a szinészet emlitésénél, mely az ő nyelvén: <hi>közönséges komédia! </hi>Vitatkozni apjával nem akar és nem mer. A
               nyelv körül való élénkség uj áradat, az öregek nem foglalkoznak vele; mert gondolatuk
               körén kivül esik. Okoskodása fejtegetés lenne, s a fiui kegyelet óvakodék a
               tanitgatástól, mely az apát fiától elidegenitené. Homlokán ránczokat vont össze az
               aggodalom, a pozsonyi pletykák fülébe kiáltották apjáról a vádat, hogy az akadémiával
               nem törődött. Itt nem kerülhette ki a birálgatást, s ha nem vádolta, nem is szerette,
               hogy a mellőzés megtörtént, és szemrehányás fakadt belőle.</p>
            <p>Mindenki kérdezhette volna az öreg urtól a helyes okot, kivéve fiát, kinek az apa nem
               tartozott felelettel. Ó, pedig jól esett volna egy fölvilágositás, olyan bölcs, minő
               más dolgokban kikerült az öregtől. <hi>Pénztelenség </hi>nem lehetett
               az ok, mi lehetett tehát?</p>
            <p>Száz fiókot huzogatott ki, egyikben sem talált helyes okot. Zajló szivét nagy későn
               azzal nyugtatta meg, hogy a mit most cselekszik, ellenkezője az apai gondolkozásnak,
               egyszersmind megvitatta, hogy apjától nem kegyelet­hiányból, nem tiszteletlenségből
               különbözik; hanem a kor intése miatt, mely a cselekvésnek más körét szabja meg, mint
               a mult. Megkérdezé szivét: van-e abban egy mákszemnyi meghasonlás a gyermeki
               szeretetben? Semmi meghasonlás, sőt több ragaszkodás; mert félti apját a
               meggondolatlan sérelemtől, mely okot nem kutat és elitél.</p>
            <p>A végmegállapodásban megfogadta, hogy kettőjük helyett cselekszik, s első sorban
               panasz­talan fogja tűrni, ha egykor apja meg nem értvén, szemrehányásaival
               árasztandja el.</p>
            <p>A póstakocsiról leszálltakor intézkedett a továbbutazás­ról, a dijat lefizette, s
               reggeli hat órára kivánta a lovakat.</p>
            <p>Kapus későcskén érkezett a póstára. Azonnal kérdezkedett, hogy barátja Győrből hova
               utazott?</p>
            <p>- Ha ön azon urral találkozni akar, - mondja a póstahivatalnok, - menjen a “Külső
               bárány”-ba, most este érkezett, s reggel Pozsonyba menend.</p>
            <p>- Visszajött?</p>
            <p>- Vissza.</p>
            <p>- Egészségesen jött vissza?</p>
            <p>- Ép kézlábbal, uram. - Felel a kérdett.</p>
            <p>- Egyedül ment?</p>
            <p>- Egyedül ment és egyedül jött.</p>
            <p>Kapus a póstakocsival visszafordult a vendéglőbe, s a pinczér által megjelölt szobába
               rohant.</p>
            <p>- Megvagy, te forgószél?</p>
            <p>- Honnét kerülsz ide? - Kiált a meglepett jó barát összeölelgetve legjobb
               barátját.</p>
            <p>- Téged kergetlek, meggondolatlan! Csillag nem nyughatott meg, s az ő kivánsága
               szerint indultam utánad.</p>
            <p>- Igazad van, meggondolatlan valék.</p>
            <p>- Sem nekem nem szólsz, sem apád legjobb barát­jának.</p>
            <p>- Egy mentségem van, barátom, Csillagnak meg nem mondhattam volna, miért utazom el.
               Kinevetett volna, vagy meg is ró.</p>
            <p>- Reménylem, nem valami regény? - Mondja Kapus elkomolyodva.</p>
            <p>- A fehérvári szintársulat...</p>
            <p>- Mondom, hogy <hi>komédia!</hi>
            </p>
            <p>- A szinész előtted is még komédiás?</p>
            <p>- Nem a tárgyat magát értem, barátom, ez más birálat alá tartozik; de a szinészetben
               mást nevezek én komédiásnak.</p>
            <p>- Szinésznőt gondolsz? - Kérdi a meglepetett barátjának két vállába kapaszkodva.</p>
            <p>- Mondd ki hamar, hogy nem; mert azonnal meg­dermedek.</p>
            <p>- Hála Istennek, nem, kedves jó barátom, az én eszem a Hollingerben van, s meg akarom
               akadályozni a jövő héti botrányt.</p>
            <p>- Botrányt?</p>
            <p>- Igen, az a csapat, mely hosszu körmeit bugylival faragja, a nemzeti nyelv első
               vitájakor a német szinház előtt akar a bemenőknek fütyölni. Ha azon este magyar
               szinészek játszanak az “Au”-ban, a közönség igen termé­szetesen a magyar szinházba
               tódul, s azon napon a német szinháznak nem marad egyéb vendége, mint a pozsonyi
               német, ez pedig nem érdemes országos füttyre. A fiatal­ság külön szakadt, és a mi
               becsületünk megérdemli, hogy a mi nevünkben ne történjék botrány.</p>
            <p>- Ezért mentél el szélvészmódra?</p>
            <p>- Más okom is volt, barátom, - mondja komoran a valló.</p>
            <p>- Asszony...?</p>
            <p>- Mi a manó lelt, hogy megint a szoknyába akadsz?</p>
            <p>- Mert a regényeket nem szeretem.</p>
            <p>- Nem regény, elhiheted.</p>
            <p>- Ugy beszélj valamivel többet.</p>
            <p>- Barátom, - mondja komolyan a másik, - atyám tetteinek birálója nem leszek, sohasem
               kérdeztem, mit miért tett és nem tett? hanem mivel az a néhány betyár apám
               bajusztalanságát a hazafiuság mértékére huzza, tudni akarom, hogy ingyen hazafiak ők,
               vagy nem saj­nálnak naponkint öt garast a karzatra, ha a hazafiság pénzbe kerül? A
               fehérvári társaság levelet irt hozzám, történetesen azon napon, melyen a
               fütty-inditvány kezdődött, rögtön határoztam, s a társaságot szerződtettem négy
               hétre.</p>
            <p>- Tulajdon erszényedre?</p>
            <p>- Meglehet, arra, ha az olcsó hazafiságból korán kifogy az olaj.</p>
            <p>- Erről majd odafönn beszéljünk, most mást mondok.</p>
            <p>- Semmi lehangolót, barátom.</p>
            <p>- Vidámat, barátom, apád ötezer forintot adott az akademiára.</p>
            <p>- Megtudta a rágalmat?</p>
            <p>- Évekkel előbb kötelezte ezt egy lepecsételt levélben, melyet, nem tudom miképen,
               most bontottak föl, és most emliti a hirlap.</p>
            <p>- Ötezer forintot mondtál?</p>
            <p>- Kerekszám annyit.</p>
            <p>- Hála Istennek! - mondja Faragó nagy lélekzettel, - ennyi elég bajuszpödrőre az
               egész országgyülésnek hat esztendőre.</p>
            <p>- Én is <hi>hála Istent </hi>mondok, hogy a szinészetből nem lett
               komédia.</p>
            <p>- Ujra ezt hallom.</p>
            <p>- Nem fogod többször hallani, csak igérd meg, hogy Csillagéknál egy szót sem szólsz
               az egészről.</p>
            <p>- Csillag semmi esetre sem fogja félremagyarázni.</p>
            <p>- Nem róla van szó, hanem a leányokról. A nők­nek más rőfük van.</p>
            <p>- Hazudjak, mint valami borbélylegény?</p>
            <p>- Barátom, nőknél a látszatot is kerülnünk kell.</p>
            <p>- Most meg te beszélsz tatár nyelven.</p>
            <p>- Magyarul értsd meg hát. Mikor oly hosszan távol voltál, az egész család megrémült,
               s az ő rémülésük ijesztett meg engem is.</p>
            <p>- Csak nem bujtam a föld alá?</p>
            <p>- Hanem azért kértek, hogy haladék nélkül menjek utánad.</p>
            <p>- <hi>Kértek?</hi>
            </p>
            <p>
               <hi>-</hi>
               <hi>Rimánkodtak</hi>,barátom, s a lányok megérdemlik, hogy ne mondd meg
               az igazat; mert olcsóvá lesz, ha a komédia gyanuba hoz.</p>
            <p>- Szegény gyerekek, ki hitte volna, hogy ezek én miattam aggódnak.</p>
            <p>- Apád bizonyosan az ő apjukra haragudott volna.</p>
            <p>- Természetes, hogy nem rám, hanem apámra gon­doltak.</p>
            <p>- Hát mit gondoltál?</p>
            <p>- Semmit,... mondja tettetett egykedvüséggel Faragó, s egy pipát keresett az
               asztalon.</p>
            <p>- Holnap együtt megyünk vissza, - mondja Kapus más felé terelve a beszédet.</p>
            <p>Már ezt nem hallotta Faragó, az ész máshol kalan­dozott, s egészen elkészült a
               pipatöméssel, midőn vissza­fordult és azt kérdi:</p>
            <p>- A lányok is kértek, hogy fölkeress?</p>
            <p>- No, igen!</p>
            <p>- Mind a kettő?</p>
            <p>- Mind a kettő!</p>
            <p>- Lóri is?</p>
            <p>- Az is!</p>
            <p>- Te,... az a kis borzas is?</p>
            <p>- Nem borzas az, atyafi.</p>
            <p>- Beszélj hát, áldjon meg az Isten, látod: megöl a kiváncsiság.</p>
            <p>- Mi érdekelne az egész kérdezkedésben?</p>
            <p>- Hogy valaki <hi>törődik </hi>velem!</p>
            
         </div>
         <div type="chapter">
            <head>Lelki állapotok.</head>
            <p>Pozsonyba érkezvén a két jó barát, Kapus azonnal Csillaghoz sietett.</p>
            <p>- Egyedül? - kér­dik valamennyien egy­szerre.</p>
            <p>- Imre szállásán van, - s még ma személye­sen megköszönendi a rész­vétet.</p>
            <p>- Hála Istennek, - mondja Csillagné, csak hogy itt van, a többi az ő dolga. Fejezi be
               a mondatot igen kiszámitva, bevágván a lehető kérdezkedést; mert az asszonyok
               csudálatos ösztönével kitalálta, hogy a férfiak helyzetét bolygatni rendesen
               kellemetlen.</p>
            <p>- Mást kérdezek öntől, barátom, - mondja Csillag, - beszélt ön már grófjával?</p>
            <p>- Innét fogok hozzámenni.</p>
            <p>- Két óra előtt bajosan találkozhatnék vele, azért ne siessen, én is megmondhatom,
               miről akar a gróf beszélni. Nincs más dolga?</p>
            <p>- Semmi.</p>
            <p>- A fiatalság nem nyugszik, ma erősen zajlik, s oda törekszik, a hova a szabadelvü
               párt nem engedi tolatni magát: az erőszakoskodásra. A gróf meghallotta, hogy a német
               szinház előtt egyik napon óriás fütty lesz: igaz ez?</p>
            <p>- A szándék megvan.</p>
            <p>- Ön szándékot mond, - ennek az az értelme, hogy a kivitel nem egészen bizonyos.</p>
            <p>- Gátolni fogjuk.</p>
            <p>- Arra fogja önt a gróf is kérni, remélvén, hogy az ellenkező véleményt a
               fiatalságnak számitóbb része jókor kijelenti.</p>
            <p>- Annál több történendik, - alkalmas villámhá­ritót fogunk fölállitani, erről
               kezeskedem.</p>
            <p>- Megvallom, sokféleképen terveztem, folyvást ered­ménytelenül; mert irnokainknak
               paran­csol­hatnánk egy kicsinyt; de a nagy többség senkitől sem függ. A gróf
               testestől, lelkestől mienk az elvek kérdésében, - a szó­noklathoz nem sok kedve van,
               igy szavazóként szerepel. A politikai kérdésekben elszakadt a gróf osztályától, nem
               törődik a gunyolódásokkal, mert olyannal viszont szol­gálhat a kötekedőknek.
               Ellenkező térnek tekinti más oldalról a módot, melylyel most, holnap vagy évek
               folytán győzni akarunk, - itt megveti a nyerseséget, mert ez őt megszökteti
               Pozsonyból, és hazamegy. Ő határozottan szabadelvü, s ennek fogalmával összeférhetlen
               akármi erőszakoskodás, mely az ellenfelet felbősziti, s a nemesen küzdőket a
               hóditásban hátráltatja. A főuri körök ismerik az öröklött hibákat, különösen a
               nyelvkérdésben, s itt igazuk van, hogy a nemzet béketürését kérik, hogy gúnyt ne
               űzzön belőlük. Teremteni mindjárt egyedül az Isten tud, - az emberek az időben
               képesithetők valamire, hát legyen esze a fiatalságnak, s elhiheti, mikor mi mondjuk,
               hogy a politikai harcz kényszeriti a főurakat a nyelvtanulásra, - ez okból a helyzet
               kényszerüségéhez adjunk türelmet, - mi kitelhető módon édesgetni törekedjünk.</p>
            <p>- Kezeskedünk, hogy az erőszakolás elmarad.</p>
            <p>- Nem kérdezem tovább, - szavában megnyugszom.</p>
            <p>- Még egyszer ismétlem...</p>
            <p>- Semmit se mondjon, - nem erőlködöm, mert nem állok magamért jót, hogy az aggódókkal
               ne közöl­ném, s elronthatnám a tervet. Most elvégzem irnivalómat, addig önt az
               asszonyszobában hagyom.</p>
            <p>Csillag kézszoritással ment a másik szobába.</p>
            <p>- A gróf igen szereti önt! Mondja Csillagné.</p>
            <p>- Ő nem gróf, - <hi>ő ember!</hi>
            </p>
            <p>- Szeretem, hogy ezt öntől hallottam.</p>
            <p>- Én találkozom vele legtöbbször, én mondhatok róla igaz itéletet. Sohasem
               tapasztalom, hogy az urat játsza, - mindig <hi>mellettem
               áll</hi>,mintha a választófalak nem léteznének, s ugy állnánk sorban, mint a teremtés
               első szakának egymáshoz hasonló gyermekei. Egy nehéz­séget érzek közelében...</p>
            <p>- S az?...</p>
            <p>- Józannak maradni.</p>
            <p>- Miképen értsem ezt?</p>
            <p>- Igen könnyen. - A kedvezések bódítók - inger­lik az embert a próbálgatásra, s ha
               nem tud­nám, hogy a gróf legnemesebben gondolkozva oly méltányos: elhihetném, hogy én
               egyben-másban kivétel, azaz: másoknál több vagyok, - s mások ellenében bizonyosan
               elveszteném az egyensúlyt, s az utolsó helyre löknének.</p>
            <p>- Ezt senki sem cselekedte.</p>
            <p>- Mert én nem cselekedtem ugy, hogy helyemre visszatoljanak.</p>
            <p>- Vissza?... ez igen kis tér.</p>
            <p>- Nincs különben, asszonyom, - <hi>polgári tekintet­ben semmi sem
                  vagyok.</hi>
            </p>
            <p>- Jó, jó... azok a törvények nem szólnak örök időre.</p>
            <p>- Jelenünkben teljes erejüek, - ezt félre nem szabad ösmernem, - s ha megelőzni
               szándékozom az időt, a törvényekkel egyetemben hatalmasak az életviszo­nyoknak bevett
               szokásai, - melyek a törvény eltörlését is tulélendik.</p>
            <p>- E szerint ön maga megáll a korlátok előtt?</p>
            <p>- Ezt parancsolja a belátás, vagy ezerféle csalódás érend.</p>
            <p>- Mégsem hiszem, hogy boldogtalan volna.</p>
            <p>- Ez volna az egyik szélsőség a boldogsággal szemben, a boldogság másik
               szélsőség.</p>
            <p>- Mit helyez ön a két szélsőség közé?</p>
            <p>- A langymeleg vergődést, melyet másképen ridegségnek keresztelhetünk.</p>
            <p>Ida minden szóra figyelt. A két beszélgetőnek oldalt ülvén, néha zavartalan figyelt
               az ifjunak arczára, mely tökéletesen öszhangzott nyilatkozásával. A beszédtárgy nem a
               könnyü cseve­gések sorába való, - ezért megérde­melte a nyugalmas figyelést, s epedve
               várta, hogy mi lesz a végkövetkeztetés?</p>
            <p>- Az ön korában szokatlan ez az önuralom. Foly­tatja Csillagné a társalgást.</p>
            <p>- Nem koromból foly az önuralom, hanem helyezetemből. Az ugynevezett urfiak az én
               korom­ban kezdik levedleni a gubót, - szárnyuk most kezd nőni, s oly gyakorlatlan,
               hogy a nyitott ablak helyett a falnak ütőd­nek. Én és számtalan más szegény ficzkó
               tiz esztendős korunkban elindultunk a világnak. Minket nem kényez­tettek, az életnek
               kiméletlenségeivel találkoztunk, az életet legalulról kezdtük, és lassan vergődtünk
               fölfelé, - s ha tovább akarunk haladni, megint lassan mászkálunk. Ez látszólag
               leverő, - hanem csak látszólag. - Az a nagy előnyünk az urfiak fölött, hogy legalább
               vissza nem hullunk, mig ők az első megszédülésnél ugy alázuhannak, hogy kezük-lábuk
               kitörik; mert szemük nem szokta meg a magasból való bátor letekintést. Helyzetem az
               volt, hogy egyszerre sokat nem remélhettem, azért nem fogok vállal­kozni, hogy a nagy
               árkot átugorjam.</p>
            <p>- Az ön kora nem irthatta ki önből a reményt.</p>
            <p>- <hi>Egyszer szabaditottam el, </hi>- <hi>egy szót
                  mondtam</hi>
               <hi>ki meggondolatlanul</hi>... mondja erős hangnyo­mattal, mit Ida
               azonnal megértett, - de <hi>lánczra kötöttem, s ujra józan vagyok.</hi>
            </p>
            <p>- Ez önemésztés.</p>
            <p>- Ez józan uralom, - vagy bünhödésül az utolsó helyre visszautasitanak.</p>
            <p>Lóri tekintett be a mellékszobából, egy jelzés történt arczán, erre Csillagné
               kényszerittetett a gyermekszobába távozni.</p>
            <p>- Megbocsájt ön, hogy gazdasszonynak kell lennem, mikor tanulhatnék, - kérem, addig
               valami gyermeknek való tárgyat válaszszon Idának.</p>
            <p>Ida elpirult a gyermek szóra, mely korra nézve egészen illetéktelen volt, - s
               biborvörösre gyuladt két arczája.</p>
            <p>- Gyermeknek látszom? kérdi Ida Kapust.</p>
            <p>- Igazat akarok mondani: nem gyermek.</p>
            <p>- Arczom mégis ellenkezőt mond.</p>
            <p>- Adjon hálát az Istennek, hogy igy van, - a mely arczra nagyobb szám van irva, mint
               a kor: ott az életet szenvedés vagy bajok ostromolták. Örüljön, ha gyermeknek
               mondják, - kitalálták, hogy a kedély egé­szen ép.</p>
            <p>- A <hi>gyermek-</hi>szónakértelmétől idegenkedem: benne van az <hi>együgyüség.</hi>
            </p>
            <p>- Kik mondhatják önt gyermeknek? Legfölebb a szerető anya, néhány közel rokon, bácsi,
               vagy kedélyes öreg urak, - kik ráfogják önre, hogy gyermek, s ezen ürügy alatt nagyon
                  <hi>bizalmaskodhatnak. </hi>Ez a magyarázat.</p>
            <p>- <hi>Köszönöm! </hi>Mondja Ida erősen elpirulva.</p>
            <p>- Kiméletlen valék?</p>
            <p>- Gondolkodásra tanitott ön, - azon kivül óva­tosságra. Nem hittem volna, hogy
               ennyire kell figyelni.</p>
            <p>- A gyengeségekre mindenesetre tartson ön készen egy teli fiók bocsánatot.</p>
            <p>- Az óvatosságnak nagyobb fiókot választok.</p>
            <p>- Szabad valamit mondanom?</p>
            <p>- Sőt én kérem.</p>
            <p>- Ne döbbenjen meg az emberektől, - az emberek igen későn lesznek okosan számitók, -
               néha ötven-hatvan év árán, - s az öreg uraknak ártatlan tréfája önt meg ne sértse. Az
               öreg urak nem veszélyesek; ők meg nem csalhatnak senkit, modoruk, a kiszámitott
               ügyesség a fiatalban lenne veszedelmes. Itt a sorsnak gondja volt arra, hogy a
               csalást a kevéssé figyelő is észrevehesse, - a fiatal ember nagyon sokat mond; mert
               fél, hogy a sok­ból is keveset hisznek.</p>
            <p>- Ön ezt bizonyosan tudja?</p>
            <p>- Higyje el kegyed, hogy szemlélődésből tudom, - azért mondom el oly bátran.</p>
            <p>- Bátran?</p>
            <p>- Nem akarnám, hogy kegyed két körülményre gondoljon: arra, hogy elfáradtam volna az
               öntapasztalásban, s mint megmaradt tapasztalatot még irgalomból elosszam, vagy hogy
               példát idézek azon sorozatból, melyre egyszer-máskor igen bizton vállalkoztam volna.
               Kegyetek házánál hálát érezek szivemben, lefizetem apródonkint, a mint alkalmam
               kerül, s a tárgynál maradva mondom, hogy következtetések nyomán ösmertem föl a
               modort, melyekkel korbelieim hóditásokra indulnak. Én e naptól fogva nem fogom
               elfeledni, hogy a magyar viszonyok között élve nő irányában én <hi
                  >követelőnek </hi>látszhatnám, a hol más csak <hi>kérő, s vakmerő
               </hi>lennék ott, a hol más legfölebb is meggondolatlan.</p>
            <p>- Igy már megértem önt, miért nem lehet boldog.</p>
            <p>- Igy nem leszek tehát egészen boldogtalan.</p>
            <p>- Én ezt helyemben nyereségnek tartanám, - biztositva lenni a boldogtalanság ellen.
               Véli Ida.</p>
            <p>- Ez az önvédelem szükségtelen önnek. - Mondja Kapus a leányt a ridegségtől óva.</p>
            <p>- Mennyi könyvet irtak azoknak szerencsétlenségé­ről, kik a boldogságot egészen birni
               akarták!</p>
            <p>- Én tisztán tudom, hol kezdődik az ilyen boldog­talanság.</p>
            <p>- Titok az ön tudománya?</p>
            <p>- Nem, - megmondhatom. - Kettőből áll az egész. Ifju és nő találkoznak, nyilatkoznak.
               A kölcsönös vallomás már közösen emészti őket. Véletlenül társadalmi állásuk
               különbözik, mely az egyesülést hatalmasan gátolja. A mely férfi elég erőtlen maga
               fölött uralkodni, s érzelmeit olyan nőnek vallja meg, kitől a kölcsönös indulat árán
                  <hi>leereszkedést </hi>kell várnia, száz eset közől kilenczvenszer
               maga oka boldogtalanságának. Ne szóljon ilyen viszonyban a férfi, még akkor sem, ha a
               függésben álló nő igent mondana; türjön, s mivel nem kap olyan fele­letet, mely
               agyát, szivét föllobbantja, megmenti a nőt is kiszámithatlan szerencsétlenségtől, s
               az idő gyorsabban megvigasztalja a <hi>lemondásban</hi>,mint
               gondolná.</p>
            <p>- Igy nagyon egy mértéken haladna a világ, ha a változatosság föl nem zavarná.</p>
            <p>- Másoknak, azaz: a meggondolatlanoknak engedem a vállalkozást.</p>
            <p>- Elitéli őket?</p>
            <p>- Arra hiányzik az alap, - mert nem tudom, kire alkalmazzam itéletemet? Egy szegény
               bárónak előre megjövendölném, hogy a nagyon gazdag herczegasszonyokat kerülje, -
               hihető, igen megbánná vállalkozását.</p>
            <p>- Most értem önt egészen, - ön az arányt most fölvilágositotta.</p>
            <p>- Tessék ezt kisebb mértékre alkalmazni, - s meg­talál ön engem utolsó helyemen,
               honnét ki nem mozdulnék.</p>
            <p>- Ön szerint csak a hasonlók közelithetik meg egymást.</p>
            <p>- A bizonyos boldogtalanság félelme nélkül, föl­téve, hogy a férfinak szive és
               agyrendszere is ép, azaz: a gyengébb félnek bizalmára méltó.</p>
            <p>- Kérem önt, magyarázza meg ezt.</p>
            <p>- Hogy a nőt a nőért, magáért szereti, hogy abban jutalmat fog találni, mit eddigi
               életével megérdemlett, s hogy a nőt meggyőzendi, hogy mint férj valóban többet ér,
               mint a minek udvarló korában látszott.</p>
            <p>- Boldog Isten, minő nehéz tanulmány ez. Sóhajt föl a leány.</p>
            <p>- Nehéznek látszik; de nem az. A férfi olyan mint a hulló csillag, meglátszik, hol
               kezdődött, merre ment és hol fogyott el? Kövessék önök figyelemmel a kezdetet, az
               elhagyott nyomokat; ne az utolsó csattanás nagy hangjából itéljenek róla, s azonnal
               kész a tájékozás. A férfi tesz és beszél, mi kell több? Egyeztessék önök össze a
               beszédet a tettekkel: nem csalódhatnak.</p>
            <p>- Ön, a ki igy ismeri az életet, nem mer a bol­dogságban remélni?</p>
            <p>- A mit én beszéltem, az észlelés, mely nőket tájé­kozhat; de férfit nem biztathat. -
                  <hi>A férfi nyilatkozik először, és kérdés, helyesen mérlegelik-e?
                  Jaj neki, ha vakmerő!</hi>
            </p>
            <p>Csillag elvégezvén munkáját, megint bejött.</p>
            <p>- Készen vagyok!</p>
            <p>- Elmegyünk le a sétányra.</p>
            <p>- Kedves apám, - mondja Ida, - nem várjuk meg Imrét?</p>
            <p>- Meglátjuk, ha lakásunkhoz közeledik, akkor én visszajövök.</p>
            <p>- S ha mégis eltévesztenénk.</p>
            <p>- Küldjetek utánam, azonnal visszajövök.</p>
            <p>- Magamat ajánlom! - Mondja Kapus.</p>
            <p>- Nem folytatjuk a vitát? Kérdi Csillagné.</p>
            <p>- Elviszem őt, kedves feleségem.</p>
            <p>- Nagyon sajnálom, félek, hogy Kapus ur barát lesz rideg nézeteivel.</p>
            <p>- <hi>Jó barát lesz</hi>,tehát igy is barát, menjünk.</p>
            <p>Ida sietett ki a szobából, atyjának irószobájába ment.</p>
            <p/>
         </div>
         <div type="chapter">
            <head>Egy kis irás.</head>
            <p>A fehérvári szintársulat megérkezett, s első előadását azon napra hirdette, melyen a
               nemzeti nyelv ügyében a rendek először fölszólaltak. A szinlaphordó olyankor talált a
               Hollingerbe érkezni szinlapjával, mikor az ifjuság töme­gesen együtt volt. Kedvencz
               legény lehetett a szinlaphordó, körüljárta a helyiséget, minden asztalnál kiterité a
               lapot, s elmondá meghivását, kiczifrázván <hi>a nemzetiség egén pirosló
                  szép hajnalnak első sugarait</hi>,skifejezvén a reményt, hogy <hi>a
                  nemes fiatalság ihletett kebelének magasztos sugalla­tánál fogva ápoló karjaival
                  védendi a nemzeti szinmüvészet gyenge csemetéjét, s nem engedi, hogy a hazának
                  végpontján bár, de a honatyák színe előtt ideje korán elhervadjon.</hi>
            </p>
            <p>Ilyen tulipános bokrétában fejezvén ki előadását, belépett a Hollingernek utolsó
               zugába, a legsallangosabb atyafiak közé.</p>
            <p>- Mi az? - kérdi <hi>Kend </hi>ur.</p>
            <p>- A nemes Fehérmegye által biztositott első ma­gyar szinjátszótársulat mai
               előadásának szinlapja.</p>
            <p>- Ma játszotok?</p>
            <p>- Nemzeti ünnep ez ma, kérem alázatosan, ma szólal föl az országgyülés is árva
               nyelvünk ügyében.</p>
            <p>- Mondd meg a direktornak, kezdje holnap.</p>
            <p>- Nyolczszáz esztendeje vártuk e napot, - minden pillanat drága! Okoskodik a
               szinlaposztó.</p>
            <p>- Jobb lesz holnap, akkor mind oda megyünk.</p>
            <p>- Ma hova méltóztatik menni? kérdi a szinlaposztó.</p>
            <p>- A német szinháznál lesz dolgunk.</p>
            <p>- Méltóztatott már jegyet venni?</p>
            <p>- Azoknak fütyülünk, kik ma a német szinházba mennek.</p>
            <p>- Jobban tennék a tekintetes urak, ha nálunk fütyül­nének azoknak, a kik a magyar
               szinházba nem jőnek.</p>
            <p>- Mondasz valamit, öcsém.</p>
            <p>- Kegyes engedelmével a tekintetes urnak, még többet is mondok, ha méltóztatnék
               meghallgatni.</p>
            <p>- Ki vele, hadd hallom.</p>
            <p>- Nagy kárt tesznek nekünk a tekintetes urak, ha a németeknek fütyülnek; mert az
               ingyen komédiára csődül az egész város, - akkor nekünk senki sem marad, s a
               tekintetes urak a németekkel minket is kifütyülnek. Alá­zatos szolgájuk.</p>
            <p>A könnyü nyelvü ficzkó könnyü lábbal ugrott odább, s az ifju urak észre sem vették,
               mikor eltünt.</p>
            <p>A fiatalok elkomorodtak. Kevésben igen sokat mon­dott az a szinlaposztó, azért
               mindenik azt fontolgatta, hát ha egy lélek sem lesz a magyar előadáson éppen a
               kikürtölt fütyülés miatt, mit azért beszéltek ki napok óta a városban, hogy minél
               több bámulója legyen a tréfának. Rövid volt az idő a komoly megfontolásra, azért
               abban állapodtak meg, hogy gyülés után tanács­kozni fognak.</p>
            <p>Imre délelőtt a rögtönzött szinházban ült, - várta, hány jegy fog elkelni. Délig
               nagyon kevés; mert a köve­tek az országházon látták meg először. Ingerülten ment
               déltájban Csillagékhoz, oda hivták még tegnap ebédre.</p>
            <p>Csillagné Idával az ülésben volt, - Lóri maradt honn gazdasszonykodni.</p>
            <p>Faragó nem tudta, hogy Csillagné nincsen honn, különben nem jelent volna meg oly
               korán, - igy bizton ment a megszokott házhoz. Lóri sietett a vendégszobába Imrét
               elfogadni. A derült kedélyü lány a másik szobában ledobta a konyhakötényt, mai
               gazdasszonykodásának jelvényét, s még ajtónyitás közben simitá le haját azon
               elővéleményben, hogy véletlen igazán borzas ne maradjon. </p>
            <p>- Még jókor jött, Imre bácsi, - az ebéd nem kész, - mondja meg, mit szeret?</p>
            <p>- Magát szeretem. Mondja Faragó.</p>
            <p>- Szakácsnét nem eszünk, csak a főztét. Dévajkodik a lány a varróasztalnál foglalván
               helyet, vele szemben Faragó.</p>
            <p>- Ezzel a kezével csinálta a mai ebédet? kérdi Imre a lánynak gyönyörü kezét
               megfogva.</p>
            <p>- Mind a kettővel.</p>
            <p>- Majd éhesek maradunk.</p>
            <p>- Miért?</p>
            <p>- Mit lehetne csinálni ilyen piczi kezekkel? Tréfál Imre.</p>
            <p>- Szörnyü nagy gombóczokat.</p>
            <p>- Akkorát mint egy irott betü, - minőket a lányok szoktak irni.</p>
            <p>- Mikor látta maga az én irásomat?</p>
            <p>- Igaza van, sohasem láttam. Szép irása van?</p>
            <p>- Szakácskönyvet irni jó.</p>
            <p>- Mást nem irt még?</p>
            <p>- Minő kiváncsi, Imre bácsi.</p>
            <p>- <hi>Imre bácsi?</hi>... hát én mindig Imre bácsija leszek
               magának?</p>
            <p>- Mindig ugy hivtam idáig.</p>
            <p>- Magának sem tetszett, mikor én kis borzasnak hivtam: emlékszik rá, néhány évvel
               ezelőtt mennyire haragudott.</p>
            <p>- Tetszenék önnek, ha kis gyermeknek néznék?</p>
            <p>- Én meg azt nem szeretem, ha idő előtt vén embernek néznek.</p>
            <p>- Ne duzzogjon, <hi>öreg ur</hi>,többször nem mondom bácsinak.</p>
            <p>- Kezet rá!</p>
            <p>- Itt a kezem! - mondja Lóri kezet adva Fara­gónak, ki a szép kezet megkapta és ajka
               felé emelte megcsókolás végett.</p>
            <p>- Tintás az ujjam! kiált a lány, meg akarván akadályozni a kézcsókot.</p>
            <p>- Épen azt a kis tintafoltot csókoltam le, - mondja Imre a rózsaujjat is megérintve
               ajkával, - nézze már nem látszik a feketéje.</p>
            <p>A lány majdnem megzavarodott, - a fiatal ember a tréfa szinével olyasmit tett, mit
               komolyan is lehet magyarázni. Jó kedélye alkalmas perczben visszakerült, s a komoly
               jelentést tréfára forditá.</p>
            <p>- Egy tál étel megvolt, - számitsa be a kurta ebédhez.</p>
            <p>- Kérek, még egyszer az első tálból, igen jó izün esett.</p>
            <p>- Sicz, macska! - nem szabad torkoskodni. Mondja Lóri kezét az asztalról levéve és
               ölébe eresztve.</p>
            <p>- Mikor ir megint, Lórikám?</p>
            <p>- Miért?</p>
            <p>- Az én kedvemért megcselekedhetné, hogy betintázná az ujját.</p>
            <p>- Remélem, mostanában nem egy hamar fo­gok irni.</p>
            <p>- Például, hány napig nem történnék?</p>
            <p>- Tiz esztendeig nem fogok irni, most megfo­gadtam.</p>
            <p>- Addig én megőszülök, hugomasszony, s maga lesz az oka.</p>
            <p>- Csak egészséges legyen, az ősz haj nem okoz fejfájást.</p>
            <p>- Oh, ha én véletlen az irását mégis meg tudnám kapni.</p>
            <p>- Mi történnék akkor?</p>
            <p>- Akkor ezerszer megcsókolnám a kezét.</p>
            <p>- No, minthogy tudom, hogy egy sornyi irásomat sem fogja megkapni, bátran megigérem,
               hogy azon esetre, ha irásomból egy sort megkap...</p>
            <p>- Rendelkezhetem a kézről?</p>
            <p>- Igen! - mondja a lány azt értve, hogy meg­csókolhatja.</p>
            <p>- Istenemre, én ez igéretét sohasem fogom elfeledni.</p>
            <p>Talán magyarázatot kért volna a lány, ha érkező­ket nem hallana, igy sietett az ajtó
               felé. Csakugyan Csillagné volt Idával, kik korábban hagyták oda az ország­gyülést,
               hogy a várt vendéget elfogadhassák.</p>
            <p>- Ön unatkozott ugy-e? - kérdi Csillagné.</p>
            <p>- Éppen nem! - mondja Faragó, - egyszersmind a koránjövetel miatt mentségül
               emlitette: Azért is igye­keztem korábban tisztelkedni; mert a mai előadásra kell
               kegyeteket meghivnom.</p>
            <p>- Hallottuk: a fehérvári társaság megérkezett, mindenesetre elmegyünk, ha jegyet
               kapunk.</p>
            <p>- Szolgálhatok akármennyivel, - mondja Faragó, s oldalzsebéből egy jegycsomagot
               huzott elő, mely egy rovatos nyomtatványba volt burkolva.</p>
            <p>Csillagné felöltönyét Lórinak engedte, aztán a jegyek­ből négyet kiválasztott. Ez
               alkalommal szemébe ötlött a nyomtatvány is, mely a szokásos jegyzék volt, hová a
               bérlők neveit kelle bejegyezni.</p>
            <p>- Azt tartom, mindjárt bérlünk is egy hónapra.</p>
            <p>- Önök lesznek a legelsők, és ez szerencsét hoz szegényeknek.</p>
            <p>- Kedves Lóri lányom, ma te vagy a mindenes, kérlek, ird föl nevünket ez ivre, és
               jegyezz számunkra négy zártszéket.</p>
            <p>Lóri valóban megijedt, nem felejté el, hogy egy kifejezés magyarázatlan maradt, a <hi>kézről való rendelkezés</hi>,azért az irástól egészen megrettent.
               Már kezében volt az ív, Faragó ügyesen mellette termett, s mintha azt mutatná, hova
               kell irni, sugva mondja:</p>
            <p>- Nem fogok megőszülni.</p>
            <p>Lórit egészen elhagyta a jó kedv, nyugtalansága nőttön nőtt, mert játsziságában hamar
               kisikamlott száján a szó. Lassan az ajtó felé fordult. Ida közel állt az ajtóhoz,
               tehát használta az alkalmat, Idának azt sugja:</p>
            <p>- Mindenre kérlek, jer utánam.</p>
            <p>A jó testvér csakugyan követte Lórit, ki hirtelen apjának asztalánál termett, a
               tollat a tintába mártá, és kérte Idát, hogy az irja be az előjegyzést.</p>
            <p>- Mi bajod? - kezdé Ida.</p>
            <p>- Megmondom máskor, csak siess és irj. Mire Ida megirta az előjegyzést.</p>
            <p>Lóri hirtelen beporozta az irást, kivitte Faragónak.</p>
            <p>- Megvan? - kérdi az ifju élénken.</p>
            <p>- Igen! - mondja Lóri.</p>
            <p>Faragó már készen volt a megjegyzéssel, de Idát látta jönni, s az nevetve mutatta,
               hogy ujja eltintásodott.</p>
            <p>- Kisiklott! - mondja ugy, hogy Lóri érthette a kiejtett szót, aztán Csillagnéhoz
               közeledett. A legalkal­masabb beszélgetési tárgy a szinészet volt, s arról is
               beszélgettek.</p>
            <p>- Kivánnám, hogy sok látogató legyen, - kezdi Csillagné, - szégyenünkre válnék, ha a
               magyarokat nem látogatnák.</p>
            <p>- Én mindent elkövettem, mi tőlem tellett, - mondja Faragó, s mi tudjuk, mit értett
               Faragó, a közön­ség értse meg, hogy itt az idő a nemzetiségért áldozni.</p>
            <p>- Sok függ attól, hogy a társaság eléggé ügyes legyen. Az itteni közönség ösmeri
               Bécset, és sokat követel.</p>
            <p>- Nem félek a birálattól, az országban ez a leg­jobb társaság, s ma a próbán nem
               győztem bámulni a jelesnél jelesebb tagokat: egytől egyig fiatalok, és jó kedvvel
               játszanak.</p>
            <p>Lóri Faragónak minden szavára figyelt. Az eleven eszü lány Faragónak előbbi
               párbeszédéből határozottabb értelmet talált ki, de nem tudta, hogy az ifju könnyelmü
               tréfáló-e vagy alkalomszerüleg tréfa ürügye alá mélyebb érzelmet rejtett? A mit most
               a szinészekről beszélt, annyi buzgalmat mutat, hogy ügyszeretet is lehet, más is,
               külö­nösen a két nyilvánitás, hogy <hi>érettük mindent elkövetett</hi>,
               s azon magyarázat, hogy a tagoknak fiatalságát átalában kiemelte, Lórit kinosan lepte
               meg.</p>
            <p>- Valóban szerencsés véletlen, hogy az országgyülés legnevezetesebb kérdésekor
               érkeztek Pozsonyba a magyar szinészek.</p>
            <p>- Akaratuk volt eljönni, hanem egyéb körülmény miatt siettettük idejövetelüket.</p>
            <p>Lóri elhalványodott, az ifjunak szavából értette, hogy részese a szinészek
               megérkezésének, bár az okra nézve homályosan nyilatkozott. Összevetette a
               párbeszédet, mit anyjának megérkezése előtt Imrével folytatott, visszaemlé­kezett az
               ügyeskedésre, melylyel az ifju kezét oly ártat­lannak látszó tréfával fogta és
               csókolta meg, mit akar­hatott akkor?</p>
            <p>A nők megbocsájtják, ha az alant álló szemeiket hozzájuk fölveti; mert a
               megkülönböztetés mindig figye­lem, egy vallomás, mely mások fölé emeli a hölgyet; de
               a nagy bizalmasság szine alatt kijelentett kényelmes tréfa elviselhetlen. Lóri aligha
               gondolt még fiatal emberre; csak mikor Faragó eltünt, döbbent meg, hogy egy
               meg­szokott kedvenczet érhetett baj, s ennek megfontolása egyszersmind kifejté a
               nagyobb rokonszenvet, melyet még ily renden kivül senki iránt sem érzett. Ő vele
               tréfált legtöbbször, őt ismerte a fiatalok sorából, s ez egyben valóban minden
               rokonszenves alakot elvesztett volna. Mikor megérkezett az ifju, közelebb érezte,
               mintha a sors részvéteért őt is megjutalmazta volna.</p>
            <p>Ez az első érdeklés első csira is volt, s most ez emberrel összebonyolódik, és
               kénytelen kutatni, hogy érdemes-e részvétére, érzett aggodalmára, mikor eltünt?
               örömére, midőn meg­érkezett? A sziv már megnyilott, várt egy érkezőt, s a legelsőről
               nem tudja, kiváncsi lepke-e, mely vakmerően megáll előtte, vagy valóban a sorstól
               kiszemelt állandó lakó. Nem tagadhatja, hogy ezen emberrel küzdenie kell, mert már
               valami elkezdő­dött, s hogy több bajt ne okozzon, meg kell mene­külni tőle.</p>
            <p>Ebéd után távozott Faragó.</p>
            <p>Csillag megértette a szinészek megérkezéséből, hogy ez az a kártya, melylyel a
               folytonossá válható füttyösködést legbiztosabban elhárithaták, még sem derült ki
               egészen, s alkonyat felé családjával beszélgetve részletesen elmondá, hogy Faragó
               legélesebben áll szemközt a botránykergetőkkel.</p>
            <p>Elmondá a kávéházi vitatkozást, és a mai napra tűzött küzdelmet, mitől azért félt,
               mert Faragó mélyen érezheti apja nevének megrágalmazását.</p>
            <p>- Aggódol, férjem? - kérdi Csillagné.</p>
            <p>- Mindenesetre aggódom; mert Faragó nem marad­hat sárban, vagy társai kinevetik.</p>
            <p>- Istenem, Istenem! mennyi galibát csinálnak ezek a gyerekek.</p>
            <p>- Ez elkerülhetetlen; a fiatalság nem maradhat eddigi élhetetlenségében, a
               nyerseséget meg kell törni. Erre rég elkészültem, tudtam, hogy a válság kiüt, hanem
               hidegebben nézném, ha nem állna e válság élén az, ki legjobb barátomnak egyetlen fia,
               s ki az üresfejüséget megveti.</p>
            <p>- Nem volt az a fiu vakmerő?</p>
            <p>- Ha az lett volna, kárhoztatnám; ő elhatározottan a válság miatt áll szembe,
               fájdalom: a durvasággal.</p>
            <p>- Baja történhetik? - Kérdi Lóri aggályosan.</p>
            <p>- Reménylem nem fog baj történni; mert Kapus beszélte, hogy a fiuk tanácskoznak a
               Hollinger­ben.</p>
            <p>- Meg fogjuk ennek eredményét tudni előadás előtt?</p>
            <p>- Kapus megigérte, hogy hat órakor okvetlen eljő.</p>
            <p>Lóri kiment szokott szobájukba, a hallottakat egy­bevetette, és fontolgatta, hogy a
               szinészek megérkezése különös kiszámitás, mely ellensúlya egy fennforgó mérges
               vitának, és e vitának nehezebbik fele egészen Faragóra nehezkedik. Az ifjura a
               szinészek ittléte még csak nem is élvezet; ez végkép kimenté a lány előtt Faragót, s
               ha az ifju a délelőtti párbeszédben azért foglalkozott vele, mert megkülömbözteti,
               ugy a Hollingerben támadt vita, mely ma este kerül megoldásra, Faragót
               veszélyeztetheti, kiért már egyszer aggódott, s kiért most még inkább aggódik.</p>
            <p>Miért nem tudja a fennforgó dolgot egészen közö­nyösen tekinteni? Ezer más ember jár
               és kel, cselekszik, egymásba akad, összekeveredik, mindezek nem zavarják őt, mert
               nagy a világ, elférnek benne az emberek örö­meik-, bánataik-, botrányaik- és
               ostobaságaikkal. Ez az első eset, hogy a szülői házon kivül eső személylyel
               fog­lalkozik, s ennek a házon kivül eső viszo­nya meggátolja ártatlan örömét, hogy ma
               a szinházra gondoljon, az élve­zetre, hogy egy pár órát kellemesen fog eltölteni.</p>
            <p>Azt gondolja, hogy Idának elmondja nyugtalanságát.</p>
            <p>- <hi>Még sem! </hi>- mondja Lóri, s olyan különös me­leget érzett két
               orczáján, hogy kezeivel is arczához nyult.</p>
            <p>- Mit gondolhatna Ida? mondja magában.</p>
            <p>Igy vergődött néhány perczig, szive összeszorult, s már arra törekedett, hogy
               arczáról elüzze a benső küz­delmet, melynek okát apa, anya vagy nővér észrevehetné.
               Föl-alá járt, nagy lélekzeteket vett, és kivánta a napnak lenyugtát, hogy a szürkület
               eltakarja az árulkodó arczát, s az a kis titok egészen szivébe legyen zárva.</p>
            <p> A Hollingernek hátulsó részében feltünően kevesen gyültek össze.</p>
            <p>A megjelenők kiváncsian kérdék egymástól: hol vannak a hiányzók?</p>
            <p>Kisült egyenkint, hogy ma véletlen igen soknak dolga van otthon, leveleket ir, feje
               fáj, meghivták, irnivalója van, az apja itt van, vagy holnap elutazik.</p>
            <p>- Hányan vagyunk? - kérdi Kend ur aggályosan tekintve végig a jelenlevőkön.</p>
            <p>- <hi>Kevesen! </hi>- mondja kedvetlenül egy a többi közől.</p>
            <p>- Mit csináljunk?</p>
            <p>- Menjünk a magyar szinházba valamennyien.</p>
            <p>- Ha odamenünk ma, én nem fütyülök ám holnap.</p>
            <p>- Ne búsuljon <hi>“Kend”</hi>, a magyar nyelv küzd helyet­tünk az
               “Au”-ban.</p>
            <p>Ez volt a nagy tanácskozmánynak eredménye, ezt vitte meg Kapus az aggódó
               Csillagéknak.</p>
            <p> Faragó a német szinházhoz ment az előadást megelőző félórában. Föl-alá járkált,
               várta azt az egyet; mert gyanitá, hogy az megjön. Nem csalódott, a mogorva vad ficzkó
               jókor megérkezett, s hátulról Faragónak vállára tevé kezét.</p>
            <p>- Itt vagyok.</p>
            <p>- Én is! - viszonzá Faragó.</p>
            <p>- Korán jöttünk, senkit sem látok.</p>
            <p>- Én látok egy föl-alá szaladgáló német szinészt az utczának másik oldalán, ingyen
               osztogatja a jegyeket, hogy valamiképen megteljék a szinház. A németnek van esze,
               tudja, hogy az országban magunk akarunk urak lenni, megijedt, s hogy megcsalja a
               világot, ingyentöltelékkel akarja megtölteni a szinházat.</p>
            <p>- Hol vannak a te napszámosaid?</p>
            <p>- Nem kaptam, barátom, ingyenjegyekkel a német szinház karzatán lesznek: bizvást <hi>fütyülhetsz</hi>,meg nem akadályozhatlak.</p>
            <p>- Hány óra van?</p>
            <p>- Háromnegyed hétre! felelt Faragó. Kezdd el a füttyöt.</p>
            <p>- Barátom, jó kedvem van, megértem, hogy: <hi>pénzzel kell a németet
                  németnek megfogni</hi>,menjünk a magyarba!</p>
            <p>Faragó karjára fogta a vén jurátust, ugy vitte az <hi>“Au”-</hi>ba,s
               ott egy zártszékkel kinálta meg.</p>
            <p>- Ne bánts, pajtás, máskor talán elfogadom; de ma áldozni akarok, öt garasom van,
               éhen fekszem le ma, ma az egyszer igazán mondhatom, hogy a hazáért kop­lalok.</p>
            <p>Imre megrázta a nyers embernek kezét, aztán a szinházban zárthelyére ült, Csillagék
               mellé.</p>
            <p>Lóri az ifjunak sugárzó arczán örömöt látott. Faragó Csillag felé e néhány szót
               sugta: <hi>szépen győztünk!</hi>
            </p>
            <p>Elkezdődött a zene, a fiatalság zajoson megtapsolta a Rákóczyt, s Imre használta a
               zajnak előnyét.</p>
            <p>- Lóri kisasszony, irt ma valamit?</p>
            <p>- Szinelőadás lesz, ma szépen hallgassunk.</p>
            <p>- <hi>Istenemre mondom, nem ott lesz az eszem.</hi>
            </p>
            <p>Lóri meg akarta róni Faragót, hogy az Isten nevét ily könnyedén használta, de mert
               oly nagyon bizonyitott, s azt mondá, hogy nem a szinpadra gondol: megértette, hogy ez
               ifjunak a szinészettel van dolga, - <hi>nem a szinészekkel.</hi>
            </p>
            <p/>
         </div>
         <div type="chapter">
            <head>A válság.</head>
            <p>Az öreg Faragó testben öregebb, lélekben fiatalabb lett. Rendkivül örvendett a
               nemzeti nyelv fejlődésének, az uj szavakat különös jegyzőkönyvbe irta, és előforduló
               alkalommal onnét tanulta ki.</p>
            <p>Fiának leveleit kétszeres gonddal olvasta, az ifjunak erőteljes tollában
               gyönyörködött, s az uj szavaknak helyes alkalmazásán. Egyik levele mégis
               elkomolyitotta az öre­get, egy új szót talált, s ez az öregnek nem tetszett. Azt
               tartom, a fogalom elég régi volt, hanem az alkalmazás uj volt, a fiu a rendes havi
               pénzen fölül kért, ez ujdon­ság volt az öregnek. <hi>Némely
                  szüksé­gemre, nem huzódha­tom ki, számitok bocsánatára</hi>,mind olyan kifejezés,
               mely a valódi gondolatot eltakarta; pedig az öreg tudni szerette volna a valódi
               okot.</p>
            <p>Ez alkalommal az anya segitett rimánkodásával, a pénzt levélbe tette kerekszám, a
               mennyit kért, hanem a levél igen hosszu volt, pedig az öreg ur nem szeretett irni, s
               megirta, hogy máskor igen röviden ir, s az lesz a felelet, hogy <hi>nem
                  kap. </hi>Ezen alkalommal Csillagnak is irt, kérvén a jó barátot, hogy a bőven
               költő legényt értesse szóval.</p>
            <p>Hat hét mulva ezen levél után megint irt a fiú pénzért, még pedig ezer forintot kért.
               Ezen levelet már nem mutatta meg Faragó feleségének; mert az asszony nagyobbat ijedt
               volna, mint az apa. Régen történt, hogy a háznál zörgött volna; a levél érkezésének
               napján minden cselédet megszidott, vádolta őket, hogy mindenét elpusz­titják, s úgy
               panaszkodott a rossz világról, hogy azt hihetnék, hogy az utolsó itéletről olvasott
               valamit.</p>
            <p>Meg kell mondanunk, hogy Pozsonyban a magyar szinészet Faragó nélkül árvaságra jutott
               volna. A főurak nem értették, azért nem mentek; a követek nagyobb része este
               tanácskozott magán körben és a megyei tudó­sításokkal volt elfoglalva, nem maradt
               idejük; a fiatalság örömest ment az olcsóbb helyekre, ha pénze volt, ha nem volt, nem
               mehetett. Imre fiatal ember létére most tapasz­talta, hogy a lelkesülés pillanatra
               fölhevülő állapot, s hogy azt hetekig kinyújtani nem lehet. Ő biztositotta a
               szinészeket a veszteség ellen, neki kellett helytállni, tette is; mert tömegesen
               vette az ifjúság számára a jegyeket, egyeseknek pénzt kölcsönzött, ebből kikerült az
               ugyneve­zett <hi>“summa”</hi>,melyet biztosított, hanem ő tartozott
               vele másnak.</p>
            <p>Késő lett volna a megbánás, erről nem okoskodott, hanem jó szivü hitelezőjével
               számolt. Ez a jó ember ösmerte Imrének családi körülményeit, s megirta, hogy kész
               évekig várni, ha az urfi hajlandó az időközre eső áldozatokra.</p>
            <p>A mit idáig tett, az ügy iránti buzgalomból tette, nem sajnálta; a mit azután tenne,
               az már vesztegetés volna, mely életét megmérgezné, azért apjának ezt irja:</p>
            <p>“Kedves atyám!</p>
            <p>Minapi hosszú levele után bizonyosan nem várja, hogy ismételjem zaklatásomat, sebet
               üthettem a multkor is atyai szivén, s nekem fáj legjobban, hogy a multkori csak
               karczolás, a seb most következik: <hi>én megint pénzt kérek.</hi>
            </p>
            <p>Találhatnék számtalan ürügyet, pályatársaim talá­lékonysága e tekintetben bámulandó
               példákkal szolgál. Egygyel azonban nem fogom megkeseríteni atyámat, azzal, hogy én
               hazugságot irjak; mert ekkor nem adósság nyomna, hanem az a tudat, hogy erkölcsi
               tőkémből vesz­tettem el egy részt, s atyám elkeseredhetnék azon könnyelmüségen, hogy
               egy hibát másikkal takarok. A mit tettem, megváltoztathatlan, <hi>nem
                  szégyenít meg</hi>;hanem ha elnapolnám a belőle származható bajt: bünt követnék el
               atyám ellen, ki a terhet mégis levenné rólam, és vádolna, hogy annak idejében nem
               szóltam.</p>
            <p>Higyje el atyám, hogy a könnyelmüség egy fillért sem számithat e pénzből magáénak,
               éppen azért ne kér­dezze tőlem a magyarázatot. A mennyi vigasztalást adhatok, az,
               hogy épen maradt bennem apámnak minden tanitása, szivemre, lelkemre fátyol nem
               huzódott, és nyugodt lélek­kel megigérem, hogy soha ez életben nem zaklatom; mert az
               elhamarkodás ellen a tapasztalás megvéd.</p>
            <p>Most alázatosan kérem atyámat, hogy küldjön ezer forintot, és szeretetéből ne zárjon
               ki; mert arra éppen oly mértékben érdemesnek hiszem magamat, mint eddig, szerető fia </p>
            <p>Imre.”</p>
            <p>Az apák haragját ilyen esetekben ezerszer megirták mások, én nem fárasztom vele az
               olvasót. Az öreg egy hibába esett, fiának levelét jurátuscsinynek itélte, s e miatt
               fiának egy betüt sem irt. Csillagot tudósította, elküldvén neki Imrének levelét, azon
               kivül ezer forintot, olyan kéréssel, hogy fiának körülményeit tudja ki, ő fizesse ki
               a fizetendőket, s ha a fiu könnyelmü, személyesen megyen föl Pozsonyba.</p>
            <p>Csillag mindent tudott; mert a szinigazgató megkö­szönvén az egyes <hi
                  >“pártfogók” </hi>nagylelküségét, örömmel mondá, hogy vesztesége nem volt; mert
               Faragó ur előre biztositotta. Csillag gyengéden kitapogatta a részleteket, és előre
               sajnálta a fiut, hogy apjával meggyülik a baja. Gyanitása beteljesült: megérkezett az
               öreg ur levele.</p>
            <p>Gyorsan határozott.</p>
            <p>Miért szégyenitené meg a fiut? Drága volt a vállal­kozás, fele részben
               túlbuzgóságból, fele részben az apa miatt történt, kit a szilajok nyelvükre vettek.
               Fiatal embernek meleg a vére, hirtelen határozott, s hogy apja nevének békét
               hagyjanak, föláldozta a fiú a lehetőt, a nyugalmat, s még mindig nyereség a lelki
               erő, hogy a kellő pillanatban megállt, s atyjának segedelmeért folyamodott.</p>
            <p>- Hohó, öreg, te mint alispán, biró is vagy, előbb tudj meg mindent, aztán itélj,
               azaz: helyetted is cselek­szem: <hi>hol az az alba?</hi>
            </p>
            <p>Asztalának fiókjából elővette a még meglevő két albát, az egyiket iróasztalára, a
               másikat visszatette. Az aláirás hű kezeirása az öregnek, erős vonások, minden betü
               tisztán kiirva, mégis oly jellemzetes, hogy az utánzás a rajzolónak is dolgot
               adna.</p>
            <p>Csillag ugy hajtá vissza a papirnak alját, hogy az aláirást eltakarta. Ezt gondosan
               végezvén, az irásra alkal­masan elhelyezé a papirt, később a szomszéd szobából Lórit
               szólitá be.</p>
            <p>- Kedves iródiákom, a jurátusok megint csava­rognak valahol, jer, irj néhány sort,
               majd én mondom. Szépen irj, hisz te ugy tudsz irni, hogy férfi-irásnak beillik. A
               papir előtted fekszik: már elhelyeztem: vigyázz!</p>
            <p>“Kedves fiam!</p>
            <p>Nyitott könyv volt előttem az élet, elegendő nyu­galommal lapozgattam át leveleit,
               igy nem lepett meg a te életedben, hogy a kornak átalakulásában veled is közösek
               némely bajok, melyek más ember fiát érik. Sokszor elesik a kis gyermek, a szülők
               meg­rémülnek, az ijedség nagy árán mégis megtanuljuk, hogy ezen esésekben izmo­sodnak
               meg a gyermeknek tagjai, ezek edzik meg a jövendőnek. Egész kivétel nincsen, előre
               tudtam ezt születésed napján, csak arra törekedtem, hogy esésedet az ijedtség
               kiáltásával bajjá ne növeljem.</p>
            <p>Leveledet komolyan megfontoltam, váratlan nem volt, sőt vártam már régebben, hogy
               haladásodban akad egy lépés, mely kőbe ütközik; kértem is az Istent előre, hogy adjon
               lelki erőt neked elkerülni egy másik hasonló lépést, hol érzékenyebb lenne a
               fájdalom, mert ott érne, hol már egyszer igen fájt. Leveledből fölfogván azt, mit
               lelkierőnek ösmerek, az apai szivet megnyug­tattam: erősen hiszem azt, hogy szavadnak
               ura leszesz, becsülésemre méltó bizalmadat viszonzom, ebből értsd meg, hogy apád nem
               birád, hanem részvevő barátod is.</p>
            <p>Egyre kérlek: ez ügyben ne irj nekem, elvégeztük ezt a dolgot, te tanultál, én
               megnyu­godtam, a többi fölösleges. Maradtam </p>
            <p>szerető atyád.”</p>
            <p>Eddig tartott Lórinak iródiáksága.</p>
            <p>Csillag fölvette a papirt, Lórit elbocsátotta s összehajtá a levelet. Hogy a hatás ne
               zavartassék, Csillag az öreg urnak leveléről levágta a pecsétet, gondosan a levélre
               alkalmazta, megelőzőleg beledugván az ezerest. Kivülről Lórinak irásához
               alkalmazkodva czimül röviden irta: fiamnak. Az elkészitett levelet zsebébe dugta,
               elment hazulról a Hollingerbe.</p>
            <p>Gyönyörködve hallgatott egy darabig, a közvélemény asztala mellett egymás hátán
               áttekintve figyeltek a fiúk, az asztalnál ülők a jogelveket vitatták, tűz és
               lelkesü­léssel, s a karzati közönség maga tartott országgyülést.</p>
            <p>- <hi>Mi lett e fiukból? </hi>- gondolá Csillag.</p>
            <p>A budapesti lánczhidról beszéltek, a szűzvállu nemes­ség kénytelen lesz megállni a
               hid előtt, a hid használa­táért előveszi a két krajczárt.</p>
            <p>- No hát megfizeti a két krajczárt, - mondja egy fiatal ember, - ez még nem adó.</p>
            <p>- Igazad van, ez nem adó, - mondja Kapus, - az adó alatt szoros értelemben más van
               kifejezve, s a mostani országgyülésen nincsen remény az adónak gya­korlati
               alkalmazására a nemességre nézve, mégis rendkivüli nagy nyereség az elvi diadal.</p>
            <p>- Nyugtass meg, ha tudsz, hova érünk a teknősbékaféle lassu mászkálással?</p>
            <p>- Mindjárt, barátom, először elemezzük az elvet: miben áll a nemességnek kiváltságos
               mentessége?</p>
            <p>- Adót nem fizet, vámon, sorompón, hidon ingyen megyen át, - számlálja a kérdett.</p>
            <p>- Megállj!... Ha a hidon nem fizetett idáig, a lánczhidon pedig ezután fizetni fog:
               épen maradt az elv?</p>
            <p>- Nem maradt!</p>
            <p>- Értsd meg tehát Széchenyinek bölcseségét, hogy két krajczárral fölrugja az elvet,
               kiveszi a mentességi boltozatnak zárkövét, aztán lassankint magától beszakad a
               boltozat. Nem a krajczár, az elv itt a fontos, és első lépésnek az elvi diadal kitünő
               nyereség, s a nagy fér­fiúnak bölcseségét ezen látszólagos apróságban bámuljátok.</p>
            <p>Nem késem tovább a rajznál, futva vetettem oda ez eszmét, melyről akkor az egész
               ország beszélt, az értelmesek, gondolkozók és előrelátók igy, mint az ifjak
               okoskodtak, s mint rendkivüli fontost méltányolták ország­szerte.</p>
            <p>Csillagot észrevette Kapus, kivált a tömegből Imrével együtt, kinek Csillag átadta a
               levelet.</p>
            <p>- Apád küldi e levelet, nekem azt irja, hogy kezében szaggatások vannak egy meghülés
               miatt, azért a nekem szóló levelet is csak aláirta, gondolom, a tied is ugy lesz. A
               levélre vigyázz: <hi>ezer forint van benne.</hi>
            </p>
            <p>Faragó szállásán törte föl a levelet.</p>
            <p>Csakugyan mással iratta a levelet: ez már kiméletességet reméltet, az ezeres pedig
               előre <hi>bizonyitja.</hi>
            </p>
            <p>Ne vitassuk, mit várt a fiú apjától? A megérkezett levél meghozta a mentőszert.</p>
            <p>Az életben egyes perczek behatásától függ az emberi jellemnek alakulása. Részvevők,
               méltányosak, igazságosak, részvétlenek, méltánytalanok, igaztalanok válnak az
               embe­rekből, a mint a nehéz perczekben az embert a jó a jóra, vagy a gonosz a
               gonoszra edzette, azaz: a mint a véletlen a kellő órában jó vagy rossz anyagot oltott
               a fogékony szivbe.</p>
            <p>Hányszor mondjuk az életben valakiről: <hi>mennyi reményt gerjesztett
                  ez az ifjú, mennyire csalódtunk benne. </hi>Fájdalom, igy szoktunk itélni, holott
               első kötelességünk a vizsgálódás, mely az inditóokokat előszámlálná. Higyjétek el, az
               ember épiteni lassan, rontani képzelhetlen gyorsan tud, higyjétek el tehát azt is,
               hogy az embert is csak az ember pusztithatja el leghamarabb.</p>
            <p>Imre félve nézett a levélbe.</p>
            <p>Hitt-e az apa szavainak? Megkiméli-e a dorgálástól vagy túlszigorral marczangolja, és
               még a jövendőnek is föntartja az emlékezést, hogy vélt botlását szemére hányja? Az
               ilyen föntartás befészkel a legbenső rétegbe, él, mint az őszszel elvetett mag a
               földnek takarója és a télnek hava alatt, s a tavaszi meleg kicsalja, s azt mondja:
                  <hi>nem rohadtam el, itt vagyok!</hi>
            </p>
            <p>Oh, ha az apa most nem gyanakodnék, biznék az ifjú léleknek csak kivételesen
               föltámadó erejében, - gondolja Imre, - irányt adna egész életemnek, s minden időben
               emlé­keztetne, hogy mások iránt kiméletes legyek. Most az egyszer engedd el, apám, a
               szigorúsá­got, mert kimondhatlan érzékeny vagyok, a jó szó malaszt, a szemrehányás, a
               bennem való kétely megmérgezne.</p>
            <p>- Nem kinlódom, elolvasom levelét.</p>
            <p>..................................................................................................................</p>
            <p>- <hi>Ujra születtem! </hi>- mondja Imre, még azt is meghagyja, hogy e
               dologról ne irjak. - <hi>Sohasem voltam ily boldog! E levél örök
                  kincsem marad.</hi>
            </p>
            
         </div>
         <div type="chapter">
            <head>Egy lépéssel odább.</head>
            <p>Örömében Csillaghoz ment Imre, elbeszélte a levélnek hatását, melynek viszonzásaúl az
               öreget meg akarja lepni. Egy hónap alatt elkészül az ügyvédi vizsgára, s az ügyvédi
               oklevéllel válaszol apjának.</p>
            <p>Csillag szeretett volna nyakába borulni a jó fiúnak, szeretett volna az öreghez
               repülni, hogy az örömnek nagyobb részét annak engedje; de nem lehetett, követi állása
               lekötötte. Hamarjában levelet irt az öregnek, kérte, hogy ez ügyben fiának sohase
               szóljon; mert a fiú nem korholást, dicséretet érdemel, egyuttal biztositja, hogy egy
               hónap mulva kellemesen meglepi az öreget.</p>
            <p>Imre Kapussal neki feküdt a tanulásnak, egy hónap mulva: <hi>kitünővel
               </hi>ellátott ügyvédi oklevelet nyertek. Imré­től elkérte Csillag az oklevelet, s egy
               kisérőlevéllel az öregnek küldé el.</p>
            <p>Az öreg ur megismerte a levélboritékon Csillagnak kézirását a sokféle hivatalos
               küldemény között, azonnal fölbontá. Föltünt az ügyvédi oklevélnek vastag anyaga,
               fölbontá, s ott látta fiának első megbiráltatását, - tekin­télyes embereknek
               itéletét, mely azt bizonyitja, hogy az ő gyermeke <hi>kitünő.</hi>
            </p>
            <p>Az okmánynak kelete nincsen egy hetes, igy a fiú a legközelebbi heteket megszoritott
               foglalkozásban töltötte.</p>
            <p>- <hi>Ember vagy, fiam! </hi>- mondja az öreg áradozó örömében. - <hi>Látom, munkálkodtál: bizom benned.</hi>
            </p>
            <p>Most Csillagnak levelét olvasta el. A többi között ezt irja:</p>
            <p>A hazánkat dúló csapás (a kolerát érti) oka lesz az országgyülés megszakasztásának, -
               mint jó forrásból tudom, valamint azt is, hogy a jövő évben bizonyosan megnyilik ez
               országgyülés. Gyümölcsöt nem érlelt ez országgyülés, az elveket felületesen
               érinthettük meg, mentünk előre; de nem értünk a végczélhoz.</p>
            <p>A felületes ember gúnymosolylyal fordul el a meddő országgyüléstől: szemei
               rövidlátók, a mélynek fenekét nem érik el. A megyén elősorolandom követi
               jelentésemben, miként akartuk a jónak magvát elhinteni, - neked, barátomnak, ki
               fiadat rám biztad, e levélben sorolom el a mostani országgyülésnek nyereségét.</p>
            <p>Elválásunkkor aggódva mondád: <hi>A mostani fiatalság a multat
                  elkárhoztatja, a régit nem tanulja, ujat nem tud. </hi>Aggodalmad kétszeres volt,
               beléfoglaltad a nemzedéket, bele tulajdon gyermekedet is. Megczáfolni akkor nem
               tudtalak, megvigasztallak most. Valld meg: e századnak elejéig volt-e ideje e nemzet
               fiának a honvédelmi harczokban Európá­nak haladásával foglalkozni, könyvet forgatni
               és eltanulni a haladó népeknek tudományát? Azt feleled: <hi>nem!
               </hi>Az évek összekapcsolódnak, az emberek is kézről-kézre adják át egymásnak a
               kornak teendőit, - képzelhető-e, hogy a régi kornak embereit, mint az avult naptárt,
               az évnek utolsó napján ellökhesse a nem­zedék? Az öregek egyenkint dőlnek ki,
               egyenkint állnak helyébe mások, - sőt a másik korból leszármazottak intézkedéseikben
               még holtuk után is élnek közöttünk. Az ujabb tanulmányok lassankint szivárognak át
               Euró­pának nyugoti és éjszaki részéből, első rendü hatalmasaink sem gyanitják még,
               hogy folyvást tanulnunk kell, - restségük, korlátoltságuk kihat a nemze­dékre, s ki
               merné okolni a fiatalságot, hogy szinte nem tanult? A mostani ország­gyülésen már
               olyan követek jelentek meg, kik egyszerre első helyeket foglaltak el; mert
               tanulmányaik legyőzte a fegyvertelen tespedőket, s a régiek meglepetve hátráltak,
               mert nem volt puskaporuk.</p>
            <p>A nemzet most hallott az országgyülésen európai eszméket, - az ösztönök egyik
               hatal­mas ingere támadt föl, - a kiválókkal ugy küzdeni, hogy szégyenben ne
               maradjanak. Azt mondhatnám: Pozsonyban új oskola nyilott, a jó barátok esténkint
               összeültek tanulni, - megismerték a forrásokat, melyekből meriteni kell, s a
               szerencsés véletlen egy könyvet lökött a fiatalság közé, mely a nemes láng hevével
               olvasztá magába a nemes gondo­latokat. Hirből ösmerted a bolondkompániát: hitted
               volna, hogy e vásott csapat alakitja meg a <hi>“közvélemény asztalát,”
               </hi>melynél a napi kérdéseket megvitatják, úgy, mint az <hi>irástudók
                  és a népek vénei </hi>az országgyülésen?</p>
            <p>Barátom! a fiatalság buzgón tanul: a jövendő meg van nyerve.</p>
            <p>Kell-e több eredmény két évi rövid korszakban? Egy maroknyi kovászszal alakitja a
               gazdaasszony a kenye­ret a lisztből, - ilyen kovász esett a fiatalság közé, s a jövő
               ország­gyülésen már olyan fiatalságunk lesz, melyre a haza bizton számolhat.
               Remé­nyeim valósultak, megnemesedett a szellem, a vad fába nemesebb ágat oltott az
               idő, s a természetes ész fölszedi magára a mivelődésnek ékességét.</p>
            <p>Fiad részese, egyik intézője e mozgalomnak: becsüld őt, a te folytatásodat.</p>
            <p>Levelem bezárása előtt még egy fontos dolgot mondok.</p>
            <p>Főuraink ezen országgyülésen látták az elkeseredést, hogy nyelvünket elhanyagolták.
               Itt tapasztalták, hogy a nyelv politikai és társadalmi fegyver, mely nélkül
               befo­lyásuk elveszett az országban. Nyakrafőre tanulják a nyelvet, - a legközelebbi
               megyei életre haza­hozza őket a kényszerűség, e sokra tanitó nagy mester, - <hi>rövid időn magyarok leszünk.</hi>
            </p>
            <p>E rövid országgyülésnek ez a hatása: fölszántotta a régi kérget, - a következő
               ország­gyülések vessenek bele magot.</p>
            <p>.........................................................................................................</p>
            <p>Az öreg elkábult az elősorolásban, részenkint taglalá később az egészet, s egy
               különös megnyugvás áradt el lelkén, hogy a gondviselés sort tart, - nem enged
               rohanni, mégis csudákat mível: <hi>Talán, talán nem fordul föl a
                  haladás szekere.</hi>
            </p>
            <p>Menjünk vissza Pozsonyba.</p>
            <p>Kapus grófjához ment ügyvédi oklevelével.</p>
            <p>- Bucsuzni jöttem, méltóságos uram, - ezt a kapát fogom ezután kezembe, ezzel keresem
               mindennapi kenye­remet!</p>
            <p>- Lassan, barátom, - ne ijeszszen meg vastag papirosával.</p>
            <p>- Az országgyülésnek vége lesz, méltóságod kül­földre megyen, oda nem követhetem.</p>
            <p>- Ki mondta, hogy én külföldre megyek?</p>
            <p>- Azt gondoltam, hogy a főuraknak több élvezetet nyujthat a külföld.</p>
            <p>- Az élvezetekre nézve igaza van önnek, - de a következtetésben nincsen. Mi függünk a
               hazai viszonyok­tól, - azok azt parancsolják: maradjunk itthon.</p>
            <p>- Meddig?</p>
            <p>- Nagyon hosszan: örökre. - Mondja a gróf.</p>
            <p>- Méltóságod saját személyéről szól?</p>
            <p>- Az egész arisztokracziáról. - Az országgyülés után nem vesztegel a nemzet, a
               megyeház megtelik a reformkérdésekkel, melyek miatt a régi alkotmánynak minden
               kődarabját meg­koczogatják: elbirják-e a jövendőt? A megyék határozzák meg a jövő
               országgyülésnek teendőjét, egyik nevezetes kérdés lesz az urbér: melyik földesur
               dughatja be a fülét ezen tárgyban? Hova sétál­hatna oly messze, hogy e kérdés el ne
               érje? Az anyagi kérdés a leglomhábbat is hazahozza. Két szempontból lehet fölfogni az
               urbéri és a reformügyet: <hi>érdekből</hi>,mely a zsebnek beszél, - <hi>becsületből</hi>,mely a nemesebb oldal. Én az utóbbi indokot vallom
               magaménak. Igy lévén a dolog, a főurak nagy részt honnmaradnak; mert ezt ügyvédekkel
               nem végeztethetik el.</p>
            <p>Most értem a dolog velejére! - mondja a gróf. - Tanulmány nélkül nem részesülhetünk a
               vitában, - tanul­nunk kell, ezt őszintén vallom meg önnek. Jól tudom, hogy a magyar
               zsellér is kifejezi büszkeségét a maga módja szerint, - ezért szeretem fajomat, s
               azért szólok önnek világosan. Ön elhiszi, hogy én a függést nem szeretem, azt meg
               szintén tudom, hogy ön sem szereti, s nem csalódom, hogy az ügyvédi állást ön
               függetle­nebbnek véli, mint a mellettem való titkárságot. Becsülöm ezen érzelmet, s
               ennek megfelelőleg azt mondom: mind­ketten álljunk egy pontra, önnek munka kell,
               nekem munkás. Szerencsére, nem szégyen a munkának bére, cseréljük ki portékáinkat,
               vállalja el jogaimnak védelmét, legyen jogi tanácsadóm, én ugy méltánylom
               munkásságát, mint illik. Szerződünk, barátom, a föltételek határozzák meg a
               kiegyenlitő viszonyt, s nem azon badar fogalom, mi nálunk uralkodik, hogy a kinek
               kenyeret adnak, az a kenyéradónak <hi>szolgája. </hi>Ez az én
               magánügyem. Ehhez járul egy más. A hazában és megyében élve, házamban hasonszőrű
               ösmerőseim gyakran megfordulnak, s arra törekszem, hogy magyar társasélet legyen
               nálam, ekkép alkalmat adjak a gyakorlatlanoknak a magyar szokásokban. Hóditani akarok
               és szoktatni, ezt kellő környezettel érhetem el, s önnek mélyebb belátására számitok.
               Ha meg akart érteni, barátom, fölismerte, hogy magasabb szempontok vezényelnek, s
               akkor egyféleképen szolgálunk mindketten a hazai ügynek. Most válaszoljon: elhagy
               ön?</p>
            <p>- Maradok, méltóságos uram!</p>
            <p>- Köszönöm! - mondja a gróf kezet fogva, - most mást kérdezek, feleljen szivének
               mélyéből.</p>
            <p>- A kérdést, méltóságos uram!</p>
            <p>- Az ön atyja jobbágy, ön a népből származott, vallja meg: gyülöli e nép urait?</p>
            <p>- Őszintén felelek, méltóságos uram. A gyülölet kemény szó, s a gyülölet csak azok
               között támadhat, kik személyesen érintkeznek, s a gyengébb látja, hogy az erősebbnek
               személyes gonoszságából vagy rosszlelküségéből származik a bántalom. A nép ritkán
               látja földesurát, s ugy okoskodik, a mint a helyzetből meríthet, hogy közte és ura
               között mások állnak, és helyzetét ezen közbenállók nehezítik. Még itt sem állapodik
               meg, meg­különbözteti a látottakban a részleteket, látja, hogy a hajdunak a tiszt,
               annak a kormányzó parancsol, s nem közönséges tapintatra mutat, hogy a kormányzók
               nyakába akasztja a felelősséget.</p>
            <p>Méltóságod nem ösmeri a kormányzók faját. Nem közönséges lelki míveltség kell ahhoz,
               hogy valaki váratlan hatalomra vergődvén, a hatalmat mérsékelten gyakorolja. Ezen
               emberek­nek nagyrésze külföldi szerencsekereső, vagy ha belföldi, ügyes hizelkedő,
               külföldön távol­levő urát orránál vezető, lefelé a legszenvedhetlenebb zsarnok, kinek
               édes élvezet, hogy a kegyelmére hagyott szegény gazda­tisztet megalázhatja, s a
               jobbágynak véres verejtékét kizsarolhatja. A hatalmat a gyenge mindig és minden
               állásban ijesztés, rettegetésre használja, s ha az Uristen egy napra átengedné
               hatalmát egy gyarló embernek, első gondja volna meg­kisérteni, mekkora dörgést,
               villámlást tudna csinálni az emberek megijesztésére. A jószágkor­mányzó jövedelmet
               akarna előmutatni, azért hajtja a jobbágyot, azért nem irgalmaz neki, hogy annak bőre
               alól vegye a jövedelmet. Ezt tudja a jobbágy, s mivel ezekkel érintkezik is: ezeket
               gyülöli, nem az urat.</p>
            <p>Hogy a népnek sok a teher, azt érteni lehet; a mi fáj a népnek, hogy urait ritkán
               látja, s ha látja, nem beszélhet vele; mert nyelvét ritka érti. Ez már régi nyavalya,
               és veszedelmes, mert elválasztja őket. Néha nagy ünnepélyen látja urát fényes magyar
               ruhájában, ekkor elfeledi fájdalmát, és büszke urára, mert magyarnak látja, s örömest
               beszéli a szomszéd falubelinek, hogy az ő ura különb a szomszéd uránál, s végre a
               vitában az a nyertes, ki azt mondhatja, hogy az ő ura <hi
               >magyar</hi>,svele szóba állt.</p>
            <p>Nem azt felelem méltóságod kérdésére, hogy gyülöli a jobbágy az urat; ösmeri a nép a
               szomszédos urakat, azokból kiválogatja a hir a jót; hanem azt mondom, hogy e nép
               vágyik ura után, óhajtja, hogy vele egy földön lakjék, nyelvét értse, és panaszát
               élőszóval hall­gassa meg, röviden: a népnek az urról helyes fogalma lévén, szentül
               hiszi, hogy a bajt látó könnyitene terhén. A nép visszavárja urait, s nem a nép
               idegen tőlük, csak az urak lökhetik el a népet: ez az én válaszom.</p>
            <p>- Semmi sincsen elvesztve, jókor kezdve, jóvátehetjük a multat, kész ön segiteni?</p>
            <p>- Méltóságod parancsát várom.</p>
            <p>- Már mondtam: szerződött felek vagyunk, <hi>parancs­ról </hi>nincsen
               szó, mindenik teljesiti a fölvállalt részt. Még ma elkészitendem az alapvonalakat,
               azokat ön egészbe önti, mától fogva jogi tanácsosom.</p>
            <p>Kapus menni akart.</p>
            <p>- Még valamit: meg fog ön házasodni?</p>
            <p>- Nem tudom, méltóságos uram.</p>
            <p>- Jó tanácsot adok, a jövendőről ne aggódjék, Csillagnak egyik lányát vegye el.</p>
            <p>- Nagy az a fa az én fejszémnek.</p>
            <p>- Azt hiszi ön, hogy Csillag nem adná önnek a lányát?</p>
            <p>- Nem szabad hinnem, méltóságos uram.</p>
            <p>- Miért?</p>
            <p>- Én Csillagnak köszönhetem szerencsémet, hálával tartozom neki holtomig, nem
               feledkez­hetem meg az illedelemről az által, hogy családjába tolakodjam.</p>
            <p>- <hi>Tolakodni?</hi>
            </p>
            <p>- Igen, méltóságos uram! Csillag tekintélyes értel­ménél, birtokánál fogva, -
               ellenében mi vagyok én; egyszerüen jobbágygyermek<hi>.</hi>
            </p>
            <p>- Ne feledje ön, hogy ő a megtestesült szabadelvüség.</p>
            <p>- Azon eszmék, melyeket ő is véd, évtizedek mulva testesülnek meg, még több évtized
               kell arra, hogy a társadalomban meghonosuljanak, én nem ragadhatom nyakon a nemesen
               küzdőt, hogy <hi>példának okáért </hi>fogadjon engem családjába. Őt
               gúnyolnák, s a gúny visszaesnék rám vakmerőségemért.</p>
            <p>- Tagadom a vakmerőséget, ő hat lánynak apja, értelmes szemlélő, számot vet, s önben
               megtalálja a kivánhatót.</p>
            <p>- Ez kínos tárgy, méltóságos uram!</p>
            <p>- Kínos; mert önfejü, makacs, büszke. Ne tagadja, daczol az osztályozással, tudja,
               hogy többet ér ezer apró ur fiánál, elfogadja az osztálykülönbséget külsőleg,
               bel­sőleg megveti, s meg­fogadja, hogy nem közeledik, ne­hogy némi kegyelmet
               mutassanak. No, Isten neki, sorsát senki el nem kerülheti.</p>
            <p>Kapus nem sokára eltávozott.</p>
            <p>- Önérzet van a fiuban! - mondja a gróf han­gosan gondolkozva. - Csillag mondta, hogy
               odaadja neki a lányt, ha vonzódnak egymáshoz; de ez a makranczos nem fog
               nyilatkozni.</p>
            <p/>
         </div>
         <div type="chapter">
            <head>Még egy nap Pozsonyban.</head>
            <p>A vér nem válik vizzé, az öreg Faragó fölsietett Pozsonyba, fiát megölelni.</p>
            <p>Egyik sem szólt a leve­lekről, Csillagnak gyengéd beavatkozása teljes titok maradt.
               Az öreg fölolvadt, fiát igen érett eszünek ta­lálta; mert eddig kurtán beszélt vele,
               a fiut nem is észlelte. A pálya megnyil­ván a fiu előtt, az öreg ur kéjben uszott,
               hogy alapos ösmereteket talált fiában. Mindenről beszélt vele, engedte nézeteit
               kifejteni, s óva­tosan birálgatta, hogy fiának nézetei egészen alaposak.</p>
            <p>Az apák vágya kelt föl az öregben, a családositás; hanem erről hallgatott.</p>
            <p>Csillagnál napos vendég volt az öreg, itt szövögette titkának szálait, mikor a két
               szép leányt látta. Eszébe jutott a kis borzassal üzött gyermekkori tréfa, hogy az
               valaha menye lesz. Magá­hoz ölelgette Lórit, és szerette volna kérdezni: a tréfából
               nem lehetne-e valót csinálni?</p>
            <p>Még akkor javában élt a szokás, hogy a fiuk az apa szeme után választottak
               menyasszonyt, s az öreg gondolta is, hogy megkezdi a nagy szót. Kettő hátrál­tatta.
               Lóri volt korra a második, és hogy Imrét nagyon önállónak találta. Ez az utóbbi erős
               bökkenő, nem mert vaktában kezdeni, hát ha a fiu más felé tekintgetett? Ez esetben
               Csillagot hozná kegyetlen zavarba.</p>
            <p>Egy szerencsés órában Imre megint egyedül találta Lórit.</p>
            <p>- Fiskális ur, örülök, hogy szerencséltet bennünket.</p>
            <p>- Pöre van a kisasszonynak? - tréfál Imre. Ajánlhatom hivatalbeli szolgálatomat?</p>
            <p>- Ezennel fiskálisomnak nevezem.</p>
            <p>- Sziveskedjék az ügyvédvallást megirni.</p>
            <p>- <hi>Nem! </hi>- mondja Lóri. - Irásról szó sincs.</p>
            <p>- Miért retteg egy árva sortól?</p>
            <p>- Jó, hogy emlékeztet, fiskális ur, még magyará­zattal tartozik.</p>
            <p>- Értem, mit akar. A multkor megigérte, ha irása kerül kezembe, akkor az ön kezéről
               rendelkezhetem.</p>
            <p>- Akkor igen sebesen beszéltünk, fiskális ur, a magyarázatra nem volt idő: mit akar
               az én kezemmel?</p>
            <p>- Enyém lesz akkor az a kéz örökre, igy szer­ződtünk.</p>
            <p>- Előbb mi kivántatik föltételül?</p>
            <p>- Hogy önnek irása kezembe kerüljön.</p>
            <p>- Ilyen olcsón nem alkuszunk, fiskális ur, megkerithetné holmi haszontalan firkámat,
               lemásolt verset, emléklapot, szakácskönyvet, s előállna követelésével; ez nem
               mesterség.</p>
            <p>- Nem ismerem irását, mit tudom én melyik a kegyed irása?</p>
            <p>- Miután erre józanul nem kötelezhettem magamat, megmutatom irásomat, van elég
               irka-firkám.</p>
            <p>- Ugyan mutasson egyet.</p>
            <p>- Azonnal, - mondja Lóri, egy fiókból kihuzván egész verses csomagot, méltóztassék
               meg­ösmerkedni.</p>
            <p>Imre átvette a csomagot, s nagy meglepetéssel helyezé maga elé.</p>
            <p>- Nézze meg jól, vésse emlékezetébe.</p>
            <p>- Sohasem feledem el, - mondja Imre elpirulva.</p>
            <p>- Visszatehetem?</p>
            <p>- Igen, hanem most engedelmével, megmásitom, illetőleg bővebben megmagyarázom
               föltéte­lemet. Ha én valamikor olyan sorokat mutatok, melyek kegyed kezével irva
               intéztettek hozzám s azon sorok az én sorsomat komolyan érdeklik: akkor a kegyed keze
               az enyém?</p>
            <p>- <hi>Amen </hi>zsidó szó, annyit tesz, mint légyen meg vagy meg lesz.
               Igy van a kathekizmusban.</p>
            <p>- Igen, meglesz.</p>
            <p>- Az a levél nem lesz meg, fiskális ur.</p>
            <p>- Bizonyosan tudja?</p>
            <p>- Annyira, hogy bele merek egyezni, hanem nevessen már; mert nem szeretem a komoly
               képeket.</p>
            <p>- Boldog gyermek, még nem hiszi, hogy bánat is van a világon.</p>
            <p>- Igen:</p>
            <p>Nekem is van búbánatom,</p>
            <p> Simonyiban lejáratom.</p>
            <p>Mondja Lóri.</p>
            <p>- Ez a vers.</p>
            <p>- Majd ha levelemet megmutatja, a nótáját együtt énekeljük.</p>
            <p>Imre kalapja után nyult, - haza vágyott, hogy a gondosan őrzött levelet megnézze,
               melynek különös utja lehetett, hogy Lóri irásával került ő hozzá.</p>
            <p>Talán apja itt volt akkor, s őt nem akarta látni? Otthon irnokkal irathatta
               volna.</p>
            <p>De mi az oka, hogy a leány a komoly magyarázatnál nem ijedt meg, - elfeledte volna,
               hogy egy általa irt igen komoly levél éppen ő hozzá intéztetett?</p>
            <p>Otthon elővette apjának utolsó levelét, az idegen kéznek irását csalhatlan Lóriénak
               ösmerte. A kétkedésre minden ok ki van zárva, - a levelet Csillag adta át, - mi okból
               használták Lórinak irását?</p>
            <p>Hagyjuk tünődésében Imrét, keressük föl Lórit.</p>
            <p>Az emberek vérmérsékletek szerint osztályozták az embereket, - van heves vérű, könnyű
               vérű, buskomoly, - ezen osztályokban ismét szorosabb megkülönböztetés alá esők, mint
               mogorva, egykedvű, derült. Az utóbbiak­ról óhajtván szólni, szemlélődéseim szerint
               azt tapasztalám, hogy a derült kedélyüekről szorosan azt hiszik, hogy azok komolyabb
               észlelésre nem képesek. Ezen vélemény hatá­rozottan hamis.</p>
            <p>Akárhányszor tapasztaltam, hogy a mindig nyögő és panaszkodók, kivált a nők, ritkán
               tartoz­nak a valódi szerencsétlenek közé. A balhacsipést baltaütésig nagyítják,
               mindjárt sirnak, mindenkinek panaszkodnak, hogy részvétet gerjeszszenek, s a mint azt
               megnyerték: boldogok, fájdal­muk elenyészett, a bajt kisirták.</p>
            <p>A derültek nem kötik bajaikat az emberek nyakába, - kik sopánkodni és szánni
               hajlandók, segiteni pedig ritkán. A megirigylett derültek irtóznak mások
               gyámolitásától, megküzdenek a bajjal, s ha győztek: nem adósak másnak.</p>
            <p>Lóri észrevette a homályt, mely lelki látása elé huzódott, Imrének czélzatát nem
               értette, pedig az támadólag áll ellenében. Éles esze megértette az ifjunak vonzalmát,
               titkon kellemesen ingerlé e közeledés; hanem ugy látszék, hogy az ifju a könnyebb
               fegyverrel küzd, és föltevése olyan vakmerő, mely a lányt majdnem megrémiti.</p>
            <p>
               <hi>Ő irjon az ifjunak?</hi>
            </p>
            <p>Vakmerő reménység, - s ez vagy könnyelmü számitás, vagy nem érti?</p>
            <p>Ezen percztől fogva erősen megfogadta, hogy ki­parancsolja magából a gerjedelmet;
               szavaira vigyáz, s az ifju komolyságára tréfával válaszol. Egy könyü gördült ki
               szemeiből - ez volt a fogadásnak pecsétje.</p>
            <p>Faragó, az öreg érkezett meg Csillaggal.</p>
            <p>- Kedves hugom, - mondja az öreg Faragó Lóri­nak, - feleségem zsebembe dugott egy
               hosszu jegyzéket, holmi apró vásárlandókról, nem vállalná át a vesződséget, hogy
               nekem segit a vásárlásban?</p>
            <p>- Egészen elvállalom, - mondja Lóri, - bácsi tegye le egészen a gondot, én majd
               levélben megirom a néninek, mi a divat, mért választok igy, és nem amugy.</p>
            <p>- Angyal vagy, kedves hugom, - én megkopaszultam volna efféle munkában.</p>
            <p>Ezzel Faragó Csillagnak szobájába ment.</p>
            <p>Csillag hamar visszafordult, és azt mondja Lórinak:</p>
            <p>- Kedves lányom, máskor megmondom az okát, - bevásárolhattok mindent, csak a
               levélirást bizd Idára. Te egy betüt ne irj, és ne mutass irásodból az öregnek:
               értetted?</p>
            <p>- Igen! - felelt a leány, egész erőből uralkodva fölindulásán; mert a különös óvás
               megint összébb kuszálta kinos állapotját.</p>
            <p>Délután Csillagné elment Idával vásárolni, Csillag egyedül maradt Lórival.</p>
            <p>- Figyelj rám, kedves gyermekem, - kezdi Csillag, - meg akarok egyetmást magyarázni,
               hogy idő előtt félreértés ne támadjon egy mogorva apa és érzékeny gyermeke között. -
               Itt elmondá Csillag az albák törté­netét, az akadémiai alapitványt, az öregnek irt
               névtelen levelet, az Imréhez intézett fogalmazványt, ráadásul el­beszélte Imrének
               apja miatt rögtönzött fehérvári utját, a szinészet biztositását, a pénzkérdést és
               erre következett levélváltást, mely olyan veszélyes lehetett volna, hogy apa és fiu
               szánandó meghasonlásba keverednek. - Ezeket elmondván, igy szólt a leánynak: Az
               emberi viszonyokban temérdek szerencsétlenséget szült a félreértés, az egyoldalu
               elhamarkodás, és a későbbi magyarázat ritkán gyógyit, ellenkezőleg elszomorít, mikor
               megtudjuk, hogy a vesze­delmet elkerülhettük volna.</p>
            <p>Az öreg ur elmondhatja magáról, hogy majdnem későn jött az uj életmozgalomba. A
               multban gyökeredzett meg, rokonszenvei oda huzták vissza, - s ha olyan emberek között
               élt volna, kik lelkének nemességét nem ösmerik, és őt megsértik: boldogtalan marad. -
               Ezen ember fiának lenni a mostani korban veszélyes állapot. Az ifju kedélyt és
               képzelődést megragadja az ujabb eszméknek csillogása; a mostani ellenkezőleg áldozik,
               mint a régi kor, s ha az apa a régi, a fiu az uj kornak sugal­latából cselekszik,
               majdnem elkerülhetlen az összeütközés.</p>
            <p>Eddig hallatlan volt, hogy apák és fiaik politikai vélemények-, vagy már azokból
               folyó cselekedetekért hasonlottak volna meg; mert nem voltak a meglevővel ellenkező
               uj eszmék. Jelenünkben a küzdés erősen foly, - az ifjak meggyőződésükkel apáikat is
               ostromolják: mennyi társadalmi keserüségre vezet ez? Elmondám, hogy Imrét a
               szinészetnek Pozsonyba való áthelyezése pénzzavarokba taszitotta, - a pénzkérdés nem
               véleménykérdés, azért az apák felbőszülnek, ha a fiu az apát itt is ostro­molja, - s
               az öreg Faragó fiának szükségét a meg­rovandó ifjusági botlások közé sorolta,
               melyeknek neve gyakran <hi>elvetemedés.</hi>
            </p>
            <p>Kemény fogalom ez, édes lányom, - ezen vesze­delmes itélettől ijedtem meg, midőn a
               haragos apa hozzám fordult. Én tudtam Imrének inditó okait, - ő megrágal­mazott apja
               miatt cselekedett ugy, s én nem engedhetém, hogy a fiunak nemes szivét az apának
               ridegsége megsértse. Ezért használtam az albát, ezért lettél az én kis iródiákom, és
               most <hi>titkárommá </hi>nevezlek.</p>
            <p>(Lóri mosolylyal felelt, - de fázott a titoktól.)</p>
            <p>Egykor földerül minden, addig ne mutogasd irásodat, különösen az öregnek ne; mert nem
               gyanitja, hogy helyette is én küldtem az alapitólevelet az akadémiának, - s előbb
               beszélte el nékem, hogy a fölvilágositó név­telen levélnek nyitját nem leli.
               Megmutatta a te irásodat - melyet, - természetesen nem ösmertem. Végesvégül,
               mégegyszer mondom: óvakodjál irásodat mutogatni. Imre apját megnyerte, az öreg
               fölszabadította a fiut a teljes önállóságra, - többé az öreg nem zavarja fiát.
               Örüljünk, hogy két ember nyugalmát és boldogságát megalapitottuk.</p>
            <p>Csillag eltávozott. - Lóri remegett a fölfedezések miatt; mert irása a legkomolyabb
               ügyben Imre kezében volt.</p>
            <p>- Irásomat már ösmeri, - mondja Lóri, - most válik el, mi történik?</p>
            
         </div>
         <div type="chapter">
            <head>Ida.</head>
            <p>Tollamat korlátoznom kell; az 1866-iki pénzviszo­nyok intenek, hogy nincsen négy
               forintos olvasóközönségünk, szoritsam össze mondandómat, hogy három kötetbe
               férjen.</p>
            <p>Az országgyülés bevégeztével elkezdődött a megyei élet, a reformmozgalom a
               megye­termekbe édesgeté a nagy közönséget - <hi>tanulni.</hi>
            </p>
            <p>Csillagék házában hemzsegett a megyebeli vendég, politikát mentek hallgatni és szép
               leányokat nézni. Kapus uj állásában irigylett fiatal ember volt, grófja erősen
               kimutatta, hogy Kapus csak négy szem között ügyvéde, mások előtt bizalmas barátja. Az
               utczán a gróf legtöbbnyire Kapussal sétált, senki előtt el nem vált tőle, és több
               izben visszatartóztatta, ha el akart menni, hogy a függést rá ne fogják.</p>
            <p>Kis városban háromszor huszonnégy óra alatt tudnak mindent, természetesen ezen
               megkülön­böztetést is.</p>
            <p>Csillag örült kedvencze szerencséjének, még inkább becsülte az ifjuban, hogy folyvást
               egy­szerű maradt, s befolyását csak mások javára használta. Csillagéknál hétről hétre
               találkoztak a megyebeliek, Kapus szintén; hanem kiszámitva ügyelt, hogy Csillagot
               bizonyosan otthon találja, és nem a lakosztályban, hanem az irodában kereste. Néha
               véletlen látta igy Idát, vagy olyan alkalommal, midőn Csillag ebédre vagy estélyre
               külön meghívta.</p>
            <p>A vendégek rendesen idősebbek voltak, miattuk Kapus az elhelyezkedés alkalmával
               hátra­huzódott. Igy mulhatlan Ida mellé került, és ártatlan dolgokról elégszer
               beszélgettek együtt.</p>
            <p>Egy izben a vendégek beszélgettek Kapusnak gróf­járól, s az egyik az egész társaság
               előtt azt mondja:</p>
            <p>- Irigylésre méltó ember a mi Kapus barátunk.</p>
            <p>- Miért? - kérdi Kapus.</p>
            <p>- Nincsen rá példa, - folytatja a beszédes ur, - hogy kezdő fiatal ember oly
               kényelmes állást nyert volna, s azon fölül Kapus a grófnak szó szerint benső
               barátja.</p>
            <p>- Bocsánat, én ezzel nem dicsekedtem, a grófnak én ügyvédje vagyok.</p>
            <p>- A gróf kevésbbé titkolja barátságát, ezt ön is tudja.</p>
            <p>- Ő mondhat, a mit akar, - okoskodik Kapus, - ha én mondanám ezt ő irányában, szentül
               kinevetnének.</p>
            <p>- Miért? az arisztokráczia maholnap összeolvad az alsóbb rétegekkel, a grófnak csak
               becsü­letére válik, hogy az üres képzelődést megveti, s ott keres barátot, hol talál.
               Mikor önt barátjának mondja, politikai szerepének felel meg, megfogja az ön kezét, s
               azt mondja: <hi>ember és ember</hi>,ime, én igy gondolkozom, - fölrugja
               az osztálykülönb­séget, elmegyen a szélső vonalig.</p>
            <p>- Ő a gróf, én a paraszt, ugy-e, igy tetszik érteni?</p>
            <p>- Azaz, hogy,... kérem alássan,... - hebeg a másik, ugy mondják: a demokratikus
               hajlamokhoz von­zódunk.</p>
            <p>- Nem fogadhatom el a magyarázatot, - mondja Kapus, - az én grófom nem azért
               választott engem ügyvédjének, hogy a néppel kaczérkodván, demokratikus hajlamból
               meghizlaljon egy jobbágyfiut; mert akkor jó egészséget kivántam volna neki, hanem azt
               hitte, hogy jogainak védelmére én is alkalmas vagyok, s mivel jog­védőre volt
               szüksége: egyet választania kellett, mást vagy engem, egyéb semmi.</p>
            <p>Csillag ügyesen másra vitte át a beszédet; mert az egész társaság érezte a tárgynak
               kényes voltát.</p>
            <p>Ebéd után a kertbe mentek le. Kapus szándékosan kerülte a férfitársaságot, meglátszék
               rajta a kedvetlenség, s igen örült, hogy Ida a kertnek virágállványaihoz hívta, hogy
               virágait bemutassa.</p>
            <p>- Sajnálom a mai társalgást, - jegyzi meg Ida, - ma ön igen kedvetlen.</p>
            <p>- Nem tagadom, Ida kisasszony, bizonyos oldalon szerfölött érzékeny vagyok. A boltos
               árul kávét, czukrot, fügét, eczetet, olajat, eladja urnak, parasztnak, sohasem
               dörgölik az orrához, hogy miért jöttek hozzáés nem máshoz? Én ügyvéd vagyok
               oklevelemnél fogva, a gróf szintén mint ügyvéddel szerződött, az irgalmasságnak,
               szánalomnak vagy leereszkedésnek esete nem huzta le a mérleget. Az emberek más
               magyarázatot okoskodnak ki, nekik kevesebbé tünik föl az ügyvéd: a jobbágyfiut fogják
               fülön, és elmondják a szent tanitást, hogy vegyem lelkemre, induljak meg: essem
               térdre azon ur előtt, ki igy bánik velem, mint a gróf.</p>
            <p>- Kerülje ki őket.</p>
            <p>- A lehetőségig azt cselekszem, senkihez nem megyek, hogy utjukban ne legyek: eljőnek
               hozzám, ott nyöszörgik el élhetetlen részvétüket.</p>
            <p>- Ezért kerüli ön a mi házunkat is?</p>
            <p>- Minduntalan itt vagyok, hivatalos teendőimben feltünőleg sokszor megfordulok
               itt.</p>
            <p>- <hi>Az irodában!... csak az irodában! - </hi>mondja Ida.</p>
            <p>- Az igazat fogom megmondani, kisasszony, nem akarok alkalmatlan lenni.</p>
            <p>- Nekünk?</p>
            <p>- Istenem, csak most találnám meg az igazi sza­vakat, hogy többet ne mondjak, mint
               kell, és tulajdon tartózkodásom se lássék önteltségnek.</p>
            <p>- Én nem fogom félreérteni.</p>
            <p>- Jó, maradjunk a félreértésnél. Azt hiszi Ida kisasszony, hogy a szolgálóktól nem
               kérdezik meg, melyik ajtón járok itt be: a konyha felől vagy az irodán át? Vén
               mosóném már a piaczról meghozta nekem ezt a hirt.</p>
            <p>- Kaczagjon a gyarlóságokon.</p>
            <p>- Engem is csiklandozott eleinte a hir, később más oldalról tekintém a dolgot, s
               megvallom, amaz igen komoly. Megigérte Ida kisasszony, hogy nem fog félreérteni;
               ezért tartózkodás nélkül kimondom: a levegő bemegy a szobába kulcs-lyukon, hasadékon
               át, ezt nem füttetik az emberek; hanem egy fiatal ember egészen kinyitja az ajtót:
               ezt már el nem engedik. Önöket hozzam-e zavarba, vagy engem mondjanak
               elkapatottnak?</p>
            <p>- Méltán lakol, miért vonul makacsan hátra, menjen mindenkihez, minden jóravaló
               háznál szivesen látják.</p>
            <p>- Ugyanazon kelepczébe kerülök, önöknél legalább bizonyos vagyok, hogy önök félre nem
               értenek.</p>
            <p>- Szinte megijedek az élettől, - sóhajt föl a leány, - ennyi gyötrelmet tár ki az
               élet, és miért?</p>
            <p>- A szokásokért, fönnálló viszonyokért, Ida kis­asszony.</p>
            <p>- Sokáig fog ez igy tartani?</p>
            <p>- Mig én megfásulok, s megszokom a ridegséget. Ugy mondják, mindent
               megszokhatunk.</p>
            <p>- Lehetetlen, hogy ön szebb reményeket ne rajzolt volna.</p>
            <p>- A sors minden reményt megnyirbál, miért lennék kivétel én? Osztozom az emberi élet
               sorsában. Egészen boldogok nem lehetünk.</p>
            <p>- Én magam sem tudom, miért küzdöm önnel, ne itéljen meg avatkozásomért, de ha
               elkezdtem a fecsegést, félek abba hagyni.</p>
            <p>- Ezt én megfoghatom, kegyed élesen lát, s fájó gyengémet ösmeri.</p>
            <p>- Eltalálta, azért kérem, beszéljen odább.</p>
            <p>- Kegyednél kifejlett a gyengéd kimélet, s mikor mások kellemetlen érintenek,
               megsajnál.</p>
            <p>- Ne mondja ki e szót, mely igen lealacsonyitó.</p>
            <p>- Lám, mennyire biztos a látása, tudja, hogy a sajnálat akkor áll elő, mikor valakit
               megalázott a sors vagy az emberek.</p>
            <p>- Istenem, én ugy kinlódom, - mondja Ida látható fájdalommal, - ön igen erős akar
               lenni, kész a szenve­désre, s ugyanakkor igaztalan maga iránt.</p>
            <p>- Én nem vagyok boldogtalan, a sorstól kenyér helyett kalácsot kaptam.</p>
            <p>- De nem is boldog; mert a boldogságot kerüli.</p>
            <p>- Meglehet.</p>
            <p>- Van önnek kedvencz állatja, valami madara?</p>
            <p>- Igen, egy kanárimadaram van, tenyeremből eszik, vállamra száll, ha irok: ez a kis
               állat az én legjobb barátom.</p>
            <p>- Ez a kis madár kényezteti el önt.</p>
            <p>- Valóban, - megnevettet Ida kisasszony, és elfe­ledteti velem az ebéd alatti
               gyengédtelenséget. - Hát kis madaram kényeztet el?</p>
            <p>- Igen, az a kis tudatlan állat, mely kimutatja, hogy önt szereti.</p>
            <p>- Mi következik ebből?</p>
            <p>- Hogy ön csak annak hisz, mit az a madár kérdés nélkül értet, hogy önhöz vonzódik.
               Ha kérdés nélkül nem mutatná szeretetét az a kis madár, rég elajándékozta volna
               másnak. Ön ilyen kétkedő.</p>
            <p>- Jól van, legyen igaza, Ida kisasszony. A madár engem elkényeztetett; de az is
               bizonyos, hogy én e madárhoz gyengéden ragaszkodom. Megtettem-e a méltá­nyost,
               panaszkodhatnék-e madaram, ha gondolkodni és szólni tudna?</p>
            <p>Mig ezek ketten igy vitáztak, a gróf a kertnek másik oldalán jött be, s az elébe
               siető Csillaggal megállt beszélgetni.</p>
            <p>A gróf látva a fiatalokat, Csillagot kérdi, hogy rég beszélgetnek-e már
               egymással?</p>
            <p>- Meglehetős hosszan! - felel a főjegyző.</p>
            <p>- Én hozzájuk megyek, - mondja a gróf moso­lyogva, s azonnal a rövidebb utat választá
               hozzájuk.</p>
            <p>A beszélgetők tisztelettel üdvözlék a grófot.</p>
            <p>- Kedves barátom, még nem hallottam önt höl­gyekkel beszélgetni, engedje meg, hogy
               hall­gathassam önt.</p>
            <p>- A kisasszony épen azt mondja, hogy én elkényez­tetett ember vagyok.</p>
            <p>- Ezt mondta a kisasszony?... Ugy azt is tudja a kisasszony, ki kényeztette el?</p>
            <p>- A gróf ur is! - mondja Ida.</p>
            <p>- Én csak méltányos akartam lenni iránta, kisasszony, ezt nekem bensőm
               parancsolta.</p>
            <p>- Ez nem általános szokás az életben, gróf ur, s vannak emberek, kik majdnem ez által
               lesznek boldogta­lanok; mert a méltányosságnak folytatását mástól is várják.</p>
            <p>- Helyesen mondja kegyed, s hinnem kell, hogy Kapus barátomat fölismerte.</p>
            <p>- Azt vélem.</p>
            <p>- Ugy az elkényeztetésből azt hiszi kegyed, hogy valami hiányzani fog boldogságából,
               mert emberileg ez szokott megtörténni.</p>
            <p>- Épen azt mondja a gróf, a mit én.</p>
            <p>- Nagyon örvendek, hogy egy véleményen vagyunk, azért folytatom. - Ida kisasszony nem
               kételkedik, hogy én őt nagyon szeretem, s ugy akartam hozzá férni, hogy meg ne
               sértsem; <hi>mert érzékenységét nagyon ösmerem. </hi>Én nagyon
               szeretném őt egészen boldogitani, tudom, hogy magától sohasem lesz boldog, azért
               kegyedhez folyamodom, s a legnagyobb meg­fontolással kérem, ha van emlékeze­tében
               olyan szó, mely tán véletlen sikamlott ki barátomnak száján, vagy maga az a helyzet,
               hogy fél órája beszélget kegyeddel, értesse meg kegyeddel, hogy szereti; mert ő nem
               fog többet mondani, inkább örökre boldogtalan lesz. Ő egyenesebb lelkü mindenkinél,
               találjuk meg e gyémántot együtt; én is, ön is, eltérünk a szokásos módoktól. - Kapus!
               nyujtsa kezét a kisasszonynak, <hi>ő nő, meg nem alázhatja magát.</hi>
            </p>
            <p>Kapus nem tudott ellentállni, kezét odanyujtá e szavakkal:</p>
            <p>- Szánalom szólt önből előbb vagy részvét? Amaz, ön mondá, lealacsonyit, a részvét
               fölmagasztal: melyik szót választja?</p>
            <p>- <hi>A részvétet! </hi>- mondja Ida jobbját nyujtva, mig balját a
               grófnak odanyújtott karjába foná; mert alig birt megállni.</p>
            <p>- Ida kisasszony, - szól a gróf meghatottan, - én sohasem voltam ilyen boldog. Mi
               férfiak elvekért küzdünk, és a közvélemény népszerüséggel jutalmaz. Ön megváltotta e
               fiunak hitét, ön előitélettől menten közeledik hozzá: ön a férfiak igéjét, a könnyen
               áradó szót megteste­sitette: az ön győzelme a miénket megnemesitette.</p>
            <p>A gróf elég gyengéd volt a fiatalokat még néhány perczre együtt hagyni.</p>
            <p>- Idám, mi lett volna belőlem, ha ez a nemeslelkü ember segitségemre nem siet?</p>
            <p>- A gróf nélkül megölt volna engem büszkeségével.</p>
            <p>- Hisz mondtam egyszer, hogy önért kész vagyok a tüzbe ugrani.</p>
            <p>- Most már ne, egyszer elég volt mondani: csak hogy mégis mondta.</p>
            <p>- Istenem, mit csináljak boldogságomban?</p>
            <p>- A kanárinak adjon helyettem is egy darab czukrot.</p>
            <p/>
         </div>
         <div type="chapter">
            <head>Az utolsó alba.</head>
            <p>Az apák és anyák legutóljára tudják meg leányaik titkát.</p>
            <p>A gróf elkészité Csillagékat a következendőkre. Kapus aggódva közeledett
               jóakarójához, szive hangosan dobogott, mert a jóakaratnak végső vonalát támadja meg,
               a kitüntetett családnak ékes lányát ő meri meg­kérni.</p>
            <p>Messziről meglátszék az ifjun az aggodalom, ezért Csillag bátoritólag közeledett
               feléje.</p>
            <p>- Az ige legyen testté, - mondja Csillag Kapus­nak, - én az elveket az élet számára
               vitatom, szereti ön gyermekemet?</p>
            <p>- Ennyi megelőzés!</p>
            <p>- Nem megelőzésről van szó, leányom boldogságá­ról: szereti ön?</p>
            <p>- Mint egy ember szeretni képes.</p>
            <p>- Ugy én beleegyezem.</p>
            <p>- Még egy szavazatot kell kérnem, - mondja Kapus Csillagné kezét megcsókolva, -
               mondja ki, asszonyom, hogy vakmerő vagyok.</p>
            <p>- Emlékszik ön, midőn grófjáról azt mondá, ő nem gróf, hanem <hi
                  >ember</hi>!</p>
            <p>- Ezt mondtam.</p>
            <p>- Higyen el rólunk is ennyit, ön szereti lányomat, az szereti önt: ez emberi dolog,
               az anya lányával még áldását is adja.</p>
            <p>A város hirtelen megtelt a hirrel, az emberek csudálkoztak, bámultak Csillagék
               leereszke­dé­sén, s a síkosabb nyelvüek Faragónak, mint Csillag legközelebbi
               barátjának fülébe sugdozták, mily nagy meggondolatlanságot követett el, még azt
               nyeri, hogy lányai a különös atyafiság miatt mind ülve maradnak.</p>
            <p>Faragónak ezt olyanok mondogatták, kik Csillagnak pártjához tartoztak. Fölháborodott
               az öreg a fecsegésen, s egy üres órában levéliráshoz fogott, hogy barátjának
               véleményét és eljárását helybenhagyja.</p>
            <p>Az öreget iróasztalánál hagyjuk, s átsietünk Csillag­hoz. Imre éppen Csillagnál van,
               nagyon komoly ügyben jött tanácsot kérni.</p>
            <p>- Bátyám! - mondja Imre, - szánjon meg engem.</p>
            <p>- Mi baj, fiu? összevesztél valakivel?</p>
            <p>- Magammal, kedves bátyám, - az én jövendőm élhetetlen időpusztitás, - mi lesz én
               belőlem?</p>
            <p>- Apád nem akar enni adni?</p>
            <p>- Felnőtt kamasz vagyok, - a hozzám hasonlók a megyei gyüléseken szerepelni kezdenek,
               én pedig hallgatok, mint a hal.</p>
            <p>- Félsz a tekintetes karoktól és rendektől? Lámpalázt kaptál?</p>
            <p>- A nemes vármegyében egyetlenegy embertől félek, a miatt hallgatok, kedves
               urambátyám.</p>
            <p>- Ki az a markos legény?</p>
            <p>- Az én kedves jó apám, a miatt nem merek beszélni.</p>
            <p>- Egyátaljában nem képzelhetem, miért tiltotta volna meg a beszédet?</p>
            <p>- Szó sincs róla, hogy megtiltotta volna.</p>
            <p>- Beszélj, barátom, bátran, - apád kibujik örömé­ben a bőréből...</p>
            <p>- Ha ellenkező oldalon fogok állni, mint ő?</p>
            <p>- A te dolgod, mit határoztál.</p>
            <p>- Azt határoztam, hogy az uj eszmék mellett küzdök, - vagy falura ragadok, ha apám
               érzékenykedni fog.</p>
            <p>- E szerint azt akarod, hogy apádat puhatoljam ki?</p>
            <p>- Ugy lassankint, édes bátyám, - ne rohanjuk meg az öreget, - félek: el talál
               keseredni.</p>
            <p>Csillag az ablakon át meglátta az öreg Faragót közeledni; azonnal utasitá Imrét, hogy
               ne várja be az öreget, sőt az sem árt, ha néhány napra falura távozik, inkább
               megigéri, hogy azonnal tudósitja a beszélgetésnek eredményéről. Imre szót fogadott, s
               a nők szobájába nyitott.</p>
            <p>Az öreg egyszerre koczogatott, és belépett. Otthon megirta a levelet, az aláirás
               hiányzott csak; de mást gondolt, a papirt zsebébe gyurta, s maga jött postának.</p>
            <p>- Siettél öreg? - kérdi Csillag a lelkendezőt.</p>
            <p>- Nagyon siettem, - nyargaltam, édes barátom.</p>
            <p>- Nono, - bizony rád fogják, hogy átcsapsz hozzánk.</p>
            <p>- Nem köszönné meg egynémely gaznáczió, - mondja megszokott féllatinsággal, -
               barátom, - azt hiszed, a te legényeid szabadelvüek?</p>
            <p>- Kiről hiszem, kiről nem.</p>
            <p>- Sok a kimustrálni való, barátom, - én kibotoznám őket.</p>
            <p>- Megbántottak? - Kérdi Csillag elkomolyodva.</p>
            <p>- Ahhoz is ember kell, kit arra méltatok, hogy beszédje megbánthat-e? Rólad fecsegtek
                  <hi>nekem.</hi>
            </p>
            <p>- Áttérnek.</p>
            <p>- Deserteur nem kell, barátom, - hanem hadd vegyek lélekzetet.</p>
            <p>- Üljünk le, öreg, - a sietésben elfáradtál.</p>
            <p>- Várj, barátom, - előbb őszinte lélekből szerencsét kivánok, ha igaz a hir, hogy
               Idát Kapusnak adjátok.</p>
            <p>- A hir igaz, barátom, - s ma akartam neked megirni, azt vélvén, hogy a holnaputáni
               nagy gyülésre majd holnap jösz be.</p>
            <p>- Eddig szerettelek, becsültelek, - ezután csudállak és bámullak, barátom. Te már az
               uj hitet bizton hirdet­heted; mert a hitet tettel is vallod, - az egyformaság igy már
               ér valamit: adjon az Isten gyermekeidnek bő szerencsét, neked és nődnek örömet.</p>
            <p>- Oh, te valódi jó barát! - Mondja Csillag az öreget magához szoritván.</p>
            <p>- Másokat választva szorits meg, - gondold csak, - folytatja Faragó, - hozzám, a
               maradi tábla­biróhoz jőnek pletykázni tulajdon pártfeleid, kik leereszkedéseden
               bátorkodnak megbotrán­kozni.</p>
            <p>- Képzelem, miket gondolhattál a jámborokról?</p>
            <p>- Megmutatom, mit gondoltam, - mondja Faragó, - előrántván a zsebébe gyürt papirt:
               ezt kezdtem irni:</p>
            <p>“A közönségesen megállapitott tapasztalat nyomán a huszonnégy esztendős ifjuról
               leveszi kezét a gyámkodó hatalom, elindul az ifju a pályán, s önerejére támaszkodik,
               abból meriti az ösztönöket, merve eleget vagy sokat, a mint vállai birják. Az
               önképzés elkezdődvén, türnünk kell, hogy az egyén fejlődhessék, s a tág körben tért
               keressen. A legjobb akarat gyakran szárnyát szegné a haladni akarónak, ha
               előretörekvésében gátolná; menjen ki-ki fölvett utján, s még hibáit sem merném előre
               gyar­lóságnak keresztelni; mert azon hibák is alakulásához valók s azok, mert
               tulajdon hibái voltak, őt fogják meg­javítani.</p>
            <p>Egyet azonban mindenkitől követelek, <hi>meggyőződést</hi>,legyen az
               erkölcsi vagy polgári téren, ne mondja ki a szót, mit nem hisz, s ha kimondta,
               cselekedjék kimondott szava szerint. A felnőtt ember szabadon rendelkezik önmagával s
               mivel a szabadságot birja, ha irányt választott, haladjon azon következetesen s
               legyen tőlem eltérő nézete, tiszte­lem meggyőződését, ha azt tettleg meg nem
               másitotta.”</p>
            <p>- Tovább nem birtam irni, - mondja Faragó, - dicsérni akartalak, hogy elveidnek
               családi küszöbödön is oltárt emeltél, azért mégegyszer mondom, szeretlek, be­csüllek,
               s e kapkodó világban jó példánykint csudállak és bámullak.</p>
            <p>- Add nekem emlékül azt a kis töredéket.</p>
            <p>- Igy gyurva nem adom, inkább leirom, adj egy kis papirt.</p>
            <p>Csillagnak hirtelen eszébe ötlött Imre, kinek pálya­kezdetére remekül illettek a
               sorok, hirtelen fiókjába nyult, az utolsó albát kivette, a papirnak kész aláirását
               visszahajtá; s engedte, hogy az öreg a sorokat megirja. A kész sorokat sebesen
               fiókjába zárta, s még azon este lovas postán Imrének kiküldte.</p>
            <p>A fiu elképzelte a soroknak vonatkozását, elképzelte Csillagnak bevezetését s ime, az
               öreg erélyes szavakban biztatja ez önállóságra. A szikra lángra lobbant, szabad, mint
               a fészkéből kibocsájtott sas, szárnyait meglebegteti a légnek árjában, és szemei a
               messzeséget mérik, melyen áthaladhat. Hálásan csókolá meg atyjának sorait, a
               szabaditólevelet, a jövendőnek kulcsát.</p>
            <p>Hosszan merengett a boldog érzelemben! tehát az apai sziv megtüri szabadságát, nem
               követeli a kötelék nyomán a vakengedelmességet, még kegyelete sem követel részt a
               jövendőből, mindenre egyetlen szót hangoztat: <hi>a meggyőződést.
               </hi>Szive megnemesedett, lelki szemei előtt fénysugár közt látta a határozott
               értelmü szót, azt a magasztos értelmet, mely a polgári cselekvést akármely
               pártállásban megtisztítja a salaktól.</p>
            <p>Apját szerette volna látni, hogy térdre boruljon előtte.</p>
            <p>A gyülés napján a gyülés megnyitásakor ért a terembe. A szólásszabadság kérdése
               forgott szőnyegen s egy pár mérsékelt párti szónok hevesen megtámadta Csillagnak
               inditványát. Imre intett a jegyzőnek, hogy nevét a szólók közé jegyezze be.</p>
            <p>Hamar rákerült a sor.</p>
            <p>“Tekintetes karok és rendek!</p>
            <p>Gyakorlott erőkkel szállok szembe, a korommal járó tapasztalatlanság két kézzel huz
               vissza helyemre, hogy magamat megóvjam az erős korholásoktól; de jogom, melyet ma
               gyakorlok először, erősen buzdit, hogy véd­jem; hisz jogomnak első gyakorlati értéke
               az, hogy szólhatok, s ehhez már megkivántatik a szólásszabadság.</p>
            <p>A legközelebbi országgyülésnek korszakából eléggé megértettem, mi döbbenti meg a
               tekintetes karok és ren­deknek némelyikét. A szónak hatalmát sokalják, a hatás­tól
               félnek, melyet előidéz, a befolyástól irtóznak, mely az egykedvüeket hevertükből
               fölveri, és a fogékonyakat cselekvésre bátoritja, végre kárhoztatják az élt, mely a
               szavakban néha kiméletlenül vagdal. Én is ott voltam a karzatokon, melyek
               tulságoskodásaikról hiresek, én is átmelegültem a szónoklatok hevétől; de ha
               összehason­litom a kezdetet a véggel, például önmagammal is merek bizonyitani, hogy a
               nagyon hangos üres szavak hamar kifárasztottak, a hazafiság köpenyébe bujt hangos
               semmit lenéztem, s elkezdém keresgélni a valódi eszmét, melynek tomboló szavakra
               semmi szüksége sincs.</p>
            <p>Néhány éve áthatólag hangoztatják, hogy az átala­kulás korszakába értünk. Tudom, hogy
               mit értenek átalakulás alatt; mégis bátorkodom az eddigi értelmet valamivel
               megtoldani, s ez: a polgári életben jelentkező <hi>erkölcsi
               erő</hi>,melynek hiányával az igazságot valósitani sohasem fogjuk. <hi
                  >Nem bánom: üss, csak hallgasd meg szavaimat! </hi>mondá ama görög, ki készebb
               volt a haza javára eltűrni ellenfelének öklét, csak az igazat hallgassa meg. Mivé
               lennénk, uraim, a vitatásnak általános korszakában, midőn a jót a jobbtól is meg kell
               különböztetnünk, mondom, mivé lennénk, ha a rosszat a jótól meg nem
               különböztethetnénk, ha a szabad szót magunkba kellene fojtanunk? A szabad szóra annál
               nagyobb jogunk van, tek. karok és rendek; mert minket meg is ütöttek, meg­ütött
               gyakori sérelmekkel a kormány, tengődéssel az ál­talános tespedés, követelésével az
               idő, mely eszméket hozott, s ránk parancsolta, hogy szabjuk azokat hazai
               viszonyainkhoz, vagy elveszünk; mindezért akarva, nem akarva szólnunk kell.</p>
            <p>A szólásszabadság nem pártkiváltság, s ha az erkölcsi erő föl nem támad bennünk a
               szabad szónak meghallgatására, meglehet, hogy az a párt sinyli meg, mely most ellene
               támad. Meglehet, a szabad szónak men­tessége alá takaródzik a garázdaság; de megint
               az erkölcsi erőre hivatkozom, melyhez a garázda fölkiálthat; de soha el nem éri.</p>
            <p>A szabad szónak ellentéte a hallgatás, ebből támadt az egykedvüség, ebből végre az a
               veszedelmes semleges­ség, melyet a klasszikusok földén a hazaárulással egynek
               bélye­geztek; mert a hallgató semleges vitatni sem akarja az igazságot, és igy nem
               lelvén meg azt, nem alkalmaz­hatja azt a köznek javára, mely védelmet követel. Ennél
               is tovább megyek, s azt mondom: a szabad szóban kife­jezett eszmétől ijedjünk-e meg,
               vagy a magtalan nyers szavaktól? A hangosan kimondott eszme rossz lehet, melyet a
               helyes czáfolat agyonverhet, ha törvényekkel nem kell megboszulni; de az alattomban
               terjesz­kedő eszme okvet­len az alapot morzsolja, s ha meg nem akartuk hallani,
               rémesebb lesz a moraj, mely az épületet ránk boritja, s ezért merem ismételni egy
               latin költőnek mondását, hogy: <hi>egy nyilvánosan kimondott hazugság
                  gyakorlatilag is többet ér száz elrejtett igazságnál; mert a megczáfolt hazugság
                  meghal, az elrejtett igazság pedig meg sem születik.</hi>
            </p>
            <p>Minden embernek véleménye szükséges most, látnunk kell a túlságokat, a <hi>rohanást</hi>,hova elérni nem akarhatunk, a <hi
                  >tespedést</hi>,a hol nem maradhatunk. Nem parancsolhatjuk meg a beszédet,
               legalább engedjük meg; ez hatalmunk­ban van.</p>
            <p>Az ember nem lehet tökéletes, ebben nyugodjunk meg. Az emberi nyilatkozás
               kivéte­lesen átlépheti a kor­látokat, ezt megengedem; de mivel tudom és látom, hova
               csapkod: a tulság ellen fegyvert használhatok. A szónok korlátozása még veszélyesebb,
               védi a mulasztót, rossz szándékút és gonoszt, kiknek, mint a féregnek, legbiz­tosabb
               tenyészhelyük a sötétség, hol vagy el nem érhetők, vagy meg sem találhatók.</p>
            <p>Választanunk kell, uraim, néha két rossz közől is; a jelen esetben tehát elvetem a
               bizonyos rosszat, a szónak korlátozását, és védem a szólásszabadságot, mely egyes
               esetekben legfölebb <hi>alkalmatlan</hi>; de a megtámadott jogot
               annyiszor megvédelmezte, hogy a szabadságnak első föltétele. Szavazok a
               szólásszabadságra.”</p>
            <p>Az öreg ur megilletődve hallgatta fiát. Egyetlen éles szót sem használt az ujoncz,
               maradt a tárgy érde­ménél, igy az öreg ur örvendett, hogy fia a tulsó oldalon a
               szavak mérsékletével közel áll apjához is.</p>
            <p>Szemeik találkoztak, az apa helyeslőleg intett. - Kapus Imréhez közel ült,
               megszoritotta barátjának kezét.</p>
            <p>- Látom, az öreg nem haragszik.</p>
            <p>- Atyámra büszke vagyok, - mondja Imre, az ő gondolkozása a valódi szabadságnak
               alapja, nézd, mit irt nékem.</p>
            <p>Kapus elolvasá a levelet. Nem állhatta meg, hogy az öreghez ne menjen, a boldog
               apának azt sugja:</p>
            <p>- Engedje meg, alispán ur, hogy egy bizalmas órában megcsókoljam azt a kezet, mely e
               buzditó soro­kat irta.</p>
            <p>- Micsoda sorok azok, öcsém?</p>
            <p>Kapus az öreg elé helyezi a sorokat. Az alispán megismerte irását, ugyanazon sorok,
               melyeket Csillagnál leirt, miként kerülhettek ezek Imréhez, az ő aláirásával, rendes
               levélalakban?</p>
            <p>Gondolkozik: az aláirás tulajdon kezevonása, a papiros levélalakban van összehajtva,
               kivül idegen kézzel ennyi: <hi>fiamnak!</hi>
            </p>
            <p>E szavak, tulajdon eszméi, általános elvek, melyek minden emberre illenek,
               legalkalmasabban egy pálya­kezdőre.</p>
            <p>Kétségtelen: a levélalakot Csillag egészitette ki, az küldé fiának, hogy bátorságot
               adjon a kezdeményezésre. Ezért mondja Kapus, hogy bizalmas órában meg akarja csókolni
               a kezet, mely e buzditó sorokat irta.</p>
            <p>- <hi>Az albák! </hi>Mondja magában az öreg, - tehát a vendéghivások,
               az akadémiai alapitvány, a fiának bátoritása mind egy kézből, a legkiméletesebb
               baráti kézből származik.</p>
            <p>Kapusnak visszaadta a levelet, - gyülés után pedig Csillag karját fogta meg, ugy huzá
               az ablakba.</p>
            <p>- Mindent tudok, barátom. Mondá szeretettel meg­rázván Csillagnak kezét.</p>
            <p>- Mit tudsz?</p>
            <p>- Az albák történetét.</p>
            <p>- Fiad is tudja?</p>
            <p>- Egy szót sem.</p>
            <p>- Ugy kérlek, maradjon a mi titkunk.</p>
            <p>- Miként háláljam meg, barátom, hogy segitettél jó apának lenni?</p>
            <p>- Öreg: a barátság bebizonyitva éri meg, hogy barátságnak mondják.</p>
            <p/>
         </div>
         <div type="chapter">
            <head>Az utolsóelőtti fejezet.</head>
            <p>A kegyelet ott áldozik, a hol alkalmat talál.</p>
            <p>Gyülés után Imre a megyeház kapuja előtt fért apjához, ott csókolá meg apjának kezét,
               száz meg száz embernek szeme láttára. Az alispán fiának karjába kapasz­kodott, ugy
               hallgatta Imrének édes áradozását.</p>
            <p>- Atyám! Miként érdemlem meg jóságát, hogy oly szeretettel vezérel?</p>
            <p>- Ne mondj semmit, fiam, most igen boldog vagyok.</p>
            <p>- Ne tiltsa meg a hálát, kedves atyám, oly rég kínlódom, hogy egy másik levelét
               megköszön­nöm nem engedte.</p>
            <p>- Miféle másik levél?</p>
            <p>- Ez, - mondja Imre, megmutatva a Lóri kezével irt sorokat, ma nem birom el a hálát,
               a szó megfojt; engedje meg atyám ma az egyszer a szólásszabadságot.</p>
            <p>Faragó elolvasta a leányirást, fölösmerte az albát és a körülményt, melyben azt
               Csillag fölhasználta. E bölcseség, e nemes közvetités oly elérzékenyitő volt az
               öregre, hogy könyüi kicsordultak. Némán mentek az utczán, czéltalan járkálva; mert az
               öreg ur se látott, se hallott, annyira elfogta benső ábrándozása.</p>
            <p>- Egyet nem értek, kedves atyám, - mondja Imre, - miért iratta e sorokat Lórival?</p>
            <p>- Lórival?</p>
            <p>- Igen, - felel Imre, ezen sorokat Csillag Lóri irta.</p>
            <p>- No,... nem kell mindent tudni! - Mondja az apa valahogy kigázolva a feleletből.</p>
            <p>- Ne menjünk föl Csillagékhoz, épen házuk előtt állunk? - Kérdi Imre.</p>
            <p>- Nem bánom, fiam, hanem menj az asszony szo­bájába, én Csillaggal akarok
               beszélni.</p>
            <p>A kapu alatt álló hajdu a kérdésre azt felelte, hogy az ur és asszonyság fönn vannak
               az emeleten, a kisasszonyok Kapus urral a kertben.</p>
            <p>Az öreg az emeletbe ment, Imre a kertbe sietett. Kapus menyasszonyával egymással
               karöltve sétált, Lóri valamivel hátrább andalogva haladt, s egy-egy virágszálat
               szakitott le, hogy a miatt időt engedjen a két boldognak zavartalan
               beszélgetésre.</p>
            <p>A kertajtónak nyikorgása Lórit a jövőre figyel­meztette.</p>
            <p>- Isten hozta fiskális urat, - mondja Lóri szokott élénkségével, hallottam ma a
               gyülésen, köszönöm, hogy a nőket védelmezte.</p>
            <p>- Én védelmeztem a nőket?</p>
            <p>- Ej, mintha nem tudná, hogy a nőknek van leg­nagyobb szükségük a szólásszabadságra,
               persze, hogy a mi jogunkat védelmezte, - maga ma a mi fiskálisunk volt, - kérem:
               mivel tartozunk?</p>
            <p>- Nem tréfál?</p>
            <p>- Nem.</p>
            <p>- Honorárium fejében egész ünnepélyességgel egy részt kérek abból, a mit védelmeztem:
               egy kis szólás­szabadságért esedezem.</p>
            <p>- Megadatik.</p>
            <p>- Emlékszik még azon kis kötelezettségre, mit szóval igért azon esetre, ha én irását
               fölmutathatom.</p>
            <p>- Emlékszem.</p>
            <p>- Ezen sorokat tulajdon keze irásának ösmeri, Lóri kisasszony? Mutatja Faragó a
               levelet.</p>
            <p>- Igen, - mondja a leány elpirulva, csak egyre figyelmeztetem, hogy ezen soroknak
               egyetlen szavát sem gondoltam ki, én egyszerü irnok voltam, és másnak szavai után
               irtam.</p>
            <p>- Igy ön szerencsésen kisiklik a fogadásból; hanem magyarázza meg nekem e titkot,
               mely életemnek válságos perczében oly nagyon boldogitott. Miért irta e sorokat éppen
               ön?</p>
            <p>- Miért éppen én? arra azért nem felelek, mert nem tudom; hogy miért nem irta az
               illető, azt tudom, de tőlem sohasem fogja megtudni.</p>
            <p>- Senkinek sem mondaná meg?</p>
            <p>- Ismétlem, senkinek.</p>
            <p>- Annak sem, ki egykor kezét fogja birni?</p>
            <p>- Milyen mumusokkal ijesztget, - tréfál ujra a leány, - végül ünnepélyesen mondja:
               Istenemre, annak sem.</p>
            <p>- Lóri kisasszony, ön azon titkot birja, mely kivá­lón érdekel, melynek eredménye
               apámnak legnemesebb bizalma, - kérdem önt, nem gyanitja, hogy én azon soroknak
               ellenkező értel­mével megaláztattam volna?</p>
            <p>- Nem tagadom; - de azon megalázás meggá­toltatott.</p>
            <p>- A titkot nem birhatom, mégis megkisértem a lehetőt, birni óhajtom azt, ki titkomat
               őrzi. Önnek keze eszköz volt <hi>megmentésemre</hi>,ezt a nagy szót
               használom, boldogitson engem azzal a kézzel, mely egyszer áldást hozott reám.</p>
            <p>- Jaj!... mit mondjak most?</p>
            <p>- Utasitson vissza, ha méltatlan valék azon sorokra, melyeket ön irt.</p>
            <p>- Ne mondja ki azon boldogtalan szót többször, inkább megvallom...</p>
            <p>- A titkot?</p>
            <p>- <hi>Soha! még ha férjem lesz is!... </hi>No, most már kimondtam!</p>
            <p>Imre elkapta a levéliró kezet, hogy megcsókolja.</p>
            <p>- Tintás!...</p>
            <p>- Én tintásan szeretem!... Mondja Imre is tréfálva, s a kis kéz nem
               szabadulhatott.</p>
            <p>A mátkapár mindent látott. Kapus messziről mondja:</p>
            <p>- Kiki párjával.</p>
            <p>- Jaj!... aggódik Lóri,... most még hátra van a legfelsőbb jóváhagyás. - Fiskális ur,
               fordul Imréhez,... maga perelje ki; mert én elégek szégyenletemben.</p>
            <p>- Mindjárt jövök! - szólt Imre, és sebesen fölment az emeletbe.</p>
            <p>Az apák együtt bölcselkedtek, Faragó barátjának kezét fogva ekkép szólt:</p>
            <p>- Mogorvaságom velem született, beleástam magamat a multba, csoda-e, hogy az uj
               világot későn ösmertem föl? Ne itélj meg, barátom, az uj életnek jelleme a
               mozgékonyság, ehhez meleg vér kell, melegebb az enyémnél, mely nem volt oly heves,
               hogy kiáradhatna. Fiamnak szivben szerető apja voltam, ezen tőkét egészen magamban
               hordám, mint fösvény a kincset, kamatot elfeledtem adni a fiunak. A te nemes
               barátságoddal jó kedvében ajándékozott meg az Uristen, általad egészitette ki
               mulasz­tásaimat.</p>
            <p>Abban különbözünk egymástól, barátom, hogy én a készet, valót, a kétségtelent habozás
               nélkül elfogadom, eszem pirulna a bebizonyitott jót mellőzni vagy megvetni. Te előre
               mégysz, magad kutatsz, magad simitod el az akadályokat, te hóditasz mások számára is;
               ezért vagy a jelen- és jövőnek embere. Fiamat te mentetted ki ridegségem köréből, te
               adtál neki bizalmat hozzám, bátor­ságot jövendőjéhez, s még azt a jót is, mit magam
               fejte­gettem három nappal ezelőtt, te alkalmaztad gyermekemre.</p>
            <p>Az ujabb élethez bizalmat nyertem, ezentul nem félek buzgón haladni, s hálából
               megigérem, hogy a polgári pályán segitséged leszek, ezt fiamért is.</p>
            <p>- Reménylesz fiadban?</p>
            <p>- Igen.</p>
            <p>- Ugy reméled azt is, hogy az ujabb nemzedék életrevaló lesz?</p>
            <p>- Nem kételkedem.</p>
            <p>- Ugy egészen boldog vagy?</p>
            <p>- Nem egészen barátom, érzem, hogy az a fiu nem egészen enyém, - boldogságomat mástól
               kölcsönöztem. Félig a tied az a fiu, - és...</p>
            <p>- No, mi következik az <hi>és </hi>után?</p>
            <p>Imre lépett be, egyszerre fogá meg a két beszél­getőnek kezét:</p>
            <p>- Édes apám, - szól előbb apjához, segéljen legfontosabb lépésemben, én Lórit
               szeretem, aztán Csil­laghoz fordul, ne tagadja meg tőlem a kezet, mely nem tudom
               miképen, sorsomba vegyült.</p>
            <p>- Mondtam ugy-e? hogy ez a gyerek már csak félig az enyém.</p>
            <p>- Nohát legyen a <hi>mienk. </hi>- Mondja Csillag, igy igazságos lesz
               az osztály, hol van az a kis borzas?</p>
            <p>- Itt vagyok. - Mondja Lóri anyjába kapaszkodva lépvén be a szobába.</p>
            <p>- Barátom, - szól a lánynak apja: cserébe fogadd ezt a leányt.</p>
            <p>- Hogy ne fogadnám? Szegény feleségem ugy is mindig kesergett, hogy lánya nem volt,
               most azt is adott az Isten.</p>
            <p>- Ugy-e anyjuk, mégis kapunk férjet leányainknak? - Mondja Csillag a városi
               fecsegésekre czélozva.</p>
            <p/>
         </div>
         <div type="chapter">
            <head>Ráadás.</head>
            <p>Ha az ág árnyékával le nem hajlanék törzsére, a nap heve korán kiszáritaná a
               törzset.</p>
            <p>Imre napokig csak kellemes csalódásnak, elillanó álomnak hitte a valót, melyet, az
               emberek szólásmódja szerint, <hi>remélhet </hi>a rajongó; de ki nem
               számithat a <hi>józan.</hi>
            </p>
            <p>Az első nyugalmas órában kocsira ült, elment a csöndes faluba, fölkereste a szülői
               házat, hogy mint a méh a mézanyagot a kasba vigye vissza. Az öreg Kapus háza előtt
               még mélyebben sülyedt a biróság jelvénye, a kaloda, - meglátszék, hogy a falu népe az
               igazságot ezen küszöbön keresi, s már mintegy a földbe nőtt a jelvény, mely inkább
               ülőhely volt, mint fenyegető szerszám.</p>
            <p>Biróuram a tornáczban hüselt egy hosszu padon, mellette a <hi>falu
                  eleje</hi>,azaz:tisztes előljárók üldögéltek, beszélvén jóról, rosszról, vagy a
               mit olyannak gondoltak, s várták, hogy biróuram visszaterelje az olyant, ki a
               gyalogutról letért.</p>
            <p>Emlékeztetem az olvasót azon emberre, ki az első kötetnek derekán még nagy
               bizalmatlansággal beszélt az <hi>“urak”</hi>-ról, - ugyanazon ember
               legközelebb ül a biró mellett, s hihetőleg most is olyan tamáskodó, mint volt annyi
               esztendővel előbb, mert mindenben küzd a biróval.</p>
            <p>- Ma jó harmat esett. - Mondja az öreg Kapusnak.</p>
            <p>- Honnét esett volna?</p>
            <p>- Esett valahonnan felülről.</p>
            <p>- Akkor eső volna a neve.</p>
            <p>- Hát a harmat nem ugy esik?</p>
            <p>- Hát mikor megderesedik a kend bajusza télen, hogy utóbb jégcsappá válik, a jég is
               fölülről esik?</p>
            <p>- Azigaz,nem láttam, hogy fölülről esett volna.</p>
            <p>- Hát miből származott?</p>
            <p>- Nem vagyok én Isten, hogy mindent tudjak.</p>
            <p>- Azért ember kelmed, hogy gondolkozzék; ha az ökör gondolkodni tudna, kitalálná
               szarvának hasznát, aztán nem hogy nem huzná az ekét, hanem felöklelné az embert.</p>
            <p>- Biróuram hát tudja, mitől fagy meg télen a bajuszom?</p>
            <p>- Hála Istennek, tudom, könyvekből olvastam, hogy a meleg lehelet megfagy a külső
               hidegben, és jég­csappá válik. Igy lehelnek a növények is, midőn a forró nap után az
               enyhe éjszakában a levegő meghül, a növénynek lehelete csöppé válik, mint a fazékból
               fölverődő pára is csöppé válik a fazékfödő alján.</p>
            <p>Elmélyedt a másik a magyarázatra, és lassankint megfogta az értelmezést, hanem benne
               lakott az ellenmondási viszketeg, és olyan kérdést akart fölvetni, hogy a biró mégis
               megakadjon. Hosszu hallgatás után kérdi.</p>
            <p>- Azt mondja meg hát, biróuram, honnét lesz a felhő?</p>
            <p>- A szél összehajtja a levegőben levő vizpárákat, s mikor már nagyon sokat
               összehajtott, a sok cseppet nehézsége miatt nem birja a levegő, aztán leejti.</p>
            <p>- Hát én azt elhigyjem, hogy a semmiben van valami?</p>
            <p>- Mit gondol kelmed semminek?</p>
            <p>- A levegő a semmi.</p>
            <p>- A levegő nem semmi, hanem valami, s ha kelmed fölfuj egy hólyagot, ugy megtelik
               levegővel, hogy a mi előbb a marokban megfért, olyan nagy lesz, hogy fazéknak is nagy
               lenne.</p>
            <p>- Hát mért nem látom meg a levegőt testi szemeimmel?</p>
            <p>- Mert ritka, az öreg ember szeme még az öreg Á-t is csak pápaszemmel látja.</p>
            <p>Megint elhallgatott, és rágta apróra, hogy meg­ragadjon fejében; hanem mégis
               szeretett volna olyant kérdezni, hogy az öreg megüljön a felelettel.</p>
            <p>Hosszan gondolkozva eszébe jutott, hogy az urakról már régen nem beszélt, az ifju
               Kapusról szintén régen nem hallott valamit, ez a tárgy leghálásabb az öregnek
               megforgatására.</p>
            <p>- Hány esztendős is lehet már ifju Kapus uram, a fiskális?</p>
            <p>- Éppen huszonöt.</p>
            <p>- Megöregszünk, biróuram.</p>
            <p>- <hi>Megöregedtünk</hi>,azt mondja kelmed, ugy igazab­bat mond.</p>
            <p>- Nem tagadom; mert nekem már unokáim is vannak, biróuram még nem ért el engem.</p>
            <p>Hallotta az öreg a szót; de nem felelt. Szivében nagy döfést érzett; mert régóta fél,
               hogy fia bármily szerencsésen menjen előre, majd a házasságnál megakad; mert ösmerte
               a világot, hogy a lányos háznál nagyon kikérdik az embert, s a szürös atyafiságtól az
               uri nép könnyen megijedhet.</p>
            <p>Most kezd aggódni az apa. Fiát kiemelte a tömegből, a tudomány által azok sorában
               van, kiket a tömeg vagy tisztel, vagy csudál; hanem mi lesz az emberből, ki a tanulás
               mellett százszorta érzékenyebb most, mint lett volna alant? mert ha majd párját
               keresi, kikerülnek előle.</p>
            <p>Ő, az apa, mélyen elmerül s egyszerüségében is kitalálja, hogy fiát fölemelvén, nem
               tette boldoggá, s hátha a fiu okozni fogja az apát, hogy nem hagyta <hi
                  >lenn</hi>,a boldog egyszerüségben.</p>
            <p>- Biróuram! - szólitja megint az ellenkező - nagy öröm ám az, mikor az ember életében
               látja, kik következnek utána.</p>
            <p>- Ha az Isten méltónak tart ezen kegyelemre, nekem is meg fogja adni.</p>
            <p>- Hej, biró uram, finnyás nép az az urifajta.</p>
            <p>- Mit akar mondani kelmed?</p>
            <p>- Azt akarom mondani: meglássa biró uram...</p>
            <p>Ekkor hajtatott be két gyönyörű lóval Imre, s azon­nal apjának, azután pedig a később
               kiszaladó anyjának nyakába dőlt. A jó öregek szinte hátravonták kezeiket, hogy az
               urféle ember megbarnult kezeiket megcsókolja; de a jó gyermek gyöngéden erőltette
               őket, hogy a kegyelet adóját elfogadják.</p>
            <p>A kötekedő ember elbámult a tisztes alázatosságon, önkénytelen levette süvegét, s
               midőn az ifju később ész­revette a jelenlevőt, s kezet nyujtott az ösmerősnek, még
               kinálásra is alig merte kalapját föltenni.</p>
            <p>- Vannak-e unokák? - Kérdi Imre a meglepett embert.</p>
            <p>- Egész fészekkel, tekintetes uram!</p>
            <p>- Semmi tekintetes, - maradjunk a régiek, bátyám, - mondja Imre helyreigazitva, én
               kelmednek mindig öcscse vagyok.</p>
            <p>- Hogyan mondjam én azt, megkérem szeretettel?</p>
            <p>- Csak nem vedlettem ki az emberi alakból, hogy megijeszteném bátyámat.</p>
            <p>- De ha már ez a világ sora, hogy...</p>
            <p>- Igen is, kap a szóba Imre,... az a világ sora, hogy egymástól féljünk, aztán okunk
               legyen egymásra haragudni! Igy volt eddig, ezután máskép lesz!</p>
            <p>- Megöregszik, a ki ezt megéri! - Mondja kétkedve a másik. Majd még <hi
                  >fiskárius</hi>...uramöcsém (ezt már ugy toldá hozzá) kiismeri a világot.</p>
            <p>- Nagyon ösmerem, bátyám, én is féltem a világtól; de a jobbak bizodalmat öntöttek
               belém. Ki hitte volna, hogy én még a megye főjegyzőjének veje leszek.</p>
            <p>- <hi>Mi az? </hi>- Kérdé az öreg Kapus majdnem resz­ketve.</p>
            <p>- Az, kedves jó szülőim, hogy Csillag főjegyző urnak veje leszek, s azért jöttem,
               hogy kedves szülőim áldását kérjem.</p>
            <p>- Az egek Ura adta az igazi áldást, fiam, a mienk csak toldalék lesz.</p>
            <p>Az öregek könyezve karolták át gyermeküket, hosszan maradtak összeölelkezve, végre az
               öreg Kapus bámuló szürös társához fordulva mondja:</p>
            <p>- Lökjön meg kelmed, hadd tudjam, ébren vagyunk-e?</p>
            <p>- Ébren vagyunk, biró uram, én mondom, <hi>az én szemeim éppen most
                  nyiltak föl</hi>,most már merem mondani, hogy <hi>hiszem a
                  jobbat!</hi>
            </p>
            <p>- Hát azt hiszi-e kelmed, hogy az urrá lett jobbágyfiu apját megszégyenli?</p>
            <p>- Mondtam már, hogy szemeim kinyiltak.</p>
            <p> Az olvasó már mindent tud, az iró leteszi tollát, melylyel a multnak nevezetes
               korszakából egy élénk csoportot kapott ki, melyet sokszor vádoltak, de a melyre
               mindenki édesen emlékezik vissza, hisz lehetett-e boldo­gabb szakasz életünkben, -
               mint a <hi>jurátusélet!</hi>
            </p>
            <p/>
            <trailer>.oOo.</trailer>
            
         </div>
      </body>
  </text>
</TEI>
