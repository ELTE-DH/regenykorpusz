<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU16328" xml:lang="hu">

   <teiHeader>
      <fileDesc>
         <titleStmt>
            <title>Görbe hegyek országában : Regény : ELTeC edition</title>
            <author ref="viaf:73060469">Tábori Róbert (1855-1906)</author>
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Vétek Bence</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">24832</measure>
            <measure unit="pages">56</measure>
            <measure unit="vols">1</measure>
         </extent>
         <publicationStmt>
            <p>Published as part of ELTeC</p>
         </publicationStmt>
         <sourceDesc>
            <bibl type="digitalSource">
               <title>Görbe hegyek országában : Regény</title>
               <date>2016-12-09</date>
               <publisher>Magyar Elektronikus Könyvtárért Egyesület</publisher>
               <ref target="http://mek.oszk.hu/16300/16328"/>
               <respStmt>
                  <resp>Original Electronic Edition</resp>
                  <name>Mühlbeck Károly</name>
                  <name>Vidiné Réfi Erzsébet</name>
                  <name>Lipták Éva</name>
                  <name>Baloghné Bárdos Katalin</name>
                  <name>Mészáros Atilla</name>
               </respStmt>
               
                  <bibl type="digitalSource">
                     <title>Görbe hegyek országában : Regény</title>
                     <date>2016-12-09</date>
                     <ref target="https://mek.oszk.hu/16300/16328"/>
                  </bibl>
               
             
               <bibl type="printSource"><ref target="https://mek.oszk.hu/16300/16328/pdf/"/>
                  <title>Görbe hegyek országában</title>
                     <author>Tábori Róbert</author>
                     <pubPlace>Budapest</pubPlace>
                     <publisher>Singer-Wolfner</publisher>
                     <date>1904</date>
                  </bibl>
               
            </bibl>
            <bibl type="firstEdition">
               <title>Görbe hegyek országában : Regény</title>
               <author>Tábori Róbert</author>
               <date>1891</date>
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu">Hungarian</language>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="short"/>
            <canonicity xmlns="http://distantreading.net/eltec/ns" key="low"/>
            <timeSlot xmlns="http://distantreading.net/eltec/ns" key="T3"/>
         </textDesc>
      </profileDesc>
      <revisionDesc>
         <change when="2020-07-27"/>
      </revisionDesc>
   </teiHeader>
  <text>
      <body>
			<div type="chapter">
            <head>
               I. Két kis szökevény.
            </head>
            <p>
               1878 október hetedikén két gyermek haladt azon az uton, amely Horvátország Zavalje nevü határszéli városától Bihács felé vezet. Az idősebb, barnaarczu,
                  erős fiu, lehetett 13-14 éves, a fiatalabb egy szőkehaju, kékszemü és karcsu
                  termetü leányka, nem volt több tiz évesnél.
            </p>
            <p>
               Mit keresett ez a két gyermek a véres harczok szinhelyén? milyen
                  véletlen kergette ki a két, még szülői oltalomra szoruló, repülni is alig tudó kis
                  madárkát a meleg otthoni fészekből? Mert, hogy messziről jöttek és nem erről a
                  vidékről valók, mutatja első sorban viseletök, amely magyar, még pedig bácskai
                  népviselet; de elárulja nyelvük is, amely dunai tájszólalással ejti ki a magyar
                  szót.
            </p>
            <p>
               Az utnak egy ujabb kanyarulatánál - lehetett már az ötvenedik is -
                  megállott a két gyermek és visszafelé tekintett. Nem voltak elfáradva, mert a mai
                  vándorlás jóformán sétának is alig vált volna be, inkább szánkózás volt a hegynek
                  alá, még pedig szánkó nélkül. - Mert a széles ösvény, amelyen Zavaljeból
                  aláereszkedtek, ugynevezett kigyóul volt. Mikor ugyanis a katonaság ágyuit és
                  podgyászát valami hegyen át akarja szállitani, nem megy neki egyenesen a
                  meredeknek, hanem zeg-zugban, a kigyó csapásához hasonló vonalban késziti az
                  ösvényt. Ezzel azt éri el, hogy alig észrevehető az utnak emelkedése. De ilyenkor,
                  midőn a földet lábnyi magas hó födi, amelynek felülete jól meg van fagyva,
                  pompásabb csuzkát képzelni sem lehet, mint a kigyóutnak egyik kanyarulatától a
                  másikig. A két gyermek is, noha szivecskéjében sajátképen bubánat lakott, nem
                  tudott ellentállni az incselkedő jókedvnek és jóizüt nevetett, amikor csak ugy
                  repült és bukfenczezett alá a sikos lejtőn.
            </p>
            <p>
               Pompás kilátás nyilott arról a pontról, ahol most megállottak. Jó
                  magasan, mint az óriási tölgyfa csucsáról alátekintő sasfészek, feküdt Zavalje
                  vára, s alant a mélységben, az Unna folyamtól, mint egy ezüst kigyótól
                  körülgyürüzve, Bihács vára, amely alig egy hónap előtt még a bosnyákok főfészke
                  volt. Ott feküdt a sötétlő völgykatlanban, környezve hóboritott hegyektől,
                  amelyeknek olyan különös az alakja, hogy csakhamar megérti az, aki látja, miért
                  nevezték el a mi katonáink Boszniát a görbe hegyek országának.
            </p>
            <p>
               De most már el is mondom, hogyan került ez a két gyermek a buzatermő,
                  aranykalászt ringató, szép Bácskából ide, ahol szikla terem csak. Annyit bizonyára
                  ti is tudtok már, kedves olvasóim, hogy a mi vitéz katonáink 1878 nyarán és ősz
                  elején nagy munkát végeztek. Elfoglalták Bosnyákországot és a vele szomszéd
                  Herczegovinát.
            </p>
            <p>
               ...Körülbelül egy hónappal előbb, szeptember hatodikán este, alig
                  néhány lépésnyire attól a helytől, ahol a két gyermek most megpihen, őrtüz
                  világitott messzire az éjbe. Egy század katona tanyázott ott, várva parancsot az
                  indulásra. A legények, noha tudva volt előttük, hogy hajnalban ostromra indulnak
                  Bihács ellen, nyugodt lélekkel rágcsálták a kemény profuntot, mert a veszélynek
                  megszokása érzéktelenné tette őket a harcz minden mozgalmával szemben.
            </p>
            <p>
               A tüz körül, közel egymáshoz három férfi ült. Kettő beszélgetésbe
                  volt merülve, mig a harmadik a nyelvét pihentette, de annál szorgalmasabban járt a
                  keze. Nadrágot foltozott, még pedig olyan ügyesen, hogy akármelyik szabó sem
                  különben. A két beszélgető férfiu Dobó tiszthelyettes és Halász Pál őrmester; a harmadik pedig, a szabóskodó Csiribi Peti, az őrmesternek legénye, aki rendben tartotta fegyverét és ruháit.
            </p>
            <p>
               Csiribi Peti czigányvérből származott és egy faluból való volt
                  őrmesterével, akit rajongásig szeretett. Nemcsak a tűt kezelte ügyesen, hanem ugy
                  bánt a vonóval is, hogy a fél vármegyében őt tartották a legügyesebb
                  czigányprimásnak. Egyébiránt a legvidámabb ficzkó, akit jóizü tréfáiért az egész
                  század nagyon kedvelt.
            </p>
            <p>
               Az őrmester pipára gyujtott. De alighanem bántotta vagy elfoglalta
                  valami, mert hosszasan eltünődött magában és el is felejtette, hogy pipa van a
                  szájában. Dobó is észrevette és megszólitá:
            </p>
            <p>
               - Olyan különös vagy ma, Pál; még soha sem láttalak ilyen hangulatban.
            </p>
            <p>
               - Szóltál valamit? - riadt fel az őrmester; mire Csiribi nem állhatta
                  meg mosolygás nélkül.
            </p>
            <p>
               - Az őrmester ur megint otthon járt gondolatban - szólott -; tetszik
                  tudni, mikor valaki ilyen fiatal korában apa is, anya is egy személyben, nem
                  csoda, ha haza vágyódik kicsinyeihez.
            </p>
            <p>
               - Igaz, mit csinálnak a kicsinyek? - kérdé részvéttel Dobó.
            </p>
            <p>
               - Tegnap kaptam tőlük levelet. János azt irja, hogy felügyel a
                  gazdaságra és rendben tart mindent; Iluska pedig, hogy szorgalmasan eljár az
                  iskolába. Az én édes kis cselédeim már nagyon vágyódnak utánam!
            </p>
            <p>
               Ugy ragyogott az őrmesternek férfias arcza a boldogságtól és igazi
                  szeretettől, hogy a tiszthelyettes meg nem állhatta kérdés nélkül:
            </p>
            <p>
               - Mondd csak, hogyan történt, hogy ilyen fiatalon apai gondokkal kell
                  küzködnöd?
            </p>
            <p>
               - Nagyon egyszerü annak a története. Hat éve most, hogy a kolera egy
                  napon elvitte szüleimet és árván maradtam két testvérkémmel. Én épen a második
                  évet töltöttem a katonaságnál, amikor hirét vettem e szörnyü csapásnak. Noha már
                  őrmesterségig vittem, egyetlen pillanatig sem haboztam, hanem mint a két árvának
                  egyetlen gyámolitója, obsitomat kértem. El is bocsátottak azonnal, azzal a
                  kikötéssel, hogy háboru esetén ismét berukkoljak. Azóta boldogan és csendesen
                  éltünk, a két gyermek szépen megnőtt, a birtok gyarapodott - amikor egyszerre csak
                  ezek a bosnyákok nem fértek a bőrükbe és nekünk jutott a feladat, hogy egy kissé
                  ránczbaszedjük őket. A két gyermek otthon maradt egy öreg béres felügyelete alatt,
                  s ha tudom is, hogy jó kézben vannak, mégis elfog néha a bubánat, ha
                  árvácskáimra gondolok.
            </p>
            <p>
               - Azt nagyon is fölfoghatom! - szólott Dobó és melegen megszoritotta
                  bajtársa kezét, Csiribi Peti pedig néma haragjában olyan öltéseket csinált, mintha
                  a nadrág helyett egy eleven bosnyákot foltozna meg.
            </p>
            <p>
               - S mi több még - folytatta kis szünet mulva az őrmester, - ami eddig
                  még soha sem történt velem csata előtt, ma olyan sajátságosan érzem magamat.
                  Mintha valami hang azt sugná a fülembe: Pali, ezuttal nem menekülsz ép
                  bőrrel!
            </p>
            <p>
               - Ugyan ne bolondozzál hát! - boszankodott Dobó, - az ilyen előérzet
                  vén asszonynak való, de nem katonának!
            </p>
            <p>
               - Nem is azért mondom, hogy vigaszt keressek nálad, hanem mivel
                  fölkérnélek valamire.
            </p>
            <p>
               - S mi lenne az?
            </p>
            <p>
               - Ha valami baj érne a holnapi napon, - szólott szilárd hangon Halász
                  Pál, - te ird meg az én árvácskáimnak. Te jobban és szebben irod meg, mint az
                  ezred irnoka: s nem fáj majd annyira a kis szivük, ha a te tollad adja tudtukra,
                  hogy engem baj ért. Megigéred?
            </p>
            <p>
               - Megigérem! Természetes, hogy megigérem, ámbár bizonyos vagyok, hogy
                  nem lesz rá semmi szükség. Holnap ilyenkor együtt ülünk az őrtüznél és nevetünk a
                  mai beszéded fölött.
            </p>
            <p>
               ...De biz’nem nevettek másnap este. Hanem az őrtüz mellett levelet
                  irt Dobó Sándor tiszthelyettes és közben nagyokat sohajtott, Csiribi Peti pedig
                  olyanokat zokogott, mintha könyeivel akarta volna eloltani a tüzet.
            </p>
            <p>
               Az történt szeptember 7-én, hogy Halász Pál őrmestert elragadta heve,
                  kissé nagyon is előljárt csapatjának, s mire a legénység utólérte volna, eltünt
                  nyomtalanul.
            </p>
            <p>
               Egy pár lövés történt két perczczel előbb a bokrok közt, aztán
                  küzdelem zaja hallatszott, s végre csend lett ismét.
            </p>
            <p>
               Megölték-e a fölkelők és beledobták holttestét az alant rohanó
                  Unnába? Vagy talán magukkal vitték, hogy megkinozzák? nem lehetett megtudni.
            </p>
            <p>
               Elment a szomoru levél Madaras falvába, tudtára adni a két árvának,
                  hogy egyetlen istápolójuk nincs többé. Szomoru levél, gyászos hirnek vivője
                  megérkezett. A két árva elolvasta, elzokogta keserü bánatát. Meghalt az, akit
                  olyan hőn szerettek, aki olyan hü testvér volt. Egyedül állnak immár a
                  világon.
            </p>
            <p>
               ...De hát ha nem halt meg? hát ha rabságban sinylik, várva a
                  szabaditót, lesve a perczet, amikor ismét ura lehet saját sorsának?
            </p>
            <p>
               Ez a gondolat nem engedte megpihenni a két árvát. Folyton erről
                  beszélgettek egy, két, három napig. A negyedik napon elhatározták, hogy
                  bizonyosságot kell szerezniök.
            </p>
            <p>
               De hogyan? Irjanak az ezred parancsnokságának? Amig a levél
                  odaérkezik, napok mulnak s addig nincs nyugtuk. Kérdés azonfelül, ráér-e az ezred
                  parancsnoksága egy ember miatt ennyit teketóriázni? Legfölebb azt mondja majd:
                  eltünt, meghalt, katonadolog!
            </p>
            <p>
               S igy érlelődött meg a két árvában az a gondolat, hogy ők maguk utra
                  kelnek, senkinek sem szólnak, mennek és mendegélnek, mig föl nem találják
                  elveszett testvérüket. A leveleiből tudják, merre visz oda az ut, pénzben sincs
                  hiány, mert mióta Pál háboruba ment, Jancsika kezelte a jövedelmet. Egy este
                  felültek hát a vasutra és elmentek rajta Károlyvárosig; onnan pedig, hol gyalog,
                  hol meg szekéren folytatták a vándorlást egészen Zavaljeig, ahol előtte való este
                  megérkeztek.
            </p>
            <p>
               Nem kérdezte tőlük senki, hova mennek, honnan jönnek, mert olyan
                  világ volt arra felé, hogy az embereknek kisebb gondjuk is nagyobb volt annál,
                  hogy két, fészkét vesztett madárka sorsán töprengjenek.
            </p>
            <p>
               
            </p>
         </div>
         <div type="chapter">
            <head>
               II. Bihácsban.
            </head>
            <p>
               Abban az időben, amikor az osztrák és magyar hadsereg elfoglalta
                  Bihács várát, egészen keleti város volt még az. Nem akarunk ezzel dicséretet
                  mondani s nagyon tévedne, aki azt hinné, hogy azokban az országokban, amelyek
                  napfölkelte felé fekszenek, minden csupa ragyogás, fény és pompa, mint az
                  »Ezeregyéji« mesékben meg vagyon irva. Mert sehol a világon nem lelhető annyi
                  rongyos ember, düledező ház, sáros utcza, gazdátlan eb és koldus-ember, mint épen
                  a napkeleti országokban. S ezek közt is kivált Bosznia akkor.
            </p>
            <p>
               Ma már nem tartozik Bosznia a kelethez. Az a huszonötévi munka
                  egészen európai országot csinált belőle. De mikor megkezdték a munkát, nagyon
                  furcsa volt a látszata. Teszem, Bihácsban az volt a kezdete, hogy katonáink az
                  első héten több mint háromezer gazdátlanul csatangoló ebet lőttek halomra. Ezek
                  voltak az európai müveltségnek első áldozatai!
            </p>
            <p>
               Nem fér hozzá kétség, hogy gazdag volt Bosznia már akkor is
                  természeti szépségben és kincsekben. Gyönyörü erdők boritották az érczes hegyek
                  lejtőit; a sikság kövér földje csak várta a magot, hogy huszszorosan is fizessen
                  érte; a folyamokban alig fért a sok hal és a vad az évnek minden szakában bőven
                  kinálgatta jóizü husát. De mi haszna, ha az emberek nem voltak arra valók, hogy az
                  áldást okosan és mérséklettel fölhasználták volna. A török uralom alatt egyes
                  basák önkénykedése és zsarnoksága egészen kiforgatta jelleméből ezt a jóravaló
                  népet; amely aztán annyira elvadult, hogy nem ismert kedvesebb foglalkozást a
                  rablásnál. Évtizedeken át parlagon hevert a szántóföld, mig kivert rajta a dudva;
                  a hegyek mélyéből gyüjtött érczből nem ekevasak, hanem kardok készültek, a
                  folyamokat készakarva iszapolták el, nehogy hajózhatókká váljanak és az erdők
                  mélyén visszhangzott a rablók lármája.
            </p>
            <p>
               Akinek a törvénynyel valami baja akadt, levette a falról fakovás
                  puskáját, övébe dugta görbe kardját: a handsárt s elment az erdőbe rablónak.
                  Társakat bőven talált ott s néha annyira elszaporodtak, hogy elfoglaltak maguknak
                  egy kis várat, ahonnan nagyobb kalandokra is elindultak.
            </p>
            <p>
               Igy történt legutoljára 1878-ban augusztus havában, hogy egy
                  rablócsapat elfoglalta Bihács várát, s onnan üzte rablókalandjait még Horvátország
                  felé is. Egy napon csaknem hatalmukba keritették Zavaljet, a határszéli várat is.
                  Az éjnek oltalma alatt átosontak a határon és megkerülve a kiállitott őrszemeket,
                  horvát oldalról támadták meg a mitsem sejtő helységet. Ott nagy volt a rémület,
                  minthogy a mi katonáink, nem is álmodva ilyen vakmerőségről, reggel kimentek
                  félórányira a helységtől - czélba lőni. Szerencsére volt a helységben egy régi
                  rozsdás ágyu, még a török háboruk idejéből - s egy hozzá való vitéz ember. Halász
                  Pál őrmester, aki az ezred irodájában dolgozott, amint értesült a veszélyről,
                  rögtön megtöltette az ágyut s amikor a rablócsapat a fő utcza végén megjelent,
                  közéjük lövetett. Elesett vagy tiz rabló, a többi megfutott; ami nagy szerencse
                  volt mindenképen, mivel hogy a régi ágyu az első lövés után megrepedt és nem volt
                  többé használható. De a lövés zajára hazasiettek katonáink és szemközt találva a
                  rablókat, ugy elbántak velök, hogy alig egy-kettő érkezett közülük ép bőrrel haza
                  Bihácsba.
            </p>
            <p>
               Ez volt az oka annak, hogy Bihácsot el kellett foglalni katonáinknak.
                  Ami háromszoros véres ostrom után sikerült is; csakhogy előbb sok derék magyar
                  katona vesztette az életét. Az eltüntek közt, mint tudjuk, Halász Pál, a vitéz
                  őrmester is volt, akinek fölkeresésére két testvérkéje messze földről
                  elindult.
            </p>
            <p>
               ...A mi két ifju vándorunk azalatt már le is ért a völgybe és most
                  bámulva nézi a vadul elrohanó Unna folyamot, amelynek medre e helyen két hegy közé
                  szorulva nagyon megszükült; ugy hogy az ár vadul tombol, kavarog és magával ragad
                  mindent, amihez csak hozzá férhet.
            </p>
            <p>
               Szerencsére vezetett akkor is már egy nádból font ingó hid a folyamon
                  át (ma csinos kőhid pótolja a helyét), amely épen olyan széles volt csak, hogy egy
                  ember, ha jól belekapaszkodott a kifeszitett kötélbe, átmehetett rajta. Jancsika
                  előbb maga ment keresztül rajta, hogy Ilust bátoritsa, aztán visszament és kezénél
                  fogva vezette át a félénk kisleányt. Csak mikor tul voltak rajta, vették észre,
                  hogy két vizen mentek át; mert ott, hol a hid kötele megfeszül, a hegynek mélyéből
                  egy másik kisebb folyam tör elő.
            </p>
            <p>
               Tovább mentek a már most egyenes uton, vigabb lélekkel, mint eddig,
                  mert nem nagy távolban valami kapufélét láttak, amelyről sejtették, hogy ez a
                  bejárat Bihácsba. Csakugyan, amint száz lépésre megközelitették, feléjök dörgött
                  egy hang:
            </p>
            <p>
               - Megállj! Ki vagy?
            </p>
            <p>
               A két gyermek összenézett. Sejtelmök sem volt arról, hogy meghóditott
                  vár közelében sétálni nem olyan egyszerü dolog, mint az ember gondolná. De mikor
                  az őrszem másodszor ismételte a kérdést, Ilus, aki leány létére jobban ismerte az
                  illendőség szabályait, szépen bókolt és emberségtudóan igy szólt:
            </p>
            <p>
               - Kérem szépen, katona bácsi, ne tessen mi ránk haragudni. Én a
                  Halász Iluska vagyok Madarasról; ez pedig az én bátyám, a Halász Jancsika.
            </p>
            <p>
               A katona majdnem elnevette magát e szavak hallatára, de aztán eszébe
                  jutott, hogy őrállomáson van, amikor komolyságot vár tőle a katonai törvény. Azért
                  is hátrafelé szólt, mire onnan előjött három baka föltüzött szuronynyal, maga közé
                  vette a két apróságot s kemény hangon rámordult:
            </p>
            <p>
               - Indulj!
            </p>
            <p>
               Hogy szepegett a két gyermek! Pedig igazán nem volt rá oka. Mert
                  amilyen kemény volt a két katonának a szava, olyan nyájas volt a tekintete, amikor
                  Iluskára nézett. Sőt, amikor már nem voltak az őr közelében, az egyik meg is
                  simogatta a leány haját, a másik pedig szelid baraczkot nyomott Jancsi
                  fejére.
            </p>
            <p>
               Mintegy ötven lépésre az alacsony boltives kapubejárattól volt az
                  őrség főállomása. A két katona előre bocsátotta Jancsit és Iluskát, aztán maguk is
                  beléptek s az egyik állásba kapva magát, igy szólt:
            </p>
            <p>
               - Hadnagy ur, jelentem alásan két magyar gyereket hoztam.
            </p>
            <p>
               Erre a szóra egy barnaképü legény, aki a szoba hátterében épen
                  csizmát subiczkolt, előbbre jött egy kissé s bámulva fölkiáltott:
            </p>
            <p>
               - Szent Isten! A Halász Pál árvácskái.
            </p>
            <p>
               Nem tudott tovább beszélni, mert a zokogás elfojtotta hangját.
                  Szegény Csiribi Peti most is siratta az ő eltünt gazdáját s amikor olyan
                  váratlanul maga előtt látta ennek testvéreit, nagyon is elfogta a búsulás.
            </p>
            <p>
               A hadnagy, aki nem volt más, mint Dobó (egy hete csak, hogy
                  előléptették), alig akart hinni a szemének. Amikor megtudta, mi szándékkal jöttek
                  olyan messze földről az apróságok, egészen elérzékenyült.
            </p>
            <p>
               - Na, ti apróságok, ugyancsak nagy fába vágtátok a fejszét - igy
                  szólt. - De hát ki tudja, nem sikerül-e majd nektek az, ami tőlünk nem telt ki!
                  Megyek azonnal jelentést tenni az ezredes urnál.
            </p>
            <p>
               Az ezredes nagyot bámult, amikor a különös vendéglátás hirét vette.
                  Mivel ő is családapa volt (valamely felső magyarországi városban ő érte is
                  imádkoztak gyermekajkak, »hogy a jó isten óvja meg apácskánkat ellenséges
                  golyótól!«) szivére vette a dolgot és azonnal parancsot adott Dobó hadnagynak,
                  hogy vigye elébe az apróságokat.
            </p>
            <p>
               Nagyon nyájasan fogadta a kicsikéket s mikor Dobó el akarta mondani a
                  »vendéglátás« okát, intett a kezével.
            </p>
            <p>
               - Hagyja el, hadnagy ur! tudnak ezek a maguk dolgában eljárni. Magyar
                  vérnek helyén van a szive - de a nyelve is!
            </p>
            <p>
               Aztán Jancsikához fordult:
            </p>
            <p>
               - Na fiacskám, hát te vagy az a vitéz gyerek, aki szembe akar szállni
                  az egész bosnyák bandával?
            </p>
            <p>
               Nagyon elszégyelte magát e szavakra szegény Jancsika és nem mert
                  szólni, hanem csak irult-pirult. De megfelelt helyette iziben Iluska:
            </p>
            <p>
               - Ugy van az ám, ezredes bácsi, hogy nem karddal, avagy puskával,
                  hanem szép szóval és könyörgéssel akarjuk mi a bosnyákokat rábeszélni, bocsássák
                  szabadon a mi édes Pali bátyánkat.
            </p>
            <p>
               Valaki elnevette magát a szoba hátterében. Ilus megriadva nézett
                  arra-felé, ahonnan ez a furcsa hang jött és bámulva pillantott meg egy
                  nagybajuszu, szakáltalan embert bosnyák viseletben; aki egyébiránt egészen
                  otthonosan érezte magát ebben a környezetben.
            </p>
            <p>
               - Mit gondolsz, Mirkó? - szólitotta meg magyarul az ezredes a különös
                  alakot, van-e még kilátás arra, hogy Halász őrmester megkerüljön?
            </p>
            <p>
               - Nem épen lehetetlen... ámbátor, amint én a földieimet ismerem, csak
                  azt tudom, hogy nem sokat teketóriáznak azzal, aki kezükbe jut.
            </p>
            <p>
               Olyan mozdulatot tett jobbjával a saját nyaka körül, mintha azt
                  késsel metszené keresztül. Ilus megrémült a kegyetlen mozdulattól, de még jobban a
                  gunyos mosolytól, amely az idegen arczát eltorzitotta s elpityeregte magát.
            </p>
            <p>
               - Fél a kicsike? - szólott közelebb lépve
               
                  Mirkó
               
                s ugy tett, mintha meg akarná simogatni a leány fejét, de Jancsi
                  utját állotta e szándékának és hevesen válaszolt:
            </p>
            <p>
               - Nem fél az senkitől, mert tudja, hogy itt vagyok én, aki
                  megvédelmezi. De fájt neki, hogy igy beszélnek Pali bátyánkról. Nem igaz az, amit
                  ez az ur mondott! Nem engedhette meg a jó isten, hogy a mi egyetlen támaszunk igy
                  kidüljön!
            </p>
            <p>
               Lángolt a fiunak az arcza, amikor e szavakat mondta, az igazi érzés
                  sugárzott tekintetéből. Az ezredes gyönyörködve nézte, Dobó majdnem elérzékenyült
                  és Mirkó olyan tekintetet vetett rá, amelyben bámulat és bizonyos neme a
                  rettegésnek vegyült.
            </p>
            <p>
               - Derék legény vagy a talpadon, - szólott pillanatnyi szünet után az
                  ezredes; - de azért nem kell Mirkóra haragudnod. Kissé nyers ugyan, de jó ember és
                  nagy hive a mi ügyünknek. Rajta lesz majd, hogy megtudja, mi lett a bátyádból;
                  ugy-e, Mirkó?
            </p>
            <p>
               Minden felelet helyett a bosnyák keresztbe tette két kezét a mellén
                  és mélyen meghajtotta magát. Keleti népeknél ez a felsőbb akarat előtt való
                  meghajlásnak a jele.
            </p>
            <p>
               A rövid látogatásnak vége szakadt. Az ezredes bucsuzáskor lelkére
                  kötötte Dobónak a két gyermeket, ő maga pedig biztatta Jancsit és Ilust, legyenek
                  türelemmel, mindent elkövet majd, hogy elveszett bátyjuk sorsáról bizonyosat
                  tudjon.
            </p>
            <p>
               Otthon, az az hogy Dobó hadnagy szállásán, Ilus mindent elmondott
                  Csiribi Petinek. Amikor megemlitette, hogy Poprezenovics Mirkó is ott volt az
                  ezredes lakásán, a barnaképü legény nagyon elkomolyodott és szitta a fogát:
            </p>
            <p>
               - Mirkó is ott volt? Természetes! Mindenütt ott van ő, ahol nincs rá
                  semmi szükség.
            </p>
            <p>
               - Kicsoda az a Mirkó? - kérdezte kiváncsian Jancsi.
            </p>
            <p>
               - Azt talán csak ő maga tudná megmondani, - válaszolt óvatosan Peti.
                  - Két év előtt Pancsován találkoztam vele. Primás voltam az ottani
                  czigánybandánál, Mirkó uram pedig gazdag kereskedőnek adta ki magát és csak ugy
                  szórta a pénzt; amely közt nagyon sok volt az orosz bankó is. Hat hónappal
                  ezelőtt, amikor az ezredhez bevonultam, Zágráb városában találkoztam vele. Akkor
                  török ruhát viselt. Beszél az mindenféle nyelven, amit ő maga ugy magyaráz ki,
                  hogy fiatalabb éveiben tolmács volt a török fővárosban. Lehet, hogy igaz, amit
                  mond, de én csak kötve hiszek a komának.
            </p>
            <p>
               - Hogyan került az ezredes mellé? - kérdezte Dobó hadnagy, aki ép
                  ebben a pillanatban lépett a szobába.
            </p>
            <p>
               - Amikor szeptember hetedikén régi ezredesünket egy bosnyák golyó
                  találta, ugy hogy másnap meghalt Zavaljeban, az uj ezredes magával hozta Mirkót.
                  Jó barátságban vagyok az ezredes ur inasával s tőle tudtam meg, hogy még Zágrábban
                  ajánlkozott Mirkó a gazdája mellé tolmácsnak. Mert tetszik tudni, a mi ezredesünk
                  igazában csak magyarul beszél; a szláv nyelvekhez épenséggel nem konyit. Hanem
                  azért mégis kár, hogy maga mellé vette ezt a Mirkót; mert akármi legyek,
                  ha...
            </p>
            <p>
               Csiribi Peti megakadt, mintha már megbánná, amit mondani akart, Dobó
                  azonban közelebb lépett hozzá és halk hangon figyelmeztette:
            </p>
            <p>
               - Mondd ki bátran, Peti, mi nyomja a szivedet? Nem tartod jó
                  emberünknek ezt a bosnyák tolmácsot?
            </p>
            <p>
               - De nem ám! - tört ki Petiből a buzgalom; - a mondó vagyok, hogy nem
                  ártana az ezredes urat arra figyelmeztetni, hogy ne bizza magát annyira Mirkó
                  komámra. Akármi legyek, ha nem
               
                  kém
               
               !
            </p>
            <p>
               A nagy szó ki volt mondva és Dobó hadnagy megütődve nézett a czigány
                  legény szemébe.
            </p>
            <p>
               - Bizonyosat tudsz
               
                  erről,
               
                Peti? - kérdezte lassu hangon.
            </p>
            <p>
               - Még nem! - válaszolt ez szilárdan. - De nem nyugszom addig, amig
                  tisztában nem vagyok vele. Mirkó koma nem is sejti, hányan vagyunk már, akik
                  megfigyeljük minden lépését. Ha pedig egyszer bizonyost tudunk, rossz napja lesz a
                  rókának!
            </p>
            <p>
               
            </p>
         </div>
         <div type="chapter">
            <head>
               III. Hasszan bég.
            </head>
            <p>
               Az a házacska, amelyben Dobó hadnagy legényeivel volt elszállásolva,
                  Hasszan bégé volt. Egy hosszu fahidnak a közepén állott, amely az Unna folyamon
                  vezetett keresztül. Keleten a hidak két oldalán rendesen faépületek állnak,
                  amelyeknek földszinti része üzleteknek van berendezve. Hasszan bég nem volt
                  kereskedő, hanem kávéháztulajdonos. Az emeleti részen, amelynek a hidra nyiló
                  ablakai örökösen le voltak függönyözve, ő lakott és a családja.
            </p>
            <p>
               Emlitettük a kávéházat. Ne gondolja senki, hogy ez olyan fényes
                  berendezésü helyiség volt, amilyenek nálunk nyugaton láthatók. Nem volt ott se
                  tükör, se bársony pamlag, de még asztalt és széket sem lehetett látni. Az egész
                  berendezés néhány kopott szőnyeg volt. Azonfelül a szoba egyik sarkában a kis
                  tüzhely, amelyen éjjel-nappal óriási kávésfazék rotyogott; mellette a földön egy
                  serpenyőben parázs, vagy egy tuczat csibuk (török pipa) és ugyanannyi apró
                  findzsa. Pinczér, vagy egyéb kiszolgáló ember fia nem volt, hanem aki oda ment,
                  maga töltötte meg a csészéjét kávéval, megédesitette azt a magával hozott
                  czukorral, rágyujtott a csibukra és amikor eltávozott, a kávéház tulajdonosa mellé
                  a szőnyegre annyi egy krajczár értékü rézpénzdarabot dobott, ahány csésze kávét
                  elfogyasztott.
            </p>
            <p>
               Jó Hasszan bég három hónappal ezelőtt még nem is sejtette, hogy kávés
                  lesz belőle. Becsületes rózsaolaj-kereskedő volt ő addig, amig az oroszok el nem
                  pusztitották éppen egy évvel előbb, a kazáni völgyet, az európai paradicsomot. De
                  ez még nem vonta volna el rég megszokott foglalkozásától: elvonta a kávéivás.
            </p>
            <p>
               Derventben lakott ő azelőtt s ott esett meg vele az a dolog, amely
                  fordulatot okozott egész életében, s melyet mind azok, akik részt vettek a bosnyák
                  háboruban, a »derventi riadalom« néven ismernek. Ugy mondom el, ahogy magam is
                  átéltem:
            </p>
            <p>
               ...Tiz éjszaka óta kemény föld volt a derékaljunk és a csillagos ég
                  takarónk. Nagyon örültünk hát, amikor Derventre érve, végre kényelembe
                  helyezhettük magunkat. Oh, áldott kényelem! Egy egész zsup zizegő szalma az ágy, a
                  köpenyeg a takaró és a «borju« (igy nevezi a magyar katona azt a tarisznya-félét,
                  amelyet vállára csatolva czepel) a vánkos.
            </p>
            <p>
               De előbb megvacsoráztunk. Mikor ez is meg volt, lekerült a »sajka« a
                  borjuról, mint a pup a teve hátán szokott gubbasztani. A sajkában kávét főztünk és
                  nemsokára kellemes illat töltötte be szobánkat. Ez az illat becsalta
                  házigazdánkat, a derék Hasszan béget, aki azelőtt a legelső rózsaolaj-kereskedő
                  volt Derventtől egészen a kisázsiai Brusszáig. Ő is hozott magával jó illatot,
                  mert ruhája valósággal telitve volt már rózsaolajjal. Az a lompos, foltokkal
                  tarkitott öltöny fölért három selyemkaftánnal. Meg is akarták már tőle venni, hogy
                  - kifőzzék. Legalább is husz arany értékü illatot lehetett volna belőle nyerni. De
                  ő nem adta oda, mivel családi ereklyének tekintette; hisz apja és nagyapja is ezt
                  viselték!
            </p>
            <p>
               Hanem volt mégis egy illat a világon, amelyet Hasszan többre becsült
                  a legfinomabb rózsaolajnál is. S ez a frissen pörkölt kávé illata. Ezért lelkesült
                  ő a legjobban. Akószámra fogyasztotta már életében a fekete kávét s nem tudott
                  vele betelni sohasem.
            </p>
            <p>
               E miatt örökké hadi lábon állott a kedves életpárjával, a kissé
                  katonás Fatime asszonysággal. Nem volt olyan nap, amelyen össze nem kaptak volna e
                  miatt. Fatime éjszakára rendesen a vánkosa alá dugdosta a kávét, elcsukta az apró
                  fát, de azért sokszor megesett, hogy reggel kávénak is, fának is csak hült helyét
                  találta...
            </p>
            <p>
               ...Mélyen aludtam akkor éjszaka. Két óra lehetett, amikor iszonyu
                  robaj riasztott föl álmomból. Olyan volt ez, mintha ágyuból lőttek volna. Pillanat
                  alatt az egész legénység talpon termett és fegyverét kapkodta össze a
                  sötétben.
            </p>
            <p>
               - Jön az ellenség! - kiáltott egy hang. E pillanatban lövés
                  hallatszott; a nagy sietségben elsült valakinek a puskája és a golyó összezuzta az
                  ablakot. No, ennél sem kellett több! Ész nélkül rohantunk ki a szabadba; a
                  sötétben egymásba ütközve, gabolyodva, keresztülestünk egymáson s nem volt hiány
                  betört orrokban és összekarmolt arczokban.
            </p>
            <p>
               Végre mégis eljutottunk a kapitány lakása elé, amely gyülekezés
                  helyének volt kiszemelve veszély esetén. Ott találtuk már felöltözve a kapitányt,
                  aki parancsokat osztogatott és rendbe hozta a csapatokat, hogy az ellenséget ugy
                  fogadhassa, ahogy bátor magyar katonákhoz illik.
            </p>
            <p>
               De az ellenség csak nem jelentkezett. Vártunk öt perczig, tiz
                  perczig, de csak nem mutatkozott. Dühösek voltunk: ha már háborgatta éjjeli
                  álmunkat, miért nem jön egy kis verekedésre?
            </p>
            <p>
               Azért sem jött!
            </p>
            <p>
               Végre a kapitány megsokalta a várakozást és őrjáratot küldött ki,
                  hogy megtudja, hol késik az ellenség? Az őrjárat azzal a meglepő hirrel tért
                  vissza, hogy ellenségnek se hire se hamva. Vak lárma volt az egész. A kapitány
                  megharagudott és tudni akarta, hogy mi okozta hát az ijedtséget. Vallatóra fogott
                  engemet, aztán eljött a kvártélyunkra. Ott kisült végre, hogy az egész vaklármának
                  Hasszan bég volt az oka.
            </p>
            <p>
               Ő, vagyis inkább lelkesedése a fekete kávé iránt! Éjfél után egy
                  órakor fölébredt és nagyon szomjas volt, de nem vizre, sörre, avagy borra, hanem
                  csak fekete kávéra. Fölkelt pihenő helyéről s azzal a szándékkal indult a konyha
                  felé, hogy tüzet rak a padkán és kávét főz magának. Hanem alig tett néhány lépést
                  a konyha irányába, amikor tapogatózó keze lágy és ragadós valamibe süppedt.
                  Keresztül esett rajta s most már nyakig volt a lágy, és ragadós anyagban. Ez a
                  valami lefordult az állványról. Hasszán arczczal lefelé bukott s ekkor esett meg
                  az a robaj, amelyet mi ágyu hangjának hallottunk.
            </p>
            <p>
               Nem telt bele fél percz és a legédesebb álmaiból fölriasztott Fatime
                  reszkető kézzel gyujtotta meg a kis mécsest. Első tekintete a nagy
               
                  fateknőre
               
                esett, amelyben ő előtte való este mindent elkészitett
                  kenyérsütésre. Hanem a teknő nem volt többé az állványon, fölfordulva feküdt a
                  földön. De még beszélni is tudott az a teknő és elfojtott hangon könyörgött:
            </p>
            <p>
               - Fatime, lelkem, soh’se teszem többé! Csak most segits ki a
                  bajból!
            </p>
            <p>
               - Allah az isten és Mohammed az ő prófétája! - imádkozott fogvaczogva
                  a megrémült asszony; - gonosz szellem van a házban. Hasszan ébredj!
            </p>
            <p>
               Amint azonban férjének alvó helyére tekintett, azonnal világos lett
                  előtte minden. S nevetni kezdett torka szakadtából, mert épen most könyörgött
                  ujból a kisérteties hang:
            </p>
            <p>
               - Fatime, Fatime, megfulladok: Valami ragadós kisértet ült a
                  nyakamra. Segitség!
            </p>
            <p>
               ...Sok csipkedésnek volt még ezután is kitéve szegény Hasszan az ő
                  »ragadós kisértete« miatt, mig végre Fatime asszony megunta a csufolódást és igy
                  szólt hozzá:
            </p>
            <p>
               - Hallod-e öreg? Már nagyon meguntam, hogy mindig zsörtölődjem veled
                  a mértéktelen kávéivás miatt. Belátom, hogy erről le nem szoktatlak soha. Hát
                  legyen legalább haszon belőle! A rózsaolaj-üzlet tönkre van téve, nézzünk hát más
                  foglalkozás után. Azt hiszem, legjobb lesz, ha kávés lesz belőled.
            </p>
            <p>
               Hasszan bég magánkivül volt örömében a feleségének jósága miatt; az
                  asszony pedig folytatta:
            </p>
            <p>
               - De nem maradunk Derventben. Megsokaltam már a csufondároskodást a
                  kisértet miatt. Azért hát nézz körül, hol lehetne olyan helyre akadni, ahol elkel
                  még egy uj kávéház.
            </p>
            <p>
               Igy jutott el Hasszan bég Bihácsba, ahol főzte a kávét és itta is
                  egyaránt óriási mennyiségben, - de már most csak azért, hogy jó példát mutasson a
                  vendégeinek.
            </p>
            <p>
               A kávéház szomszédságában volt egy kis szoba, abban lakott Dobó
                  hadnagy, a gondjára bizott két gyermekkel és Csiribi Petivel. Majdnem egy hete
                  mult el, amióta Jancsi és Ilus Bihácsba érkezett, de hirt még nem tudtak eltünt
                  bátyjukról. Mirkó, aki azóta már többször náluk járt, azzal biztatta őket, hogy a
                  legközelebbi napokban kirándulást tesz a vidéken s akkor talán nyomra is akad.
                  Csodálatos azonban, hogy a két gyermek sehogy sem bizott Mirkó uramban és
                  akármilyen nyájas volt is hozzájuk, nem viszonozták a nyájaskodást.
            </p>
            <p>
               Ellenben az első naptól kezdve igazán megszerették az öreg Hasszan
                  béget. Ez is megkedvelte a fedele alatt megpihenő két kis »vándormadarat«.
                  Megengedte nekik, hogy ott settenkedjenek körülte, sőt ha a hadnagy és Csiribi
                  Peti szolgálatban voltak, ő gondozta őket. Mint bácskai születés, a két gyermek
                  tökéletesen tudta a szerb nyelvet, amely csak kevésben különbözik a bosnyáktól és
                  elcsevegtek az öreg urral, aki egészen beszédes lett az ő társaságukban. Pompás
                  meséket tudott különösen akkor, ha Ilus puha kis kezével megsimogatta ősz
                  szakállát.
            </p>
            <p>
               Egészen jól folyt volna e szerint a két gyermek dolga, ha nem bántja
                  őket az égő vágy bátyjuk után. Ez azonban annyira rágódott fiatal szivükön, hogy
                  még álmukban sem volt igazi pihenésük. Nem egyszer zokogott föl éjjel Ilus, amikor
                  testvére jutott eszébe és Jancsika minden reggel beszélt a küzdelmekről, amelyeket
                  álmában végigharczolt, hogy Palit kiszabaditsa a kegyetlen ellenség kezéből.
            </p>
            <p>
               Az öreg Hasszan csak hallgatta egy ideig panaszukat és legfölebb
                  homlokát ránczolta össze, ha Iluska szeme megtelt könnyel. Egy este azonban,
                  amikor bezárta a kávés bódét és a gyermekek elpihentek, fölkereste Dobó hadnagyot
                  és megszólitotta:
            </p>
            <p>
               - Effendi (törökül: uram) Látom, te is szereted madárkáinkat. Nem
                  lehetsz hát gonoszlelkü ember. Mert aki a kicsinyeket ápolgatja, megérdemeli, hogy
                  a próféta köpenye megóvja vészben és zivatarban.
            </p>
            <p>
               A hadnagy, aki már előbb is nagyon bámult, amikor a béget a szobájába
                  látta belépni, a megszólitásra még jobban elcsodálkozott.
            </p>
            <p>
               - Valót beszéltél, jó bégem, - válaszolt nyájasan, - ezek a kicsikék
                  csakugyan kedvesek a szivemnek.
            </p>
            <p>
               - Ugy hát te is örvendenél, ha bánatuk lecsillapulna?
            </p>
            <p>
               - Valóban örvendenék, de nem tudom a módját.
            </p>
            <p>
               - Én tudom!
            </p>
            <p>
               - Hogyan? vagy tudod tán a holtakat föltámasztani?
            </p>
            <p>
               - Azt nem; de biztos hirt szerezhetek nekik, csakugyan meghalt-e az,
                  akit siratnak.
            </p>
            <p>
               - Mi uton?
            </p>
            <p>
               - Az az én dolgom. Akarsz-e a segitségemre lenni?
            </p>
            <p>
               - Édes örömest, ha megtehetem anélkül, hogy vétenék a katonai
                  kötelesség ellen.
            </p>
            <p>
               - Olyasmit nem kivánok tőled. Csupán arra kérlek, eszközöld ki
                  számomra az engedélyt, hogy mehessek és jöhessek anélkül, hogy bárkinek joga volna
                  engem feltartóztatni.
            </p>
            <p>
               - Ha jól értelek, utlevelet kivánsz a magad számára.
            </p>
            <p>
               - Valóban igy nevezik a ti nyelveteken.
            </p>
            <p>
               A hadnagy elgondolkozott.
            </p>
            <p>
               - Nem volna nehéz, megszerezni részedre, - mondá rövid szünet mulva,
                  - de nem tudom...
            </p>
            <p>
               - Értem habozásodat! Nem vagy bizonyos abban, nem fogok-e visszaélni
                  a bizalmaddal. Ne tarts tőle! Nem szeretlek benneteket, ellenségeink vagytok, de
                  álnok uton még diadalmaskodni sem akarok rajtatok. S aztán szeretem a két
                  gyermeket. Ő miattuk teszem meg ezt a lépést, amelyet a magam kedvéért soha sem
                  koczkáztattam volna meg.
            </p>
            <p>
               A hadnagy mélyen a szeme közé nézett, aztán kezet nyujtott az öregnek
                  s igy szólott:
            </p>
            <p>
               - Bizom benned és nem hiszem, hogy csalatkoznék. A kivánt utlevelet
                  még ma megkapod; de nem mondanád legalább meg...
            </p>
            <p>
               - Semmit sem mondhatok. Sőt arra kérlek, add szavadat, hogy mit sem
                  szólsz fölebbvalóidnak a tervemről.
            </p>
            <p>
               - Legyen ugy, amint kivánod, - mondá röviden a hadnagy.
            </p>
            <p>
               Másnap reggel elhozta a kivánt utlevelet, amelyet az ő jótállása
                  mellett az ezredes Hasszan rendelkezésére bocsátott. Este-felé az öreg bég vállára
                  keritette tarisznyáját, erős botot vett a kezébe és elhagyta a várat. Hátra sem
                  nézett; annyira biztosra vette, hogy a hadnagy igérete szerint senki sem
                  követi.
            </p>
            <p>
               Pedig ha visszafelé tekintett volna, lehet, hogy észre veszi az utána
                  osonó alakot, s módot is lelt volna, hogy azt tévutra vezesse.
            </p>
            <p>
               Nem volt azonban kém, aki őt követte. Halász Jancsika még nem aludt,
                  amikor előtte való este az öreg bég a hadnagyot meglátogatta. Végighallgatta az
                  egész beszélgetést s rögtön készen volt elhatározásával, hogy ő is elindul
                  nyomába, megtudni, mi lett bátyjából?
            </p>
            <p>
               
            </p>
         </div>
         <div type="chapter">
            <head>
               IV. A fölkelők tanyáján.
            </head>
            <p>
               Az éjszaka sötét volt, hófelhők boritották az eget és a völgyben,
                  amelyen az öreg bég sietve haladt, hideg szél kerekedett. Hasszan megfázott és
                  erősen beburkolta magát ócska kaftánjába, amelynek átható rózsaolaj-illatát a szél
                  vitte visszafelé. Ha nem olyan hideg az a szél és nem sivit olyan élesen, a
                  velejáró illat után azt lehetett volna hinni, hogy a tavasznak hirnöke, a kinyiló
                  rózsákban fürdött meg. Pedig őszi időjárás volt, amely még ridegebb lett, hogy az
                  a néhány csillag, amely estefelé feljött az égre, az éjszaka előrehaladtával
                  elbujdosott a felhők mögé, mintha azoknak óriási takarója alatt lelne védelmet a
                  haragos, hideg szél ellen, amely tombolt, sivitott és fütyült.
            </p>
            <p>
               A sánczok tömkelegéből kiérve, nem maradt Hasszan az országuton,
                  hanem egyenesen nekivágott a hegyeknek. Egy-egy száraz ág recsegett a léptei
                  alatt, majd pedig egy nyugalmában háborgatott kisebb szikladarab megingott, amint
                  rálépett és kezdett gurulni a lejtőnek alá, mindig gyorsabban és szédületesebb
                  sietséggel. Magával rántva az alantabb heverő társakat, mig valamennyien nagy
                  locscsanással az alant hömpölygő folyamba nem zuhantak. Egyéb zaj nem volt
                  hallható. Emberek nem jártak ilyenkor a szabadban, a farkasokat és a rókákat is
                  odujokba szoritotta a kemény időjárás, még az éjjeli madár huhogása sem volt
                  hallható, mert bagoly és denevér ilyenkor fahasadékban vagy sziklarepedésben
                  gubbaszt már.
            </p>
            <p>
               Hasszan ismerte a járást, mert hajdan, kereskedőkorában bekóborolta a
                  hegyvidéket, minden rejtekutaival együtt és tudta, hol tartózkodnak azok, akiket ő
                  föl akar keresni:
               
                  a felkelők.
               
                Kissé veszélyes volt a játék, amelybe kezdett, de az öreg bég nem
                  ismert félelmet. Szentül meg volt győződve, hogy minden ember fiáról, amikor
                  megszületik, már beirja a halál angyala, a sors könyvébe: mi lesz a vége? mi a
                  rendeltetése? mi vár reá az élet ösvényén? S ami e könyvbe be van irva, azon nem
                  változtat sem imádság, sem bátorság, de még kevésbé a gyáva félelem.
            </p>
            <p>
               Ha a sors azt határozta róla, hogy a felkelők karóba huzzák, kinos
                  halállal meggyilkolják, akkor otthon, puha szőnyeges ágyán is eléri a végzete. Ha
                  pedig az vagyon róla megirva, hogy ő megmentse Halász Palit a fölkelők kezéből,
                  akkor hiába állja utját vihar, égig nyuló szikla és fegyveres ellenség: mégis
                  czélt fog érni.
            </p>
            <p>
               Egyszer megállt az öreg és körültekintett. Olyan hirtelen és váratlan
                  volt ez a mozdulat, hogy az utána osonó Jancsinak alig maradt ideje a földhöz
                  lapúlni. De igy is észrevette volna Hasszan éles tekintete, ha az erős szél,
                  amellyel csaknem egy óra óta szemközt baktatott, meg nem gyöngitette volna
                  látóerejét. Igy azonban nem vett észre semmit és nem is gondolt arra, hogy az a
                  fekete folt, amely mintegy ötven lépésnyire tőle az ösvény közepét elfoglalja, nem
                  korhadt szikladarab, hanem emberi lény, akinek ugy dobog a szive abbeli
                  félelmében, hátha észre veszi az, akinek nyomában jár?
            </p>
            <p>
               Negyedperczig tartott Jancsinak aggodalma, aztán megint szélirányba
                  tartotta az arczát Hasszan. Lehajolt egy bokorhoz, ugy tett, mintha keresne
                  valamit - s a következő pillanatban eltünt alakja, mintha elnyelte volna a
                  föld.
            </p>
            <p>
               Jancsi álmélkodva ugrott föl fektéből: nem hitt a szemének. Az imént
                  még maga előtt látta a béget és most már semmi nyoma. Csak a bokor száraz ágai
                  recsegtek még, mintha azt súgnák egymásnak: »mi tudjuk, mi tudjuk a titkot, de nem
                  áruljuk el!« Csak a levegőben rezgett még néhány rózsaolaj-pára, mintha tanúskodni
                  akarna arról, hogy csakugyan arra járt az öreg Hasszan.
            </p>
            <p>
               ...A szikla sima volt, a bokor gyökerei mélyen belenyultak a földbe,
                  az ösvény tovább vitt a hegynek föl - de Hasszannak semmi nyoma.
            </p>
            <p>
               Az első pillanatban elfogta a csüggedés Jancsi szivét. De aztán
                  megemberelte magát és kutatni kezdett. Nehezen ment a dolog, mert a sötétben csak
                  tapogatózva kereshetett. Szerencséjére azonban e pillanatban erős szélroham
                  széttépte egy pillanatra a felhők sürü fátyolát s arra a keskeny sziklalapra, ahol
                  ő állott, a világosságnak egy halvány sugara esett.
            </p>
            <p>
               S ennyi épen elég volt az okos fiunak. A bokor lábánál megpillantott
                  éles szeme egy rozsdás vasgyürüt. Bele kapaszkodni és fölfelé huzni azt, egyetlen
                  pillanat műve volt.
            </p>
            <p>
               A gyürü engedett, ámbár nem könnyen. Kétszer-háromszor ismételte
                  Jancsi nagy erőlködéssel, mig végre félre csuszott a szikla alapnak egy része és
                  látható lett egy sötét, mély nyilás.
            </p>
            <p>
               Nem ment vaktában neki, hanem hasra feküdt és kezét belemélyesztve az
                  üregbe, tapogatni, keresgélni kezdett. Nem is csalódott föltevésében: keze
                  valamiben megakadt, amit azonnal fölismert egy kőlépcső legfelső fokának.
            </p>
            <p>
               Eszébe jutott a jámbor fiunak boldogult édes anyja intő szava:
                  »Minden munka előtt fordulj istenhez és áldás lesz vállalkozásodon.« Letérdelt,
                  égfelé forditotta tekintetét és hő imára nyiltak ajkai!
            </p>
            <p>
               »Én istenem, aki az árvák istápolója vagy, tekints le rám és légy
                  segitségemre. Szegény bátyámat akarom megmenteni. Add rám áldásodat, jó istenem,
                  hisz amit végezni akarok, az neked tetsző cselekedet.«
            </p>
            <p>
               Csodálatos biztosság érzete szállt a fiu szivébe, ahogy bevégezte
                  imáját. Nem habozott tovább, hanem indult előre.
            </p>
            <p>
               A sziklalapnak kimozditott részét nem tette vissza a helyére, mert
                  nem ismerte a gépezet járását, aztán pedig némi meggondolás után, okosabbnak
                  vélte, ha nem zárja el maga előtt a visszavonulás utját.
            </p>
            <p>
               Vagy ötven fokon haladt lefelé, ekkor megszünt a lépcső. Az arczát
                  érintő meleg légáram nem engedett azonban kétséget arra nézve, hogy épen szemben
                  vele valami folyosónak kell nyilnia, amely a hegy mélyébe vezet. Nekiindult hát,
                  óvatosan és vigyázva, minden lépésnél előbb kipróbálta a talaj szilárdságát.
            </p>
            <p>
               Amikor körülbelül száz lépést haladt, egyet fordult a tárnaszerü
                  folyosó - s a következő pillanatban szótlan bámulatában csaknem kővé meredve
                  tekintett Jancsi az előtte föltáruló képre.
            </p>
            <p>
               Óriási terem volt a hegynek egész belseje. Magas kupolájának, amely
                  vetélkedett a római Szent Péter temploméval, maga a természet volt a mestere.
                  Emberi elme nem mert volna ilyet kigondolni, s ha tervezi is, hajótörést szenved a
                  megalkotásban. Olyan volt a teremnek mennyezete, hogy egy egész nagy várost
                  lehetett volna vele befedni. S mintha az alkotó nem csak a nagyságra, hanem a
                  diszre is kiterjesztette volna a figyelmét, ez a mennyezet csak ugy ragyogott és
                  csillogott a különféle szinben játszó bazalt- és gránittól. Egyetlen nagy oszlop,
                  éjsötét kőszénből alakult, - tartott fenn a mennyezetet. A ragyogó, ezer szinben
                  játszó kupola és a sötét oszlop különös ellentétben voltak egymással.
            </p>
            <p>
               Az oszlop lábánál zugva habot locscsantva rohant el egy hegyi folyam.
                  Annak a földalatti vizeknek a sorába tartozott, amelynek utja valami hegyen visz
                  keresztül és kettőzött erővel sietnek odább, hogy ismét meglássák a napvilágot,
                  amelynek fénye és melege még ott rezeg felszinükön. Egy kis hid vezet rajta
                  keresztül, csak néhány deszkából van összetákolva, még karfája sincs.
            </p>
            <p>
               S ami a legcsodálatosabb, ami Jancsi szivét néma rettegéssel
                  megtöltötte, az a körülmény, hogy a nagy teremben számtalan őrtüz és fáklya
                  fényétől nappali világosság uralkodott. Az őrtüzek körül emberek ültek: zord,
                  marczona, fegyveres alakok, kivétel nélkül kopott, bosnyák viseletben. Az egyik
                  csoport aludt, a másik főzéssel volt elfoglalva, a harmadik füstfelhőket eregetett
                  a hosszuszáru csibukokból; de valamennyin észre lehetett venni, hogy teljes
                  biztosságban érzi magát e természetalkotta mentsvárban.
            </p>
            <p>
               ...Pedig alig ezer lépésnyire innen Bihács vára feküdt, ahol három
                  ezred vitéz katona volt beszállásolva azok közül, akik már négy hónap óta
                  tartományról-tartományra, helységről-helységre kergetik és üldözik az itt
                  tanyázókat.
            </p>
            <p>
               Jancsiban meghült a vér, amikor arra gondolt, hogy olyan közel a
                  barátaihoz ütött tanyát az ellenség. Egy pillanatig arra is gondolt, ne
                  forduljon-e vissza, hogy Dobót értesitse arról, amit látott. De aztán
                  felülkerekedett benne a vágy, biztosat megtudni a bátyjáról és mégis maradt. Annál
                  is inkább, mert az őrtüzek egyikénél megpillantotta az ő jó barátját, a derék
                  Hasszan béget.
            </p>
            <p>
               Az öreg most is azzal volt elfoglalva, ami életének kedves
                  foglalkozása vala: a kávéivással. Ugy ült ott, mint aki teljes biztosságban érzi
                  magát csupa jóbarát közt és csevegett velük, mint régi ismerősökkel. Egy ölnyi
                  hosszúságú ficzkó, akinek tüszőjébe legalább is féltuczat pisztoly és ráadásul még
                  néhány kés volt tüzve, beszélgetett vele. Jancsi minden szót meghallott.
            </p>
            <p>
               - Mondd csak,
               
                  Dragul
               
                barátom, - szólitotta meg Hasszan a marczona legényt, - mióta
                  vagytok ti itt?
            </p>
            <p>
               - Majdnem négy hete, - válaszolt ez. - Azon a napon szállásoltuk be
                  magunkat ide, mikor a »svábok« kiüztek minket Bihácsból.
            </p>
            <p>
               - S ki adta nektek a tanácsot, hogy ide jöjjetek?
            </p>
            <p>
               - Ki más, mint a mi vezérünk, az okos
               
                  Mirkó
               
               ?
               Neki köszönhetjük, hogy nem szenvedünk hiányt semmiben. Ő mindig
                  tudja egy-két nappal előre, mikor szállit az ellenség élelmiszert és jókor értesit
                  bennünket, hogy megkönnyithessük terhétől.
            </p>
            <p>
               (»Tehát Mirkó! - gondolta magában Jancsi. - Hogy néz majd az ezredes,
                  ha ezt elmondom neki!«)
            </p>
            <p>
               - S a foglyokkal mit csináltatok? - kérdezte rövid szünet után
                  Hasszan.
            </p>
            <p>
               Jancsiban elállott a lélekzet erre a kérdésre, mert azonnal megtudja,
                  mi lett a bátyjából.
            </p>
            <p>
               A kérdezett előbb nagyot huzott a kulacsából, aztán igy
                  válaszolt:
            </p>
            <p>
               - Azokat jól őrizzük, Hasszan barátom. Azelőtt nem sokat
                  teketóriáztunk velük, s rendesen fejbe vertük őket, hogy annyival kevesebb legyen
                  az ellenség. De Mirkó okos ember: ugy találja, hogy a holt ellenség, ha nem is árt
                  már, de hasznát sem lehet venni. Azért tartogatjuk őket, hogy valami
                  szerencsétlenség esetén - ha t. i. valakit elfognak közülünk - legyen kit cserébe
                  ajánlani.
            </p>
            <p>
               - Van-e köztük katona is? - kérdé Hasszan.
            </p>
            <p>
               - De van ám! Legalább is ötvenet szedegettünk össze egy rakásra. Ott
                  hevernek a hitetlenek egy oduban és nagyon kell őket őrizni. Különösen egy van
                  közöttük, valami ördöngős ficzkó, aki már sok bajt okozott nekünk, mert mindig
                  azon töri a fejét, hogyan szabadithatná ki magát és a társait. Egyszer már csaknem
                  sikerült neki, de szerencsére még jókor észrevettük szökését és azóta lánczra
                  verve őriztetjük.
            </p>
            <p>
               - Mi a neve annak a fogolynak?
            </p>
            <p>
               - A neve? Azt nem tudom! De annyit tudok róla, hogy derék egy szál
                  legény és ugy beszéli a mi nyelvünket, mintha született bosnyák volna.
            </p>
            <p>
               Jancsinak ugy megdobbant a szive e szavak hallatára! Valami sejtelem
                  azt sugta neki, hogy Paliról van szó.
            </p>
            <p>
               - De most már eleget kérdeztél, - folytatá Dragul; - most rajtam a
                  sor. Hát mondd, miért jöttél ide?
            </p>
            <p>
               - Látni akartalak benneteket.
            </p>
            <p>
               - Csupán ezért jöttél? Hát nem akarsz közénk állni? Szép élet a
                  fölkelőké s nem tehetnél okosabbat, mint hogy velünk tartsál.
            </p>
            <p>
               - Talán később. Tudod, hogy ámbátor nem hiányzik nálam a bátorság, de
                  mégis első sorban kereskedő vagyok. Ennek a kezébe pedig nem illik a fegyver.
                  Inkább megalkuszom veletek a zsákmányra.
            </p>
            <p>
               - Az is jó! - hagyta rá Dragul. - Akad ilyen bőven, mert hisz jól
                  tudod, hogy amikor zsákmányról van szó, nem igen teszünk különbséget barát és
                  ellenség között. Összegyült szépen a sok mindenféle, tele van vele egy egész
                  fülke. Csak győzzed pénzzel a vásárt!
            </p>
            <p>
               - Rajtam nem mulik - biztatta Hasszan - és tőled sem sajnálok egy pár
                  fényes aranyat, ha egy kivánságomat teljesitenéd.
            </p>
            <p>
               - Melyik az?
            </p>
            <p>
               - Ugy sejtem, hogy van itt foglyaid közt egy, akivel régi számadásom
                  volna. Igérd meg, hogy megmutatod nekem valamennyi foglyodat. Szeretném boszumat
                  lehüteni azon az egyen!
            </p>
            <p>
               - Ha csak annyit kivánsz, az nem is olyan sok... Ide hát azokkal a
                  fényes aranyokkal!
            </p>
            <p>
               Dragul a társaihoz fordult:
            </p>
            <p>
               - Ti pedig lakatot tegyetek a szátokra, mert ha Mirkó megtudja, hogy
                  a háta mögött egy kis üzletet csináltam, pórul járunk vele.
            </p>
            <p>
               - Hallgatunk, mint a sir! - mondták nevetve a többiek. - Csak aztán
                  áldomás is legyen.
            </p>
            <p>
               - Meglesz! - biztatta őket Dragul és éppen keresztül akart menni az
                  összekötő kis hidon, amikor hirtelen rárivalt egy dühös hang:
            </p>
            <p>
               - Megállj!
            </p>
            <p>
               A fölkelők fölugrottak és fegyvereikhez kapkodtak. Maga Dragul ugy
                  megrémült, hogy meg sem tudott mozdulni és reszketve támaszkodott a hid mellett a
                  gránitoszlophoz. Hasszan is arra tekintett, amerre a hang megszólalt és
                  megdöbbenve ismert Mirkóra.
            </p>
            <p>
               Valóban Mirkó - s még sem ő! Egészen más alak volt ez, mint
                  amilyennek a bihácsi konákban ismerték. Nem az a sunyi képü, hajlongó és mindenki
                  iránt nyájas ur, hanem egy zord tekintetü, büszke alak, akin meglátszott, hogy ő
                  parancsol, a többiek pedig engedelmeskednek.
            </p>
            <p>
               Viselete is egészen elütő volt attól, amelyben őt Hasszán megszokta.
                  Fényes és ragyogó volt minden rajta és csak úgy csillogott a drágakőtől. Fején
                  süveget viselt, amelyen büszkén lengett a sastoll. Lángpiros köpeny omlott alá
                  vállára, elől drágaköves csatt kapcsolta egybe. Görbe kardjának markolata ki volt
                  rakva topázzal és öve tele volt dugdosva ezüstfoganytyus pisztolylyal.
            </p>
            <p>
               Ugy állott ott, mint egy hatalmas vezér, aki szemlét tart csapatai
                  fölött és büntetni kész azokat, akik nem engedelmeskednek vakon parancsainak.
            </p>
            <p>
               - Mi történik itt? - kérdezte szünet mulva, mialatt villámló
                  tekintete végigjárta a szótlan sereget - mit jelentsen ez a rendetlenség a
                  táborban, hogy az őrszemek észre sem vették jöttömet, s különösen, hogyan jött ide
                  ez az ember?
            </p>
            <p>
               E szavak után Hasszanra mutatott, aki bár meglepetve, de minden
                  félelem nélkül maradt ülve e helyén, mialatt a többiek mind fölugrottak.
            </p>
            <p>
               - Nem ismered őt, vezér? - kérdezte félénk hangon Stipán, - hisz ez
                  Hasszan.
            </p>
            <p>
               - Valamikor én is ismertem egy Hasszan nevü embert - szólott
                  pillanatnyi hallgatás után a felkelők vezére, - akkor hive volt a mi ügyünknek, jó
                  barátja a szabadság hőseinek. Kérdés már most, ez a Hasszan van-e köztünk vagy más
                  valaki?
            </p>
            <p>
               Az egyenes megszólitásra az öreg bég, akit ez a komédia már untatott,
                  kissé kijött a türelméből és valamivel élénkebben, mint a szokása volt,
                  válaszolt:
            </p>
            <p>
               - Ugyan kérlek Mirkó, velem ne komédiázzál! Mintha nem tudnád, hogy
                  ki vagyok, vagy én nem tudnám, hogy ki vagy te! Én vagyok az a bizonyos
                  rózsaolaj-kereskedő, aki fölszedett az utszélről, amikor gyermekkorodban
                  megkorbácsoltak, és kikötöttek lólopás miatt az erdőben, ahol éhen vesztél volna,
                  ha ki nem szabaditalak. Én vagyok az a Hasszan bég, akinek már dédnagyapja is ur
                  volt ezen a földön, amikor a tied még nyomorult jobbágyként tengette életét...
                  Most sem ismersz még?
            </p>
            <p>
               - Sőt nagyon is jól ismerlek! - válaszolt dühtől sápadtan a vezér, -
                  jobban mint magad is gondolnád... nyomorult
               
                  kém
               
               !
            </p>
            <p>
               A »kém« szóra a fölkelők Hasszan körül csoportosultak. Az eddig
                  barátságos tekintetek elkomorodtak és önkénytelenül fegyverét kereste
                  mindegyik.
            </p>
            <p>
               - Bolond beszéd! - válaszolt közömbös hangon az öreg bég, - magad sem
                  hiszed el azt, amit beszélsz! Nincs itt olyan ember, aki ilyesmit elhinne az öreg
                  Hasszanról.
            </p>
            <p>
               - De lesz annál több, ha bebizonyitom, - mondá vésztjosló hangon
                  Mirkó. - Hát igazán nem volnál te kém? Miért nem jöttél hát egyedül közénk, mint
                  jó baráthoz illik? miért hoztál még valakit magaddal?
            </p>
            <p>
               Bár nagyon komoly természetű ember volt az öreg bég, még sem állhatta
                  meg, hogy el ne mosolyogja magát.
            </p>
            <p>
               - Én hoztam volna valakit magammal? Ugyan hol van hát? talán a
                  kaftánom zsebében? vagy a turbánom alatt.
            </p>
            <p>
               - Ott van! - válaszolt röviden Mirkó, a gránitoszlopra mutatva; aztán
                  parancsolólag intett két fölkelőnek: - Hozzátok ide!
            </p>
            <p>
               Minden tekintet a kijelölt irányt kereste. A két ember átment a
                  hidacskán és alig két percz mulva visszatért, egy megkötözött, régi rongyos
                  köpenybe burkolt alakot czepelve hátán, amely beszélni nem, csak nyögni
                  tudott.
            </p>
            <p>
               Valamennyi jelenlevő meg volt lepve, de leginkább az öreg bég, amikor
                  a köpenyt levették az alakról s ő fölismerte - Halász Jancsit.
            </p>
            <p>
               Szegény fiu megjárta. Ő is hallgatta az öreg bég meg Dragul
                  beszélgetését és nem vette észre, hogy valaki közeledik hátulról. Egyszerre csak
                  azon vette magát észre, hogy egy erős kéz torkon ragadja, betömi a száját,
                  megkötözi, mielőtt csak egy kukkot szólhatott volna.
            </p>
            <p>
               Mirkó, aki egy órával Hasszan után elindult a várból, mert megtudta,
                  hogy az öreg bég elment Halász Pált fölkeresni, ugyanazon az uton jött idáig,
                  amelyet ők is használtak. S nagyon kedvezőnek találta az alkalmat, hogy most
                  Hasszant is, meg a fiut is, akit nagyon gyülölt, elveszitse.
            </p>
            <p>
               - Ismered ezt a fiut? - kérdé az öreg bégtől.
            </p>
            <p>
               - Ismerem! - válaszolt ez nyugodtan, - az én hazámban lakik,
                  Bihácsban.
            </p>
            <p>
               - S tudod-e mit keresett itt?
            </p>
            <p>
               - Sejtem. Valószinüleg ugyanazt, amit én.
            </p>
            <p>
               A fölkelők összenéztek. Ők ezt a bevallást ugy vették, hogy Hasszan
                  látva, hogy nem tud menekülni, beismeri, hogy ő meg Jancsika kémek. Nagyon
                  fenyegető lett a tekintetük és közelebb léptek, mintha meg akarnák rohanni
                  Hasszant.
            </p>
            <p>
               - Oldjátok föl ennek a szegény fiunak a bilincseit, - folytatá az
                  öreg bég; - nem érdemli, hogy igy bánjatok vele, mert fiatal évei daczára valódi
                  hős. Akarjátok tudni, mit tett ez a gyermek? Elindult messze földről arra a hirre,
                  hogy bátyja eltünt. Nem ijedt vissza éhségtől, fáradalomtól, hogy megtudja
                  testvére sorsát. S mikor a reménynek egy halvány sugára mutatkozott, sötét éjben,
                  viharban, ezer veszedelem közt leszállott a föld mélyébe, hogy föltalálja
                  elveszett bátyját.
            </p>
            <p>
               - Szép mese, amilyent csak ilyen hires mesemondó tud kitalálni, -
                  válaszolt csúfolódó mosolylyal Mirkó, - csak az a kár, hogy egy szó sem igaz
                  belőle. Ti ketten kémek vagytok, a bihácsi idegenek kémei. Azért jöttetek ide,
                  hogy utolsó menedékhelyünket kikémleljétek. De meg fogtok lakolni érte!
            </p>
            <p>
               Az öreg bég közelebb lépett Jancsihoz, s anélkül hogy engedelmet kért
                  volna erre, görbe késével szétvágta a fiu kötelékeit, miközben egészen szeliden
                  folytatta a beszélgetést:
            </p>
            <p>
               - Édes fiam, Mirkó! Nem hiába voltál te két évig tolmács Stambulban,
                  Ignatiev orosz nagykövetnél, akit »a hazugság atyjának« neveztek egész keleten,
                  meg is tanultál füllenteni. Tudod jól, hogy békeszerető ember vagyok, de ha még
                  egyszer kémnek nevezel, kijövök a béketürésemből, s ugy ütlek arczon, hogy ehez
                  képest az a régi korbácsolás csak czirogatás volt!
            </p>
            <p>
               A vezér lángpiros lett, aztán belesápadt. Egy pillanatig a pisztolyok
                  körül babráltak ujjai, de aztán erőt vett indulatán; hanem azért reszketett a
                  hangja, amikor megszólalt:
            </p>
            <p>
               - Öreg ember, - mondá, mosolyra erőltetve ajkát, - te ugy fecsegsz,
                  mintha itt volna körülted az a három ezred idegen katona, amelynek az utat hozzánk
                  egyengetni ide küldettél. Egyelőre azonban még mi vagyunk az erősebbek s ha tudunk
                  jutalmazni, annál inkább értünk a büntetéshez... Mondottam, hogy kém vagy és be
                  fogom bizonyitani. Vizsgáljátok meg turbánját - e szavakkal embereihez fordult - s
                  meg fogjátok találni bizonyitékát annak, amit mondtam.
            </p>
            <p>
               Két ember Hasszan mellé lépett, hogy lefogja karjait, ha talán ellen
                  akarna állni. Másik kettő pedig levette turbánját fejéről és kezdte
                  szétbontogatni.
            </p>
            <p>
               Valami libegett-lebegett: egy papirdarab hullott a földre. Egyik
                  fölkelő fölvette és átadta Mirkónak.
            </p>
            <p>
               - Itt van a bizonyiték, - mondta ez. - Látjátok mi van rajta, a
                  kétfejü sas? Ez azt jelenti, hogy maga a bihácsi parancsnok adta neki s az van
                  benne megirva, hogy aki ezt fölmutatja, jöhet és mehet háboritatlanul, de sőt még
                  mindenki tartozik segitségére lenni. Mered tagadni, hogy ez van benne?
            </p>
            <p>
               - Nem tagadom, - válaszolt Hasszan, - de...
            </p>
            <p>
               Nem folytathatta, mert a fölkelők vad dühvel rontottak neki, kivont
                  fegyverrel és elszánva arra, hogy darabokra apritják. Bizonyára meg is esik vele,
                  ha Jancsi elé nem áll és harsány hangon rájuk nem kiált:
            </p>
            <p>
               - Megálljatok! Ez az ember nem csalt meg benneteket! Ő nem kém! Csak
                  azért jött ide, hogy megtudja, mi lett az én bátyámból. Nem is sejtette, hogy
                  utána jövök. Olyan igaz, amit mondok, minthogy egy isten van az égben!
            </p>
            <p>
               A fiunak váratlan föllépése és elszánt bátorsága megtették
                  hatásukat.
            </p>
            <p>
               - Ne hirtelenkedjétek el a dolgot, - mondta Mirkó - mert ha egy szó
                  sem igaz is abból, amit ez a ficzkó mond, nem kell azért mindjárt megölni az
                  ellenséget. Jöhet még idő, amikor hasznát vehetjük életének, s aztán nem bánom, ha
                  akármelyik utszéli fára felkötitek. De most még ne! Nem is érünk rá, fontosabb
                  teendők várnak ránk.
            </p>
            <p>
               S miután a fölkelők kelletlenül bár, de mégis engedelmeskedtek
                  parancsának, folytatta:
            </p>
            <p>
               - Jertek közelebb. Olyan hirt hozok nektek, amelynek hallatára
                  szivetek ujongni fog örömében. Megtudtam, hogy holnap a bihácsi őrségből egy egész
                  ezred Kulen-Vakuf felé fog vonulni, hogy átvegyen egy nagy szállitmányt, amely
                  pénzből és élelmiszerekből áll. A pénz kitesz vagy százezer aranyat és Sarajevóba
                  akarják vinni, hogy legyen miből fizetni a nagy sereget, amely a mi szabad
                  országunkon zsarnokoskodik. Ez a pénz soha nem fog Sarajevóba eljutni, mert
                  gondoskodtam róla, hogy a mi kezünk közé jusson.
            </p>
            <p>
               Azt az ujongást nem lehet leirni, amit erre a hirre végbe vittek.
                  Csaknem vállaikra emelték Mirkót, de ez jelt adott nekik, hogy engedjék tovább
                  beszélni.
            </p>
            <p>
               - A java csak most jön! A Bihácsban levő három ezredből tehát az
                  egyik hajnalban Kulen-Vakuf felé indul. Ugyanekkor a másik Petrováczba megy, mert
                  hir érkezett onnan, hogy Bijelaj körül fölkelők mutatkoznak. - Ezt a hirt is én
                  terjesztettem. Marad tehát Bihácsban összesen egy ezred, s ennek is a fele a
                  közeli falvakban van elszállásolva. Holnap éjjel megrohanjuk a várat. Ha számra
                  nézve kevesebben volnánk is, egy pillanatig sem kételkedem a sikerben. Tetszik a
                  tervem?
            </p>
            <p>
               Hogy tetszett-e?! Boldog volt a fölkelők közül az, aki Mirkó közelébe
                  férhetett, hogy megszoritsa a kezét, vagy megérintse a ruháját. Nem volt e
                  pillanatban a föld kerekségén nagyobb ember nálánál.
            </p>
            <p>
               - Ezt a két foglyot pedig csukjátok a többihez! - parancsolta rövid
                  szünet mulva Mirkó, Hasszanra, valamint Jancsira mutatva.
            </p>
            <p>
               Négy ember közeledett a foglyokhoz. Kettő Hasszant fogta meg, kettő
                  pedig Jancsit akarta közre fogni, de nem jutott hozzá.
            </p>
            <p>
               Az utolsó pillanatokban iszonyu lelki harcz tombolt Jancsi szivében.
                  Amit Mirkótól hallott, megfagyasztotta a vérét, hogy a következő pillanatban
                  lángoló haraggal eltöltse. Ha megrohanják a fölkelők Bihácsot, veszve van minden.
                  Nemcsak hogy bátyját nem látja soha többé, de még Ilus, Dobó hadnagy és a jó
                  Csiribi Peti is életükkel fizetnek.
            </p>
            <p>
               Hát nem volna csakugyan mód ezt megakadályozni?
            </p>
            <p>
               Valami vakmerő kétségbeesett terv kavargott az agyában, s abban a
                  pillanatban, amint a két ember meg akarta fogni, hogy elvezesse, készen volt
                  elhatározásával.
            </p>
            <p>
               A jobb felőli embert félrelökte, hogy az hanyatt esett, még pedig
                  fejjel egyenesen a parázsba. A balfelőlinek arczára hatalmas ökölcsapást mért, ugy
                  hogy ez is harczképtelenné vált. Aztán fölkapott egy égő fadarabot és maga körül
                  csapkodott vele, ugy hogy a fölkelők ijedten meghátráltak. A következő pillanatban
                  pedig két hatalmas ugrással a hidnál termett.
            </p>
            <p>
               Mirkó, az első meglepetésből magához térve, kiragadta övéből
                  duplacsövü pisztolyát, czélba vette a fiut és kétszer lőtt...
            </p>
            <p>
               Amikor eloszlott a lőpor füstje, Jancsika már nem volt sehol sem
                  látható. A viz fölszinén uszott a megszenesedett fadarab, nagy hullámokat vetett a
                  folyam, de a vakmerő fiu eltünt.
            </p>
            <p>
               
            </p>
         </div>
         <div type="chapter">
            <head>
               V. Csiribi Peti kitesz magáért.
            </head>
            <p>
               Öreg este volt, amikor Csiribi Peti hazatért az őrségi szolgálatból
                  és egyenesen annak a kis szobának tartott, amelyben Dobó hadnagy lakott. Első
                  dolga volt mindenkor, ha elvégezte katonai teendőit, hogy rendbeszedte a hadnagy
                  holmiját, s ma sem akart eltérni ettől a szokástól, ámbár nagyon el volt
                  fáradva.
            </p>
            <p>
               Hogy az ezred fele kivonult a közelfekvő falvakba, neki is kijutott a
                  szolgálat nehezebb részéből: az őrtállásból. Mert máskülönben a tiszti szolgák föl
                  vannak mentve ilyesmi alól. Reggeli nyolcztól este tizig volt az őrségen és azért
                  mitsem tudott azokról, amik távolléte alatt itthon történtek.
            </p>
            <p>
               Ilon és Jancsi ilyenkor már aludni szoktak és Peti a világért sem
                  háborgatta volna az álmukat. Csak mikor elvégezte minden munkáját, és szobájába
                  tért, amelyet a két gyermek megosztott vele, megállott a két ágyacska előtt és
                  elgyönyörködött a két gyönyörü gyermekarcz nézésébe.
            </p>
            <p>
               Ma is igy történt. Megvetette a hadnagy fekvőhelyét (maga a hadnagy
                  ilyenkor még tiszttársaival mulatott a tiszti étkezőben, ha nem volt épen
                  szolgálatban), fényesre tisztitotta czipőit, rendbe hozta egyenruháját. Aztán
                  mégegyszer körülnézett, vajjon nincs-e semmiben hiány? Majd, mint aki jól végezte
                  napidolgát, átment a másik szobába.
            </p>
            <p>
               Egy kis olajmécses pislogott az ablak közelében, árnyékban hagyva a
                  két gyermek fekvőhelyét. Azért is nem vett észre semmit Peti, amikor belépett;
                  csak ahogy közelebb lépett, látta, hogy az egyik ágyacska üres.
            </p>
            <p>
               Kissé megdöbbent ugyan, de nem ijedt meg. Eszébe jutott valami, ami
                  elüzte a felülkerekedni akaró aggodalmat.
            </p>
            <p>
               - Nézze meg az ember! - szólott magában halkan. - Bizonyos, hogy ott
                  gubbaszt az öreg töröknek szobájában és lesi a meseszót. Ugy rápirítok ezért, hogy
                  no!
            </p>
            <p>
               Szigoru arczkifejezést öltve, ment végig a folyosón, amely az ő
                  lakásukat Hasszan bég otthonától elválasztotta. Jó ismeretségben volt az öreg
                  Dájával (ez volt Hasszan szerecsen rabszolganőjének neve), mert nem egyszer
                  segitett neki a favágásnál és a vizhordásnál. Azért is azonnal kijött az öreg
                  asszony a folyosóra, amikor Peti nevén szólitotta.
            </p>
            <p>
               - Mi jót hoz Peti? - kérdezte mosolyogva Dája, mert nagyon kedvelte a
                  czigány fiut. Először is a szine miatt, amely csaknem olyan fekete volt, mint
                  Dájáé, aztán a jósága miatt.
            </p>
            <p>
               - Nem hozok én semmit, de el akarom vinni a Jancsi fiut, aki megint
                  ott felejtette magát a gazdája mellett.
            </p>
            <p>
               - A Jancsi fiut? - Dája nagy szemeket meresztett Petikére - hisz az
                  már két órával ezelőtt a szobájába ment s magam is láttam, amikor lefeküdt.
            </p>
            <p>
               - Ne bolondozzál, Dája! - mondta Peti, aki azt hitte, hogy az öreg
                  rabszolganő csak tréfál vele.
            </p>
            <p>
               - De ha mondom!
            </p>
            <p>
               Peti úgy érezte, mintha valami nagy teher nehezülne szivére és a
                  vállaira. Nem szólt semmit, hanem visszasietett a szobába és fölkapta a mécset,
                  jól megvilágitva minden zugot, nem talál-e valami jelt, amely utba igazitaná.
            </p>
            <p>
               Nem kellett sokáig keresni. Az asztalon egy papirlap hevert s arra
                  föl volt irva valami. Csiribi Peti nem tudott ugyan olvasni, de ismerte Jancsi
                  irását a sok levél után, amelyet az Halász Pálnak azelőtt irt.
            </p>
            <p>
               Fölkapta az irást és lesietett a kávéházba, ahol ilyenkor még
                  vendégek is szoktak lenni. Amint belépett, rögtön feltünt neki, hogy Hasszan bég
                  sincs a megszokott helyén. De nem ért rá, hogy töprengjen; odasietett az egyik
                  falujabeli altiszthez és könyörgő hangon megszólitotta:
            </p>
            <p>
               - Édes káplár uram, az égre kérem, olvassa el nekem ezt a levelet.
                  Nagyon szeretném tudni, hogy mi van benne.
            </p>
            <p>
               - Szivesen Peti, szógám! - Csak aztán le is muzsikáld a fáradságom
                  árát, ha egyszer otthon leszünk Madarason.
            </p>
            <p>
               - Lemuzsikálom, akár két éjjel és egy nap folyton húzom, csak
                  olvassa!
            </p>
            <p>
               A káplár széttárta a papirt és akadozva, mert nem volt szokva a finom
                  betüvetéshez, olvasni kezdett:
            </p>
            <p>
               »Végighallgattam a hadnagy ur beszélgetését Hasszan bácsival
                  (bocsássanak meg érte!) és föltettem magamban, hogy én is elmegyek bátyám
                  kiszabaditására. Hasszan bácsi semmit sem tud a tervemről. Vigasztalják meg
                  Iluskát és ne haragudjanak rám. Nem tehettem másként.
            </p>
            <p>
               
                  Halász Jancsi.
               
               «
            </p>
            <p>
               Olyan mély csend támadt a szobában, hogy a légy zümmögését is
                  lehetett volna hallani. Csiribi Peti lélekzet után kapkodott s eltartott két
                  perczig, amig magához tért.
            </p>
            <p>
               - Elmegyek utána, még a pokol fenekére is! - kiáltott kétségbeesett
                  hangon, aztán kirohant a szobából.
            </p>
            <p>
               Föl akarta keresni Dobó hadnagyot, hogy elmondjon neki mindent és
                  engedelmet kérjen tőle, hogy elindulhasson Jancsi fölkeresésére. Nem is
                  kételkedett abban, hogy megkapja az engedelmet. Hanem egy körülmény más
                  gondolkozást ébresztett benne.
            </p>
            <p>
               Ahogy a legsötétebb utczák egyikén végig botorkált, hirtelen
                  összeütközött valakivel a sötétben. Olyan erős volt az összekoczczanás, hogy Peti
                  három lépésnyire visszatántorodott, a másik pedig egyenesen a falnak esett,
                  miközben bosnyák nyelven szitkozódott.
            </p>
            <p>
               Az esés közben szétvált az idegen köpenyege és Peti észrevette, hogy
                  övébe egy égő kis lámpa van akasztva; azonfelül azt is, hogy valami szokatlan
                  diszbe van öltözve és ugy fölfegyverkezve, mintha legalább is medvevadászatra
                  indulna.
            </p>
            <p>
               A hangja pedig nagyon ismerősnek tetszett. Csiribi Peti meg mert
                  volna rá esküdni, hogy ez az alak nem más, mint az ezredes tolmácsa: Mirkó
                  Poprezenovics.
            </p>
            <p>
               Mit keres az ilyenkor az utczán? S különösen mit jelentsen ez a
                  lámpa, ez a fényes viselet és a rengeteg sok pisztoly az övében?
            </p>
            <p>
               A másik nem várta be, hogy megszólitsák, hanem amint feltápászkodott,
                  futni kezdett és csakhamar eltünt az utcza végén.
            </p>
            <p>
               Peti egy másodperczig gondolkodva állott, hogy mittévő legyen, aztán
                  - vesd el magad! - ő is futni kezdett; még pedig Mirkó után.
            </p>
            <p>
               Egyetlen másodpercz alatt végig ment lelkén, szivén és eszén az a
                  sejtelem, hogy ha Jancsit föl akarja találni, csak ezt az embert kell követnie.
                  Nem tudta ugyan, mire állapitja föltevését, de olyan sziklaerős volt benne a
                  meggyőződés, hogy vakon követte sugallatát.
            </p>
            <p>
               - Csak vágtass, Mirkó komé! - gondolá magában, - ezuttal mégis
                  nyomára jövök csinyeidnek! S ha velem akarsz versenyt futni, majd meglátod, hogy a
                  czigány nem hiába tanulja magától a széltől a futást!
            </p>
            <p>
               De azért mégis elég óvatos volt, arra is ügyelni, hogy a másik észre
                  ne vegye őt. Nem hiába nőtt fel Csiribi Peti az erdőben, ahol szabad óráiban
                  megleste a rókát, amikor az orvvadászatra indult, de tudta is a módját, hogyan
                  kell nesztelenül lépni és minden zaj nélkül futni!
            </p>
            <p>
               Két-három utczán ment végig a hajsza. Egyszerre csak megállott Mirkó,
                  óvatosan körültekintett (Petinek alig maradt ideje, hogy egy kapubejáratban
                  meglapuljon.) Mikor biztosnak hitte magát, hogy nem látja senki, nekiment annak a
                  négy öl magas falnak, amely itt is, mint mindenütt, az egész várost
                  körülveszi.
            </p>
            <p>
               - Ne, te bolond, ne! - mondta magában nevetve Peti - csak nem akarod
                  a fejeddel ledönteni ezt a rengeteg vastagságu kőfalat? Erre még a czigány
                  koponyája sem volna elég erős; pedig az csak tultesz a bosnyákén.
            </p>
            <p>
               Csakhamar meggyőződött azonban Peti, hogy van még más módja is a
                  faldöngetésnek, mint a puszta koponya. Mirkó egy pillanatig tapogatózott, aztán
                  egy kulcsot vett elő övéből, beledugta egy nyilásba és a következő pillanatban kis
                  ajtó tárult föl; nem magasabb mint négy láb és épen csak olyan széles, hogy egy
                  ember kifért rajta. Ugy elbámult ezen a látványon Peti, hogy csak nézte, mint
                  buvik keresztül az éjjeli alak és szótlanul hallgatta, amikor Mirkó még egyszer
                  visszafordulva, egész jól érthető csúfolódó hangon igy szólt:
            </p>
            <p>
               - Jó éjszakát, Bihács! Visszajövök nemsokára, de nem egyedül. Lesz
                  aztán számadás!
            </p>
            <p>
               A kulcs kivülről csikorgott a rejtekajtóban és Csiribi Peti bámulva
                  nézte a nagy falat, amely ugy állott előtte, mintha nem volna semmi titka. Egy
                  pillanatig nagy zavarában a fejét kezdte vakarni, de csakhamar felülkerekedett
                  benne a czigány-ész és nyelvével csettentve igy szólt halkan:
            </p>
            <p>
               - Csak azért se, Mirkó komám! Ha te tudsz a falon keresztül menni, én
                  sem felejtettem még el a módját.
            </p>
            <p>
               Levetette a bakancsot a lábáról és összekötve a szijainál fogva, a
                  nyakába akasztotta. Aztán belekapaszkodva egy kiálló kőbe, elkezdett fölfelé
                  mászni.
            </p>
            <p>
               Hajmeresztő dolog volt ez. Egy huszonnégy láb magas falon fölmászni,
                  arra csak az adhatja magát, aki mint Peti gyermekéveiben kiszedte a sas fészkéből
                  a fiókasasokat: egyik kezével a sziklán felkuszva, a másikkal pedig kést forgatva,
                  hogy megvédje magát a vén sas szárnycsapásaitól. De akkor legalább fényes nappal
                  volt, most pedig olyan sötét, hogy csak tapogatózva tudta a köveket
                  megkülönböztetni egymástól, nem is szólva arról, hogy a nedvesség és a meginduló
                  hóesés folytán olyan sikos volt az egész fal, hogy bátran lehetett volna rajta
                  csuszkálni.
            </p>
            <p>
               Egy párszor meg is csuszott a lába és toronymagasban, egész testének
                  sulyával két kezére nehezedve lógott alá. Ha izmai engednek, lezuhan és összetöri
                  magát a köveken, amelyek alant hevernek, ugy hogy nem marad egyetlen csontja
                  épségben. Hanem az izmai vasból voltak, elbirták a sulyát és a következő
                  pillanatban már ismét folytatta utját fölfelé, lábával a legkisebb kiszögelést is
                  megtalálva és testét a kapaszkodó karok nyomába fölfelé húzva.
            </p>
            <p>
               Végre fölért a fal tetejére s kissé megpihent. Elmosolyogta magát,
                  mert eszébe jutott az egykori czigány, aki nevetett, amikor hegynek fölfelé vitte
                  az utja és sirt, amikor lefelé sietett. Valaki megkérdezte, hogy miért cselekszik
                  ilyen megforditott rendben, mire a »moré« ravasz mosolylyal válaszolt:
            </p>
            <p>
               - A hegynek fölfelé amikor megyek, arra gondolok, milyen édes és
                  könnyü lesz lefelé menni s azért nevetek; de amikor lefelé járok, eszembe jut,
                  hogy majd megint fölfelé kell mennem s azért sirok.
            </p>
            <p>
               Csiribi Peti azt sem tudta, hogy sirjon-e vagy nevessen, mert ha
                  eddig megtette az ut nehezebb részét, csak most volt hátra a veszedelmesebb
                  része.
            </p>
            <p>
               Mert hogy kivülről még meredekebb a vár fala, mint belül, azt jól
                  tudta. Arról szó sem lehetett, hogy lemásszon. Itt más módról kellett gondoskodni.
                  Meg is találta már.
            </p>
            <p>
               Levetette kabátját, nadrágját és a czipőkkel együtt nagy csomagot
                  kötött belőle, amelynek közepére vastag faágat tüzött, amely ott hevert a fal
                  párkányzatán. Ráült a csomagra, keresztet vetett magára és csak ennyit
                  mondott:
            </p>
            <p>
               - Gyi te fakó!
            </p>
            <p>
               Eltaszitotta magát a faltól és kezdett rohamos sietséggel alácsúszni.
                  Nem esett egyenesen, mert a faág odaszoritotta a csomagot a falhoz és ennek
                  surlódása mérsékelte a zuhanás sebességét. Hegyvidéken a lakosság nem egyszer
                  szánkázik a legmeredekebb hegynek alá egyetlen faág segitségével; nem kell egyéb
                  hozzá, mint egy jó adag bátorság és sok ügyesség. E kettő pedig bőven volt meg
                  Csiribi Petiben.
            </p>
            <p>
               Még egy másik körülmény is szolgált előnyére, amelyre nem
                  számithatott, amikor megkezdte a csuszást. A fal tövében mély árok volt, amelynek
                  aljából füzfa nőtt ki, még pedig olyan sürüségben, hogy a lepottyanó Petit elbirta
                  egy pillanatig, ringatta is az ágai közt és csak ezután eresztette odább. De ez a
                  pillanat is elég volt, hogy az esés sulyát mérsékelje, azonfelül Peti
                  belekapaszkodott a hosszu ágba és ugy ereszkedett alá, mintha kötélen járna.
            </p>
            <p>
               Megtapogatta magát, épségben van-e minden tagja, aztán összeszedte
                  batyuját és föl akart kuszni az árok partján, amikor egy hang szólalt meg a feje
                  fölött:
            </p>
            <p>
               - Megállj! Ki vagy?
            </p>
            <p>
               A füzfa-ágak recsegése figyelmessé tette az őrt. Egészen közel ment a
                  fal széléhez és lenézett. De nem látott semmit, mert Peti lehasalt a földre és meg
                  se moczczant.
            </p>
            <p>
               Az őr ismételte a fölszólitást, de mivel nem látott az árokban
                  semmit, kinézett a sikságra, amely az árkon tul kezdődött s ott, ugylátszik
                  megpillantott valamit, ami arra birta, hogy ne vesztegesse tovább a szép szót:
                  kapta puskáját és lőtt.
            </p>
            <p>
               A lövés eldördült, százszorosan fölkeltve a hegyek visszhangját. Peti
                  is látta a lövés villanásánál a katona fegyverének czélpontját: Mirkó volt az, aki
                  amott sietett a hegyek felé.
            </p>
            <p>
               - Köszönöm, czimbora, hogy ilyen szépen világitottál! - dörmögött
                  magában Peti, de nem várta be a második »világitást«, hanem fölkapta a csomagját
                  és futott, ahogy csak birt Mirkó után. Ennek is nagyobb gyorsaságot kölcsönözött
                  az utána küldött lövés s igy csakhamar jó messzire voltak mindketten a
                  vártól.
            </p>
            <p>
               Talán negyed mértföldnyire futottak, amikor Mirkó hirtelen leült.
                  Valószinüleg elfogyott a lélekzete a gyors szaladásban és ki akarta magát pihenni.
                  Peti, aki kétszáz lépésnyire volt tőle, nagyon örült, mert a mezitláb-szaladgálás
                  a hóban nem volt egészen inyére. Nem mintha a náthától tartott volna (ilyesmitől
                  nem fél a czigány), hanem mert a hó még nem volt elég magas, hogy a köveket
                  egészen eltakarja és Peti már többször véresre ütötte futás közben a lábát.
            </p>
            <p>
               Egy kimagasló szikla mögé lapulva, gyorsan fölhuzta kabátját,
                  nadrágját, szépen befüzte bakancsát, amint ez rendes katonánál szokás. Amikor
                  pedig mindezt elvégezte, óvatosan kidugta a fejét, hogy megnézze, megelégelte-e
                  már Mirkó uram a pihenést s lesz-e nemsokára »indulás«?
            </p>
            <p>
               Ugy megijedt, hogy megfeledkezett minden óvatosságról és fölkiáltott
                  meglepetésében!
            </p>
            <p>
               Az a hely, ahol Mirkó az imént ült, egészen üres most; Mirkó eltünt
                  nyomtalanul.
            </p>
            <p>
               Peti első teendője az volt, hogy saját magát jobbról és balról jól
                  fölpofozta, s azalatt folyton dörmögött haragosan:
            </p>
            <p>
               - Te csacsi! te ostoba! hát ezért másztál a falon keresztül, hogy
                  Mirkó kinevessen?!
            </p>
            <p>
               Belátta azonban, hogy ezzel nem ér czélt, azért is keresésre adta
                  magát. Azon a darab földön, ahol Mirkót még az imént látta, tüvé tett mindent.
                  Négy-kézláb mászott rajta végig s olyan közel vitte az orrát a földhöz, mintha
                  szimat utján akarná megtalálni az eltünt Mirkót. De mind hiába!
            </p>
            <p>
               - Csak nem vitte el az ördög?! - sopánkodott szegény Peti s a
                  hidegtől, valamint a babonás félelemtől borsózni kezdett a háta. - Hisz itt láttam
                  még az imént! Ezzel a két szememmel láttam.
            </p>
            <p>
               Az eltünt tolmács nem került elő, ámbár Peti igazi
                  czigánymakacssággal nem hagyott föl ezután sem a kutatással, hanem tovább egy
                  óránál megmozgatott minden bokrot, fölemelt minden követ: nem bujt-e azok mögé
                  Mirkó?
            </p>
            <p>
               Végre belátta fáradozásának hasztalan voltát és csüggedten,
                  elkedvetlenedve hagyott föl a kereséssel. Kemény haragjában összeszoritotta az
                  öklét és elkiáltotta magát:
            </p>
            <p>
               - Megállj, Mirkó koma, ezért is leszámolunk még egymással!
            </p>
            <p>
               Aztán megfordult és sokkal lassubb léptekkel, mint ahogy másfél
                  órával ezelőtt feljött a hegyen, ment ismét lefelé. Cseppet sem esett neki jól ez
                  a »pihenés«!
            </p>
            <p>
               Alant, a hegy lábánál egyet gondolt és nem ment a várkapu felé.
                  Eszébe jutott, hogy ott azonnal elcsipnék és tudakolnák tőle, mit keresett éjnek
                  idején s engedelem nélkül a váron kivül? S ha nem tudná megmondani az okát - az
                  igazit úgy sem hinné el senki -, még be is csuknák a nagy buzgalmáért.
            </p>
            <p>
               Jobb lesz, ha a szabadban tölti az éjszakát és reggel egy másik
                  várkapunál kerül befelé. Ott elhiszik neki, hogy visszatérőben van valahonnan,
                  ahova Dobó küldte. Ha pedig elmondta »gazdájának« - igy nevezte ő a hadnagyot - az
                  éjjeli eseményeket, annak lesz rá gondja, hogy Csiribi Peti ne kerüljön az
                  áristomba.
            </p>
            <p>
               Fölnézett az égre, ahol a felhők már oszolni kezdtek s látható lett
                  egy-egy csillag, amely olyannak látszott ott, mint egy szem, amely könytől nedves.
                  Mint igazi czigány, a csillagok járásából ki tudta számitani, hány óra van.
            </p>
            <p>
               Éjfél utáni kettőre járt az idő, tehát négy óra mult el azóta, hogy ő
                  a várban Mirkóba ütközött.
            </p>
            <p>
               Vajjon hol jár ez már azóta? Bizonyára tul a hegyeken, valami
                  rosszban sántikál és neveti üldözőjét! (Arra nem is gondolt Peti, hogy a hegy
                  mélyébe vehette utját az, akit ő olyan nagyon gyülöl.)
            </p>
            <p>
               Lassu lépéssel, mint akinek nem sietős épen az utja, haladt abba az
                  irányba, ahol tudta, hogy a kettős hid áll egymás mellett. Az egyik, amely az
                  Unnán visz keresztül, a másik, amely a hegy mélyéből jövő szilaj folyamot
                  áthidalja.
            </p>
            <p>
               Megállott a hid közepén és nézte a nagy, sötét hegyet és mérlegelte
                  magában, vajjon mi titka lehet annak?
            </p>
            <p>
               A zugó folyam kissé elkábitotta fáradt agyát. A hosszu ébrenlét is
                  megtette hatását s ugy tetszett neki, mintha igy, egy álló helyben el tudna
                  aludni. Szakasztott olyan érzés volt az, mint amikor ujoncz korában először állott
                  őrségen és nyitott szemmel nézett be a nagy álomországba, ahol nem visel az ember
                  hátán hatvan fontos terhet, s nem áll két óra hosszant egy helyen - csupán azért,
                  mert mások igy parancsolják!
            </p>
            <p>
               ...Nini! most is álmodik! Valóságnak csak nem válik be az, hogy ott,
                  ahol a folyam kiszakad a szük nyiláson a hegyből, egy emberfejet lát kiemelkedni a
                  hullámokból, amelynek vonásai olyan ismerősök előtte.
            </p>
            <p>
               ...Halász Jancsi vonásai azok!
            </p>
            <p>
               De milyen fáradtan néz az a fiu! Mintha nagy utat tett volna meg egy
                  huzamban s most alig birná már magát fenntartani a viz szinén. Mindjárt el is
                  merül.
            </p>
            <p>
               Bolond álom! Jancsi merülne el? Hisz megtette már hatéves korában azt
                  a tréfát, hogy lebukott a Duna fenekére és fölhozott onnan egy réz
                  négykrajczárost, amelyet beledobtak. Megtette akárhányszor, hogy ahol legszélesebb
                  a Duna ugy uszott keresztül rajta, hogy egész ruháját csomóba kötötte és a jobb
                  kezével tartotta szárazon a viz felett, csakis a másikkal csinálta a tempókat! Az
                  ilyen uszó csak nem fog elmerülni.
            </p>
            <p>
               Ne is féltse őt senki. Nem hiába született a folyó mentén a Jancsi
                  gyerek!
            </p>
            <p>
               ...De mégsem álom! mert most megszólal az uszó alak és nyögve,
                  fáradtan kiáltja feléje:
            </p>
            <p>
               - Segits ki Peti! Nem birom tovább! Belefulladok a vizbe!
            </p>
            <p>
               A következő pillanatban lerázta magáról Csiribi Peti az álom
                  kábultságát. Remek fejugrással, amely becsületére vált volna akármelyik
                  uszómesternek, belevetette magát a hideg vizbe s nem telt bele fél percz, kihozta
                  a partra az elmerülő, ájuldozó fiut.
            </p>
            <p>
               Csakugyan Halász Jancsi volt az az álombeli alak!
            </p>
            <p>
               
            </p>
         </div>
         <div type="chapter">
            <head>
               VI. Kiki a saját utján.
            </head>
            <p>
               - Hogyan kerülsz ide? - ez volt az első kérdés, amelyet Csiribi Peti
                  az ájuldozásból magához térő fiuhoz intézett.
            </p>
            <p>
               - Csak csinyján a kérdésekkel! - válaszolt az, levegő után kapkodva.
                  - Mindenekelőtt el innen, mert nem tanácsos a hegy közelében maradni. Ez a hegy
                  nem olyan közönséges szikla, mint a többi: foga is van és harap!
            </p>
            <p>
               Még annyi időt sem vett magának, hogy kicsavarja ruhájából a vizet,
                  hanem megfogta Petit és huzta maga után. Ezuttal ő volt a vezető.
            </p>
            <p>
               Amikor már vagy ezer lépésnyire voltak a hegytől, mindent elmondott a
                  bámuló Petinek. Ez csak ugy hüledezett bele, amikor meghallotta, hogy miken ment
                  keresztül ez a fiatal hős. Elmondta Jancsi Hasszán bég megérkezését, Mirkó
                  váratlan megjelenését, aztán igy folytatá:
            </p>
            <p>
               - Amikor beláttam, hogy milyen sors vár mindazokra, akiket szeretek,
                  kimondhatatlan kétségbeesés fogott el. Meggondoltam, hogy Ilus, a jó ezredes, Dobó
                  hadnagy és te, akik annyi szivességgel elhalmoztatok, talán rövid idő mulva már
                  gyalázatos árulásnak estek áldozatul, ha nem sikerül valahogy benneteket
                  értesiteni a fenyegető veszedelemről. De nem tudtam a módját! Imádkoztam a jó
                  istenhez, hogy adjon egy mentő gondolatot - s ő, végtelen jóságában, meghallgatta
                  könyörgésemet! Épen, amikor a gonosz Mirkó kiadta a rendeletet, hogy engem és
                  Hasszant megkötözve vigyenek a többi fogolyhoz, tekintetem a folyamra esett, s
                  megvolt a mentő gondolat.
            </p>
            <p>
               Hisz csak az imént, alig egy félóra előtt, mondta el Hasszan bácsi,
                  hogy ez a folyam kivisz a szabadba. Uszni tudok, mint egyhamar senki más, nem
                  hiába volt apám egy időben halász, mielőtt a gazdaságra adta magát. Volt is gondja
                  rá, hogy minden fia tudjon uszni, akár csak a potyka. Te is megtanitottál, hogyan
                  kell a viz alá bukni s mig az ember százat olvas, a viz alatt eluszni. Aztán
                  kiüthetem néha a fejemet a vizből, amikor már nem lehetek a lélekzetvétel
                  nélkül.
            </p>
            <p>
               Amilyen gyorsan kavarogtak e gondolatok fejemben, olyan gyorsan is
                  hajtottam végre, amit terveztem. Ellöktem magamtól azokat, akik meg akartak kötni,
                  s beleugrottam, fejjel előre, a vizbe. Annyit még észrevettem, hogy Mirkó fölkapta
                  pisztolyát, de hogy lőtt-e, nem tudom, mert a következő pillanatban már husz
                  ölnyire sodort el a rohanó hegyi folyam. Nem is lett volna szükséges, hogy a viz
                  alatt usszam, mert roppant gyorsan vitt előre az ár, hanem mégis megtettem, nehogy
                  valamiképen meglássanak. Még vagy ötven ölnyire mentem nagy sebességgel a viz
                  alatt, aztán fölütöttem a fejemet s lélekzetet vettem.
            </p>
            <p>
               Csodálkozás fogott el. A viz árja egy kivájt szikla alá sodort, amely
                  ugy borult rám, mintha óriási üvegburok volna, hasonló azokhoz, amelyet falun a
                  légyfogdosásra, vagy a sajtnak leboritására használnak. Ez alatt a bura alatt
                  olyan csendes volt a viz, mint valami apró kikötőben, de azonfelül több kis nyilás
                  is volt a sziklában és olyan kényelmesen lehetett lélekzetet venni, akárcsak az
                  Isten szabad ege alatt.
            </p>
            <p>
               Épen ujra akartam alábukni, hogy kijussak a burából és folytassam
                  utamat, amikor közelgő lépések zaját hallottam. Ezt a sziklafalat valószinüleg
                  nagyon vékonyra moshatta már a viz, mert olyan világosan meg lehetett érteni
                  minden kiejtett szót, mintha csak a szomszéd szobában beszélgetnének.
            </p>
            <p>
               Ráismertem az egyik beszélőben Mirkó hangjára. Valakit
                  biztatott.
            </p>
            <p>
               - Ne tarts semmitől! Az én pisztolyom nem téveszti el a czélját.
                  Láttam, amikor a golyó talált, s valószinű, hogy elsodorta a viz ezt a vakmerő
                  ficzkót valamelyes földalatti örvénybe, ahonnan nem kerül többé napfényre. Ezt
                  biztosra veheted!
            </p>
            <p>
               - Annál jobb - válaszolt a másik - mert megvallom neked, Mirkó, nem
                  szeretem, hogy annyi foglyot gyüjtesz össze egy rakásra. Még bajt is csinálnak.
                  Különösen az a rakonczátlan őrmester.
            </p>
            <p>
               - Halász Pál? - kérdezte Mirkó, - nó, annak is kiveszem nemsokára a
                  méregfogát, csak tullegyünk a holnapi csinyen.
            </p>
            <p>
               Odább mentek. De jó is volt, hogy elmentek, mert én olyant
                  rikkantottam a nagy örömemben, hogy bizonyosan meghallották volna, ha tovább is
                  ott maradnak. Tehát él a bátyám, egészséges és semmi baja!
            </p>
            <p>
               Alábuktam és azon voltam, hogy már most kijussak ebből a földalatti
                  nagy börtönből. Nem volt nehéz dolog, mert a viz vitt előre roppant sebességgel.
                  Hanem egy kis baj mégis volt a dologban, mert a hegyi szikla és a folyam már most
                  olyan közel jöttek egymáshoz, hogy nem dughattam ki a fejemet lélekzetvételre.
                  Ezért voltam olyan alélt, mikor megláttalak.
            </p>
            <p>
               Jancsi bevégezte elbeszélését és mély lélekzetet vett. Azalatt Peti
                  gyorsan rakásra gyüjtött faágakat és olyan helyen, ahol nem érte a szél, tüzet
                  rakott.
            </p>
            <p>
               - Mindenekelőtt meg kell száritani a ruhánkat - mondta - mert nagy
                  dolog vár még ránk, amint hajnalodik. Ehez pedig ép erő kell, ami csak félig van
                  meg abban, aki ilyen hideg időben nedves ruhát visel.
            </p>
            <p>
               A fa szépen lángra kapott és a két éjjeli vándor olyan közel simult
                  hozzá, amennyire csak lehetett. Gőzölögve tódult ki a nedves pára a ruhából s nem
                  telt bele negyed óra, félig-meddig rendben voltak.
            </p>
            <p>
               - Most pedig, Jancsi fiam, figyelj! Az, amit eddig végeztünk, rendes
                  körülmények közt nagy dolog volna, de ma csak kezdete annak, amit még végeznünk
                  kell. Körmünkre ég a veszedelem, de ha jól végezzük a teendőnket, nemcsak hogy nem
                  lesz belőle baj, hanem még nagy hasznára is válik valamennyiünknek.
            </p>
            <p>
               - Beszélj, Peti - válaszolt Jancsi - ami tőlem telik, abban nem lesz
                  hiány.
            </p>
            <p>
               - Tudom, édes fiam! - Csiribi Peti gyöngéden megsimogatta a fiu
                  arczát. - Nem is azért mondtam... Az most a föladatunk, hogy elég jókor értesitsük
                  azokat, akiket a kaján Mirkó bajjal fenyeget. Te Bihácsba indulsz, fölkeresed Dobó
                  hadnagyot és elmondasz neki mindent, amit hallottál. Én ugyancsak szaporitom a
                  lépéseket, fölkeresem a pénzes szállitmány parancsnokát és figyelmeztetem arra,
                  amit tervez ellene a fölkelők vezére. Igy aztán el lesz készülve mind a két fél és
                  a többi az urak dolga!
            </p>
            <p>
               Jancsi azonnal készen volt; fölállt és indulni akart, de Peti
                  visszatartotta.
            </p>
            <p>
               - Ne siess még, fiam! A hajnali csillag csak most tünt fel az égen:
                  nincs még egészen három óra. Pedig öt óra előtt be nem bocsátanak élő lényt a
                  várba. A kapu előtt pedig ne álldogálj, mert ott még oda talál vetődni az a gaz
                  Mirkó, abban a hiszemben, hogy belefultál a vizbe, s ha meglát, dugába dől a
                  tervünk. Az én utam a hegyek között is olyan, hogy jobb, ha nappal teszem meg.
                  Nagyon sok erre a feneketlen sziklahasadék és nem szeretnék valamelyikbe beleesni,
                  mert sok embernek okozná az halálát, ha nem jutok szerencsésen czélhoz. A fölkelők
                  támadása ugy is csak estére van tervezve: addig utolérem én a pénzt szállitó
                  csapatot. Ha nem előbb, hát Kulen Vakuf táján.
            </p>
            <p>
               - Mit csináljunk addig? - kérdé Jancsi.
            </p>
            <p>
               - Pihenjünk egyet, mert szükség lesz minden erőnkre.
            </p>
            <p>
               Ismét leheveredtek a tüz körül és kibámultak a szabadba, ahol ujból
                  megindult a hóesés. A sziklaeresz, amely alatt pihentek, megóvta őket a hótól;
                  csak néha vitt be a szél egy-egy szállinkózó pelyhet, amely azonban azonnal
                  megolvadt a lángokban.
            </p>
            <p>
               Egy kicsit bóbiskoltak is, szép álmuk is volt s valahogy csak eltelt
                  az idő. Ugy öt órára fordult már a reggel, amikor Peti megszólalt:
            </p>
            <p>
               - Itt az idő, János fiam, induljunk!
            </p>
            <p>
               Szótlanul megölelték egymást; aztán elindult az egyik jobbra, a másik
                  balra.
            </p>
            <p>
               
            </p>
         </div>
         <div type="chapter">
            <head>
               VII.
                Csiribi Peti sokra viszi.
            </head>
            <p>
               Mint a kalitkából kiszabadult madár, olyan vigan fütyörészgetett
                  Csiribi Peti, amikor a szokoláczi hegyen tul volt, s elgondolta magában, hogy egy
                  óra mulva odaér az országutnak ahoz a kiszögeléséhez, ahol bevárja a pénzszállitó
                  csapatokat. Szokatlan jókedve volt, amióta megtudta, hogy az ő kedves őrmestere,
                  Halász Pál nem halt meg. Rajta lesz majd, hogy kiszabaduljon mielőbb fogságából, a
                  melyben ez a gyalázatos Mirkó tartja.
            </p>
            <p>
               Mirkó! ha rágondolt Csiribi Peti, mindig olyan mozdulatot tett,
                  mintha meg akarna valakit fojtani. Igenis, képes volna erre! Ő, aki még a féregre
                  sem lépett rá szántszándékosan, nehogy Isten valamely teremtményének fájdalmat
                  okozzon, egész hidegvérrel fojtotta volna meg a bosnyák tolmácsot.
            </p>
            <p>
               Hisz ha ellenség valaki, még nem elegendő ok ez arra, hogy halálosan
                  gyülöljék. Becsületes ellenfelek harczolnak egymással, s ha egyik meg van
                  sebesitve, a másik nem gázol végig rajta, hanem még fölsegiti, s ha sebe van,
                  ápolja, gyógyitja. De Mirkó nem becsületes ellenség, hanem kém. Minden szava
                  hazugság, minden tette gazság. Az efélét nem kell kimélni.
            </p>
            <p>
               ...Az ilyen haragos gondolatok azonban nem foglalkoztatták sokáig jó
                  Csiribi Petit. Olyan fényesen ragyogott alá a nap a kék égboltozatról, s olyan üde
                  volt a levegő a hegyek közt, hogy keble tágult és szivébe mindenféle jó érzés
                  lopódzott.
            </p>
            <p>
               - Csak a hegedüm volna itt! - gondolá magában, elhuznám a legszebb
                  nótáimat, hogy még a bosnyák madarak is rákapnának a magyar dalra.
            </p>
            <p>
               Az ő hegedüje! Ha van még valami a világon, amit Csiribi Peti jobban
                  szeret Halászéknál, az bizonyosan a hegedü. Amióta csak az eszét tudja, mindig
                  hóna alatt szorongatta, bal oldalán, közel a szivéhez: azért is tudott a »száraz
                  fa« olyan fájóan zokogni, olyan szivreható panaszban keseregni; de azért tudott
                  ujongani is.
            </p>
            <p>
               Ugy szerette a hegedüjét, hogy inkább a legnehezebb szolgálatot
                  választotta, semhogy más hangszerhez nyulna. Amikor besorozták, az ezredes azt az
                  ajánlatot tette neki, mivel ugyis ért a zenéhez, járjon el az ezred zeneiskolájába
                  és tanuljon meg trombitálni. Két hónap alatt beleokulhat, s aztán nem kell
                  őrszolgálatra menni.
            </p>
            <p>
               Peti elsápadt szégyenében. Hogy ő, aki a hegedü mestere, akit
                  legelsőnek tartanak Bácsországban, valami »tülökbe« fujjon, amelynek hangjára a
                  bakák ütemre aprózzák a lépést, - inkább örök életében tisztogatja a tiszt urak
                  csizmáját!
            </p>
            <p>
               Nem is sikerült őt szándékáról lebeszélni. Megmaradt álhatatosan
                  amellett, hogy akinek a kezében vonó volt, az nem való trombitásnak.
            </p>
            <p>
               Hat hónap óta nem látta a hegedüjét.
            </p>
            <p>
               Észrevette, hogy ismét bubánatra fordult az észjárása és erőt vett
                  magán. El ezeket a szomoru gondolatokat! Lesz még ünnepnap, amikor leveti az
                  egyenruhát s akkor kárpótolja magát a hosszu nélkülözésért. Két éjjel s két nap
                  huzza a legszebb nótákat, csak is magának - no meg az erdő dalosának.
            </p>
            <p>
               ...Peti! Peti! hol jár az eszed? Nem jó igy elandalogni, különösen,
                  ha az ember nincs otthon, a szép Bácskában, ahol minden olyan egyenes: az emberek
                  észjárása, meg az országut is. Hát nem tudod, hogy a görbe hegyek országában vagy,
                  ahol könnyen »csalira« vezet az ösvény s az ember eltéved, mielőtt észrevenné
                  magát?
            </p>
            <p>
               Eltévedtél te is, Peti, még pedig olyan alaposan, hogy azt sem tudod
                  már most a három előtted fekvő zeg-zugos ösvény közül, melyiknek indulj? Egyforma
                  mind a három, de hogy melyik visz Kulen Vakuf felé, annak csak isten volna a
                  megmondhatója. Nincs utjelző, nincs jel, amelyből az igazi irányt ki lehetne
                  ismerni!
            </p>
            <p>
               Peti az égre nézett, mintha onnan várna utbaigazitást. S amit ott
                  látott, ugy megijesztette, hogy kiült homlokára a veriték.
            </p>
            <p>
               Mint egy királyi hattyu, olyan méltóságosan uszott a nap, a látóhatár
                  közepe felé. Ez annyit jelentett, hogy közel már a dél. Nem az ijesztette meg
                  Petit, hogy neki ma nem teritenek, hogy nincs kilátás ebédre, hanem a sokkal
                  sulyosabb gond bántotta, hogy egy órakor érkezik meg a masirozó ezred ahhoz a
                  bizonyos országuti kanyarulathoz - ő pedig nem lesz ott.
            </p>
            <p>
               Ha eltalálná mulasztani, ha nem érné utól a csapatot, akkor... mi
                  lesz akkor? Nagy veszedelem: Mirkó terve sikerül. Isten tudja, életben marad-e
                  csak egy ember is az egész ezredből. Kárba vesz a sok kincs. S mindennek te leszel
                  az oka, Peti.
            </p>
            <p>
               A szegény Csiribi Petinek ugy dobogott a szive lázas félelmében. Majd
                  hogy el nem pityeredett! Hiszen nem a maga sorsán aggódott: egészen más volt az,
                  ami őt bántotta.
            </p>
            <p>
               - Szégyeld magad! - pörölt saját magával, - az a tizenkétéves fiu, a
                  Jancsi, bizonyosan jól végezte a dolgát, mig te... te hosszulábu czigány itt állsz
                  a saját ostobaságod folytán, s nem tudsz se ki, se be! Azt mondom neked, Peti,
                  szedd össze az eszedet, mert különben nem érdemled, hogy valaha életedben vonó
                  legyen ismét a kezedben!
            </p>
            <p>
               Közeledő lódobogás riasztotta föl tépelődéséből. A középső ösvényen
                  egy bosnyák vágtatott feléje lóháton s ugy fölfegyverkezve, mintha e hegyek közt
                  minden lépésnél oroszlán-támadástól kellene tartani. Még a vállán keresztül is
                  holmi régi fakovás puska lógott, azonfelül tüszője, jó bosnyák szokás szerint,
                  tele volt dugdosva mindenféle pisztolylyal és késsel.
            </p>
            <p>
               Petinek nagyon ránehezült szivére az a gondolat, hogy ez a bosnyák is
                  azok közül való, akik meg akarják támadni a pénztszállitó ezredet. De a bosnyák is
                  már távolról észrevette őt, meglassitotta lova menését és kezével a pisztolyai
                  körül babrált. Hanem amint belátta, hogy itt egy magános és azonfelül még
                  fegyvertelen emberrel van dolga, ujból megsarkantyuzta a paripáját és közelebb
                  vágtatott.
            </p>
            <p>
               Peti megállott az ut szélén, hogy engedje maga előtt elhaladni a
                  lovast. Bár semmi jó sem látszott a bosnyáknak marczona vonásaiból, Peti ugy tett,
                  mintha csepp oka sem volna tőle tartani és bátran nézett szeme közé, amikor az
                  megállott előtte.
            </p>
            <p>
               Ez a bátorság, ugy látszott, nagyon megtetszett a bosnyáknak.
                  Megállitotta a lovát és meglehetősen barátságos hangon intézte kérdéseit:
            </p>
            <p>
               - Honnan jösz?
            </p>
            <p>
               Peti hátra mutatott a kezével. Találomra tette, mert azt sem tudta e
                  perczben, mi fekszik arra, a merre ő mutat.
            </p>
            <p>
               - Bihácsból? - kérdé az idegen.
            </p>
            <p>
               - Onnan.
            </p>
            <p>
               - Hogy van az, hogy ilyen egyedül jársz, még pedig egész fegyver
                  nélkül? Hát nincs már a te szultánodnak annyi puskája, hogy minden katonájának
                  jusson egy?
            </p>
            <p>
               Valami hirtelen támadt sejtelem - talán a ravasz czigány-észjárás? -
                  azt sugta Csiribi Petinek, hogy nem árt majd, ha ezt a lóhátról beszélő urat
                  félrevezeti.
            </p>
            <p>
               - Megszöktem! - válaszolt röviden.
            </p>
            <p>
               A bosnyák tekintete fölvillant s már most sokkal nyájasabb kifejezést
                  öltött az arcza. Csaknem szeretettel nézett Petire.
            </p>
            <p>
               - Igazat beszélsz? - kérdé.
            </p>
            <p>
               - Láthatod egész külsőmről, hogy nem sok időt vesztegettem a
                  bucsuzással. Biz, ugy jöttem el onnan, hogy azt sem mondtam nekik:
                  befellegzett...
            </p>
            <p>
               - S mért hagytad el a bajtársaidat?
            </p>
            <p>
               - Mert kutya élet van arra felé! Mindennap szolgálat, rossz étel,
                  semmi kényelem, s azonfelül kegyetlen büntetés, ha az ember nem engedelmeskedik
                  vakon. S végre is, nem tartozom én közéjük! Nem vagyok én sem sváb, sem magyar,
                  hanem czigány.
            </p>
            <p>
               - S hova igyekszel? - kérdé a lovas.
            </p>
            <p>
               Peti találomra a középső ösvényre mutatott.
            </p>
            <p>
               - Erre vagy amarra, tudom is én hova! Oda, ahol nincs kurtavas, nem
                  lövik főbe az embert, ha megunta a szolgálatot.
            </p>
            <p>
               - No, akkor azt tanácslom, hogy ne menj erre! - mondá a lovas, a
                  középső ösvényre mutatva; - mert itt egyenesen azok körmei közé jutnál, akik elől
                  menekültél.
            </p>
            <p>
               - Hogyan érted ezt?
            </p>
            <p>
               - Csak ugy, hogy ott a kanyarulaton tul, nagy dolog esik meg még ma.
                  Sok ellenséges katona fog arra elhaladni - hogy visszajönnek-e valaha, csak Isten
                  a megmondhatója?
            </p>
            <p>
               Ugy dobogott Peti szive erre a hirre! Tehát tudja már a helyes irányt
                  és nem fog elkésni.
            </p>
            <p>
               A lovas intett kezével és odább akart indulni. Peti azonban, aki e
                  pillanatban egyet gondolt, megállitotta szép szóval.
            </p>
            <p>
               - Mondanék neked valamit, ha rám hallgatnál.
            </p>
            <p>
               - S mi legyen az?
            </p>
            <p>
               - Add el nekem a lovadat. Te ugy is itthon vagy e vidéken s ismered a
                  járást, szerezhetsz magadnak azonfelül másik paripát. Én ellenben idegen vagyok, s
                  ha csak a két lábomra vagyok utalva, soha sem jutok el a fölkelők táborába.
            </p>
            <p>
               - Hát oda igyekezel?
            </p>
            <p>
               - Az volna a szándékom. De nem szeretnék gyalog odáig baktatni. Tudod
                  mit, adok neked a lovadért husz fényes aranyat.
            </p>
            <p>
               - S volna nálad annyi pénz? - kérdé a lovas, miközben tekintete a
                  pénz vágyától csak ugy csillogott.
            </p>
            <p>
               - De van ám! Nem gondolod talán, hogy bolond fővel és üres kézzel
                  megyek neki a világnak? Belemarkoltam előbb az ezred pénztárába s hoztam magammal
                  egy kis pénzmagot.
            </p>
            <p>
               Ezzel belenyult zsebébe és kihalászott onnan egy marékra való
                  ujdonatuj, fényes rézkrajczárost.
            </p>
            <p>
               Jól számitott Csiribi Peti. Erre fele, ha ismerték is a magyar
                  rézpénzt, de soha sem látták még ilyen ujdonatuj fényesen. Bihácsba pedig két nap
                  előtt egész kocsiderékkal érkezett meg, s csupa ilyen fényes aprópénzben fizették
                  ki a legénység zsoldját. Petinek is öt napra kerek nyolczvan darab jutott ki
                  belőle.
            </p>
            <p>
               - Nem mutatnád meg, milyen az a német arany? - kérdé mohón a
                  bosnyák.
            </p>
            <p>
               - Nem ment el az eszem! Hogy odább állj vele? Te lóháton, én gyalog -
                  volna jó dolgom, mig utolérnélek!
            </p>
            <p>
               - Leszállok hát én is, - egyezkedett a bosnyák; - igy majd könnyebben
                  megalkuszunk.
            </p>
            <p>
               Amint leugrott lováról s nyakába vetette a zablát, még jóformán Peti
                  felé sem tett egy lépést, amikor ez egyetlen ugrással - igazi czigány-szökéssel -
                  fenntermett a ló hátán és csufolódva felé kiáltott:
            </p>
            <p>
               - Kellene tán? kéne? majd ha fagy!
            </p>
            <p>
               S ezzel erősen rávágott tenyerével a ló nyakára, mire ez ijedten
                  fölágaskodott, a következő pillanatban pedig fejét szügyének szegezve, mint a
                  villám rohant abba az irányba, ahonnan pár perczczel előbb gazdástul jött.
            </p>
            <p>
               Szerencséje volt Petinek, hogy kováspuska volt csak a bosnyáknál,
                  amelylyel nem lehet olyan hamar lőni. Igy is hallotta a golyót feje mellett
                  elfütyülni. De mielőtt másodszor tölthetett volna a hoppon maradt lovas, messziről
                  nevette már tehetetlen dühét a ravasz czigány.
            </p>
            <p>
               Ilyen nagy urnak nem érezte még magát Csiribi Peti.
            </p>
            <p>
               Hej! ha most látná az édesanyja! Talán még azt is elhinné róla, hogy
                  valóságos huszár!
            </p>
            <p>
               Ha most itt volna a hegedüje, s lóháton játszhatná el legszebb
                  nótáját, vágtatva és versenyt futva a széllel, nem volna nála boldogabb ember a
                  föld kerekségén.
            </p>
            <p>
               De alig tudott ez a gondolat gyökeret verni a fejében, már is pofon
                  ütötte saját magát.
            </p>
            <p>
               Petinek t. i. az volt a szokása, hogy valahányszor rajta kapta magát
                  holmi oktondiságon, azonnal végre is hajtotta magán az ezért kijáró
                  büntetést.
            </p>
            <p>
               - Megint kezded, te bibasz? Már megint a hegedün jár az eszed? Majd
                  adok én neked!
            </p>
            <p>
               Az ösvény ebben a pillanatban kis fahidon vezetett keresztül.
                  Ugyanazt a folyamot hidalta át, mely Bibácsnál kijön a föld mélyéből. Itt, a
                  közelben kezdi meg titokzatos utját, amely olyan csodálatos és rejtélyes, hogy
                  titkát még ki nem leste emberi szem. De mig Bihácsnál tombolva tör elő a hegyből,
                  mintha ujongna azon, hogy ismét napvilágot lát, itt lassan és vontatva halad
                  odább. Talán rosszul esik neki, hogy hosszu, földalatti utján nem látja az éltető
                  és melegitő fényt?
            </p>
            <p>
               A hidon tul kezdődik a róna, ahol semmi sem vet korlátot a
                  tekintetnek, csupán néha egy kis erdő, vagy egy mosolygó falucska. Elkalandozhat
                  szabadon a tekintet, egészen a sötétlő hegylánczig, a horvát határon.
            </p>
            <p>
               Amott van az a szoros, amelyen az ezrednek még ma át kell haladnia, s
                  amelyben jobbról és balról leskelődik a gonosz ellenség. Mirkó csapatja már
                  bizonyosan föl van állitva lesben. Ki puskával, ki pedig szikladarabok mögött,
                  hogy adott jelre egyszerre megkezdjék a tüzelést és a nehéz kövek
                  aláhengeritését.
            </p>
            <p>
               Peti összeborzadt. Ha a véletlen, vagyis inkább az isteni gondviselés
                  nem vezérli az elmult éjjel Jancsikát a földalatti barlangba, ahol meghallotta
                  Mirkó tervét, ott vész az egész ezred a hegyszorosban. Nem használ semmi bátorság
                  és a halállal daczoló vitézség olyan ellenséggel szemben, aki láthatatlan.
            </p>
            <p>
               ...Valami csillanó fény mutatkozott a távolban.
            </p>
            <p>
               Amott jön már hosszu vonalban az ezred. A csendes levegőn keresztül
                  hallani lehet ütemszerü lépéseknek egyforma zaját. Egyszerre lép ki valamennyi
                  katona és lábuk dobbanása alatt meginog a sziklás föld.
            </p>
            <p>
               Peti gyorsabb menetre hajszolta lovát. Éles tekintete már fölismerte
                  a távolban az ezredest, aki előljárt lóháton csapatjainak. Két percz mulva már ott
                  termett előtte, katonásan köszönt és megkezdte jelentését:
            </p>
            <p>
               - Ezredes ur, jelentem alásan, megérkeztem!
            </p>
            <p>
               Nem folytathatta tovább, mert olyan nevetés fogadta, hogy
                  visszhangzott tőle a róna. Még az ezredes is kaczagott, a tisztek kaczagtak és a
                  legénység valóságos hahotával fogadta a jövevényt.
            </p>
            <p>
               - Nini! egy czigány lóháton és mezitláb! - hangzott mindenfelé.
            </p>
            <p>
               Biz’ugy volt. Csiribi Peti, hogy könnyebben járjon s mivel fájt a
                  lába az éjjeli sétától a köves uton, levetette bakancsát és derékszijára fűzte.
                  Aztán a többi ruhája sem volt valami rendes, mert hol ki volt gombolva a kabátja
                  elől, hol pedig épenséggel két gomblyukkal lejebb tévedt egy gomb. Szóval, Csiribi
                  Peti épenséggel nem vált be hetyke huszárnak.
            </p>
            <p>
               Az ezredes végre erőt vett magán, komoly ránczokba szedte arczát és
                  parancsoló hangon megszólitotta Petit:
            </p>
            <p>
               - Ki vagy? honnan jösz? s mit hoztál?
            </p>
            <p>
               Petit nem ijesztette meg ez a kemény kérdés. Megszokta már, hogy a
                  katonaságnál nem beszélnek valami tulságosan gyöngéden az emberrel. Ujra
                  tisztelgett és röviden válaszolt.
            </p>
            <p>
               - Jelentem alásan: Nevem Csiribi Peti, közkatona vagyok a 23.
                  ezrednél, Bihácsból jövök és fontos hirt hozok.
            </p>
            <p>
               - Ki küldött?
            </p>
            <p>
               - Senki. A magam jószántából jövök.
            </p>
            <p>
               - Beszélj röviden, mert kijövök a béketürésemből! - kiáltott
                  haragosan az ezredes.
            </p>
            <p>
               Peti nem ismételtette magának ezt a parancsot. Röviden, de ugy, hogy
                  egyetlen fontos rész se maradjon megemlités nélkül, elmondta a lefolyt éjnek
                  eseményeit. Az ezredes bámulata nőttön nőtt s amikor Csiribi Peti elvégezte
                  mondókáját, odalépett hozzá és keményen a szeme közé nézett.
            </p>
            <p>
               - Tudod-e, ficzkó - mondá és hangja már nagyon szelid volt, - hogy
                  nagy dolog az, amit te cselekedtél?
            </p>
            <p>
               - Tudom, ezredes ur!
            </p>
            <p>
               - No nézze meg az ember! - zsörtölődött jókedvüen az ezredes, - még
                  azt meri mondani, hogy tudja! Dehogy tudod! Megmentettél egy derék ezredet, egy
                  nagy összeg pénzt és azonfölül te leszel az oka, ha ezeket a fölkelőket még ma
                  alaposan elpáholjuk. Tudtad mindezt, ficzkó?
            </p>
            <p>
               - Igenis, hogy tudtam, ezredes ur!
            </p>
            <p>
               - No lám, ki se néztem volna belőled annyi tudományt!... Hanem most
                  elég a trécselésből. Pusztulj hátrább, ahol a társzekerek vannak s valahogy elő ne
                  merd hozni a képedet a mai napon! Kár volna, ha véletlenül egy bosnyák golyó
                  lyukat furna ezen a te okos fejeden. Megértettél!
            </p>
            <p>
               - Meg, ezredes ur!
            </p>
            <p>
               - Akkor jól van minden. De még egyet: bizonyosan megszomjaztál a
                  hosszu uton?
            </p>
            <p>
               - Parancsára, ezredes ur! Sőt meg is éheztem.
            </p>
            <p>
               - Falatozni valót majd hátul adnak. Ime egy korty jó aszubor; váljék
                  egészségedre!
            </p>
            <p>
               Az ezredes magához intette legényét, átvette tőle tábori kulacsát,
                  előbb a saját ajkához vitte, aztán Petinek átadta.
            </p>
            <p>
               Csiribi Petivel hármat fordult a világ e hallatlan kitüntetésre. Hogy
                  az ezredes őt felköszöntse, a saját kulacsából megitassa, ez olyan dolog volt,
                  amely elvette gondolkodását. Csak bámult maga elé és egyszerre csak azon vette
                  magát észre, hogy két könycsepp gördül végig az arczán.
            </p>
            <p>
               - Iszol-e már? - kiáltott rá szinlelt haraggal az ezredes; - vagy
                  talán nem kell az én borom?
            </p>
            <p>
               - Oh, ezredes ur! - a legény szava belefult a kulacsba, amelyet az
                  ezredes az ajkához tolt. Nem bocsátotta el, mig ki nem üritette az utolsó
                  cseppig.
            </p>
            <p>
               - S most, mars hátra!
            </p>
            <p>
               Mintha álomban lépkedne, ugy tette meg Peti az utat a csapatok
                  mellett. A tisztek kezet szoritottak vele, de egyszerre csak elhangzott az ezredes
                  parancsszava:
            </p>
            <p>
               - Vigyázz!
            </p>
            <p>
               Valamennyi századparancsnok ismételte ezt a szót.
            </p>
            <p>
               - Tisztelegj!
            </p>
            <p>
               ...Neki tisztelegtek, Csiribi Petinek, a szegény czigányfiunak,
                  akinek isten kerek ege alatt a hegedüjén és a jó szivén kivül semmije sem volt.
                  Mégis szép ez az élet!
            </p>
            <p>
               Még álmában is, mikor a döczögő szekéren végighevert, folyton ott
                  lebegett előtte ez a kép és boldog mosolyt csalt ajkára.
            </p>
            <p>
               
            </p>
         </div>
         <div type="chapter">
            <head>
               VIII. Egy éj Bihácsban.
            </head>
            <p>
               - Fiuk, - mondá Dobó hadnagy embereihez, amikor estefelé a krupai
                  kapunál megkezdték az őrségi szolgálatot, - csak annyit mondok, hogy ma éjjel
                  mindenki olyan éber legyen, mintha ennek a vén kapunak minden egyes köve csupa
                  szinarany volna.
            </p>
            <p>
               - Talán valami veszedelem van készülőben, hadnagy uram? - kérdezte
                  Rapcsák Mihály, a káplár.
            </p>
            <p>
               - S ha volna? - szólott kimenőben a hadnagy, miközben erősen meghuzta
                  kardkötőjét, - ugy tudom, ettől sem ijedne meg kend, Rapcsák Mihály káplár
                  uram!
            </p>
            <p>
               - De nem ám, a mondója vagyok! Hanem azért mégis jobb, ha az ember
                  előre tudja, mi vár reá az esteli imádság után.
            </p>
            <p>
               - Nos hát legények, tudjátok meg, hogy a bolond bosnyákja még egyszer
                  eljön kérdezősködni, hogyan vesztegetik nálunk az aczélt és az ólmot. Lesz ma
                  éjjel táncz világos kivirradatig! De többet ne kérdezzetek, mert ugy sem mondanék
                  egyebet.
            </p>
            <p>
               - Csak még egyet, drága jó hadnagy uram, - esdekelt Rapcsák, - csupán
                  azt szeretnők megtudni, nincs-e még semmi hir a Halász Jancsiról? Mert hej, nagyon
                  megszerettük ezt a fiut és fájna a lelkünk, ha ő is a bátyja után veszett
                  volna.
            </p>
            <p>
               - Jancsikának kutya baja! - válaszolt vigan a hadnagy; - a többit
                  megtudjátok holnap. De aki még egy szót mer kérdezősködni, annak kijár a hatórai
                  kurtavas.
            </p>
            <p>
               Ezzel nevetve csapta be maga után az őrszoba ajtaját a hadnagy és
                  elindult az esthomályban szemlét tartani, jó helyen vannak-e az őrszemek és minden
                  katona pontosan tudja-e, hogy mi a teendője?
            </p>
            <p>
               Az ezredesen kivül talán Dobó hadnagy volt az egyetlen ember
                  Bihácsban, aki tudta, mi készül éjszakára. Mert Halász Jancsika, amint
                  szerencsésen és észrevétlenül beosont hajnali kapunyilás után a várba, először őt
                  kereste fel. Elmondott neki mindent, amit az éjjel látott és hallott. Dobó
                  szobájában hagyta a fiut, sőt óvatosságból még rázárta az ajtót is, és maga ment
                  el az ezredeshez jelentést tenni. Negyed órával később bámulva látták a tisztek,
                  hogy az ezredes sietve ment Dobó szállására. Sehogysem tudták megérteni ezt a nagy
                  megtiszteltetést. De ami ezután következett, azt még kevésbé értették meg.
            </p>
            <p>
               Félóra mulva jött a parancs, hogy minden ember teljes készenlétben
                  legyen aznap estére; a várból ki nem mehet senki és aki bejön, azt meg kell
                  motozni, nincs-e nála fegyver? Akinél csak egy pisztolyt is találnak, rögtön be
                  kell csukni a »Fekete toronyba«, amely a krupai kapu szomszédságában áll.
            </p>
            <p>
               Ha már ez a parancs is fölkeltette a katonaság kiváncsiságát, még
                  inkább tette azt a másik kettő. Egy egész szakasz katonaságot kirendeltek őrségre
                  olyan helyre, ahol eddig őrszemet még soha sem állitottak föl. Valami szük
                  utczában, szemben a fallal. Sehogysem tudták megérteni, mit keres ott ez a sok
                  katona.
            </p>
            <p>
               (Az a hely volt az, ahol Mirkó a titkos ajtón keresztül eltávozott
                  előtte való éjjel. Csiribi Peti megizente Dobónak, hogy jó lesz ott különösen
                  vigyázni.)
            </p>
            <p>
               A másik elővigyázati rendszabály abban állott, hogy az Unna folyamot
                  erős vaslánczczal zárták el, amely egyik parttól a másikig ért. Egész sereg olyan
                  katona, akinek mestersége a hidverés, sánczkészités sat. álló egy óráig bajlódott
                  az ezredes és a tisztek személyes felügyelete alatt, mig a folyamot ugy
                  elzárhatták, hogy még egy csónak sem mehetett keresztül rajta.
            </p>
            <p>
               Erre a rendszabályra nagy szükség volt. Akármilyen erős volt is
                  különben Bihács vára, könnyen lehetett bejutni, ha a várost átszelő Unna folyamot
                  őrizetlenül hagyják. Nem kellett egyebet tenni, mint egy pár tutajt megrakni
                  fegyveres emberrel és ezek ott köthettek ki, ahol nekik tetszett. Az igaz, hogy
                  ekkor is szembe találták volna magukat a parton fölállitott két ágyuval, amely
                  mellett mindig állott két tüzér készenlétben; hanem Mirkó uram bizott magában,
                  hogy a meglepetés segitségével elfoglalhatja az ágyukat. Nem számitott arra, hogy
                  előre kitudódik terve.
            </p>
            <p>
               ...Az éj leszállt Bihácsra. Mély csend uralkodott mindenfelé, mintha
                  nem is ezer sziv dobogna a türelmetlen várakozásban. Minden lámpa és gyertyafény
                  szigoru parancs folytán el volt oltva. A falakon és a sánczvédek mögött
                  hallatszott az őrjárat egyforma lépése. A konákban az ezredes állott éjjeli
                  messzelátóval kezében, körülte azok a tisztek, akik nem voltak csapatszolgálatra
                  kirendelve. Várták az ellenséget.
            </p>
            <p>
               Kevéssel éjfél előtt igy szólott az ezredes:
            </p>
            <p>
               - Uraim, itt az idő, kezdődik azonnal a munka.
            </p>
            <p>
               Az Unna folyamon hat tutaj uszott alá, megrakva fegyveresekkel.
                  Csendesen jöttek, mintha csupa kisértet volna valamennyi és meg nem mozdult volna
                  egy sem a világért. Olyan zajtalanul haladtak, hogy még a kormányos sem mozgatta
                  kezét, hanem rátámaszkodva a kormányrudra, csupán testének sulyával adta meg az
                  irányt.
            </p>
            <p>
               Ugyanekkor a hegyekből mindenfelé árnyalakok ereszkedtek alá.
                  Óvatosan ugrottak szikláról-sziklára, s minden követ és bokrot fedezetül
                  fölhasználtak. Egy-egy kapu előtt összeverődött rövid idő mulva egész sereg ilyen
                  árnyalak, ahol aztán lehevertek a földre és vártak.
            </p>
            <p>
               Bizonyosan valami előre megbeszélt jelre!
            </p>
            <p>
               Ez sem késett sokáig. Amikor a hat tutaj a folyamnak ahoz a
                  kanyarulatához ért, amely a lovaskaszárnya mellett vargabetüt csinál, egyszerre
                  csak a középső tutajból fölszállott egy röppentyü. Mint valami éji madár, süvöltve
                  emelkedett, beragyogva egy másodperczre a tájat, aztán szétpattant a magasban,
                  ezer meg ezer szikrát szórva maga körül.
            </p>
            <p>
               Erre a jelre aztán olyan orditás támadt hirtelen, mintha az egész
                  pokol Bihács körül gyült volna össze a világfölfordulás megünneplésére. A földön
                  fekvő árnyak fölugrottak és ádáz csatakiáltással rohanták meg a kapukat, mintha
                  egyszerre akarnák valamennyit sarkából kiforditani. Mindenfelől, árkokból, bokrok
                  mögül, sánczmélyedésekből, hegyszakadékokból törtek elő a fölkelők. Villogott a
                  görbe handzsár, ropogott a fakovás puska, durrant a pisztoly és messzehangzó
                  szózattal harsogott a kürt.
            </p>
            <p>
               A felkelők el voltak telve diadalmámorral, biztosra vették, hogy most
                  végre meg fogják boszulni a sok vereséget, amelyet eddig szenvedtek. Vérszomjas
                  jókedvvel lelkesitették egymást a rohamra és mindegyikök halált megvető
                  bátorsággal rohant czélja felé.
            </p>
            <p>
               De csak egy perczig. A következő pillanatban rémült sikoltás,
                  vérfagyasztó fölkiáltások hangzottak el az éj sötétjében.
            </p>
            <p>
               Mi történt?
            </p>
            <p>
               Az, hogy a konák tornyában megszólalt a trombita. Csak röviden, csak
                  ennyit mondott: trara-trara. Erre a jelre az Unna partján álló két ágyu egyszerre
                  eldördült és halált okádott a hat tutajra. S ugyanakkor a kapuknak vakon
                  nekirohanó fölkelők szemben találták magukat a rendes sorban álló katonasággal,
                  amely mintha vasból volna minden alak, nem hátrált meg az ádáz roham előtt, hanem
                  egyszerre tüzelt.
            </p>
            <p>
               Irtózatos volt a váratlan puskatüznek és ágyuzásnak hatása. A hat
                  tutaj közül négy alámerült összetörve, szétroncsolva; a másik kettő oda csapódott
                  a lánczhoz és egy pillanat alatt le volt söpörve róla minden élő lény. A kapuknál
                  halomra hevert a sok fölkelő, mint az érett kalász a kasza csapása nyomán. A
                  diadalorditást nyögés váltotta föl. Futott, aki futhatott és boldognak érezte
                  magát, aki elvihette onnan épen tagjait.
            </p>
            <p>
               A megrohanás teljes kudarczczal végződött s nem telt bele negyed óra,
                  már nem volt fölkelő a vár körül látható. Engedték őket futni; mert hisz nem a
                  vérengzés volt itt a fődolog, hanem az, hogy egyszer mindenkorra elvegyék kedvüket
                  az ilyen tréfától.
            </p>
            <p>
               ...De hol volt azalatt Mirkó?
            </p>
            <p>
               A jeles férfiu most is az óvatost akarta játszani és a leghátulsó
                  tutajon foglalt helyet. Azzal hitegette hiveit, hogy innen legbiztossabban
                  tekintheti át a csatatért és legjobban oszthatja parancsait. Sajátképen pedig
                  azért tette ezt, mert nem szeretett a legelső ostromban részt venni.
            </p>
            <p>
               Mirkó ur igazi szájhős volt. Tudott annyi regét hősökről, vitézekről
                  és csodatettekről, hogy néha maga is elhitte, hogy képes volna hasonlókat
                  megcselekedni. Sőt hallgatóival elhitette, hogy számtalanszor túl is tett a
                  regebeli hősökön. De amikor arra került a sor, hogy nem szóval, hanem fegyverrel
                  álljon elő, nagyon meglapult az ő bátorsága.
            </p>
            <p>
               Felséges gondolatnak találta, hogy ő legyen a fölkelők vezére és
                  csináltatott is magának egy parádés öltözetet, amelyben minden alkalommal
                  henczegett. Nem bánta volna azt sem, ha ez az öltözet elől megy az ütközetben, de
                  csak ugy, ha ő maga nincs benne. Mert az egészségét és a bőre épségét nagyon
                  féltette a jó Mirkó.
            </p>
            <p>
               Amikor az ágyuk megszólaltak, első volt ő, aki elvesztette a fejét.
                  Szerette volna megforditani a tutajt, de remegő keze nem tudott elbánni a
                  kormányruddal. Őt is lesöpörte hát a láncz a vizbe és szép »egyenruhája« ugy
                  megázott, hogy menten lekopott róla minden délczegség.
            </p>
            <p>
               Hanem az volt még csak a legkisebb baj! A sok pisztoly és kés,
                  amelylyel teletüzdelte övét, hogy embereire és talán az ellenségre is nagyobb
                  hatást tegyen, menten viz alá huzták őt. Mirkóval ma esett meg először, amióta az
                  eszét birta, hogy akarata ellenére vizet ivott; akarattal ugy sem tette volna
                  soha.
            </p>
            <p>
               A végső veszedelemben azonban megemberelte magát és nagy
                  erőfeszitéssel még egyszer felülkerekedett a vizen. Ide és oda kapkodott, mint a
                  vizbefulladók szoktak és keze beleütközött egy uszó szálfába. Valószinüleg azoknak
                  egyikébe, amelyek az első tutajtól elváltak, amikor az ágyu azt összezuzta minden
                  rajtalevővel együtt.
            </p>
            <p>
               Meg volt mentve. Néhány perczig ugy lógott alá a szálfáról, mint az
                  érett gyümölcs az ágról és engedte magát vinni előre, mert nem volt ereje
                  felkapaszkodni. Aztán hozzálátott, hogy ruhájától és nehéz fegyverzetétől
                  megmeneküljön. Utóbbitól nem is esett olyan nehezen a bucsu, mivel meggondolta,
                  hogy csaknem életébe került.
            </p>
            <p>
               Amikor már ennyire volt és a szálfán végighasalva aláuszott a
                  folyamon, elkezdett gondolkozni. Vajjon ki lehetett az, aki az ő szépen
                  elkészitett tervét elárulta és tönkre tette? Tudják-e a városban, hogy ő, Mirkó
                  Poprezenovics, volt az éjjeli megrohanásnak kieszelője?
            </p>
            <p>
               Nem tudják, mert nem tudhatják! Csaknem bizonyos, hogy a véletlen az
                  oka a kudarcznak. Talán parancsot kapott az ezredes, hogy nagyobb elővigyázattal
                  éljen, mivel a hegyek közt megint mozognak a felkelők? Lehet, hogy rendesen is igy
                  vigyáztak a várra s ő ezt eddig nem vette észre.
            </p>
            <p>
               Utóvégre nem is bánja, hogy nem sült el terve. Annál biztosabban
                  veheti a másikat, a pénzes szállitmány megrohanását. Abból a százezer aranyból,
                  amelyet ott elrabolnak, egy negyed rész az övé s ezzel kárpótolva lesz a ma éjjel
                  kiállott ijedségért.
            </p>
            <p>
               Ebben a pillanatban valamibe ütődött az a szálfa, melyen Mirkó ur
                  utazott. Csaknem lepotytyant »hajójáról«, de szerencséjére még jókor
                  belekapaszkodott az utját elálló tárgyba: egy hidoszlopba.
            </p>
            <p>
               Görcsösen megfogta, mert a szálfa az összeütközés folytán
                  háromszor-négyszer megfordult saját tengelye körül, mint valami bokros paripa és
                  alaposan kizökkentette a nyeregből »lovasát«
               
                  .
               
                Aztán, mintha csak mondani akarná: »Innen a saját lábadon mehetsz
                  odább, én már meguntalak cipelni!« minden teher nélkül uszott odább a folyam
                  mentében.
            </p>
            <p>
               Mirkó a hidoszlopon lógott és nézett fölfelé. Arról biztos volt, hogy
                  itt nem látja meg senki, de vajjon meddig győzi erővel és kitartással? Mindenképen
                  szárazra kell törekednie, még ha annak a veszedelemnek kitenné is magát, hogy
                  megcsipik.
            </p>
            <p>
               Fölfelé mászott. Nem volt épen nehéz dolog, mert a hidoszlopon annyi
                  volt a kiálló »görcs« hogy majdnem beillett volna létrának. Amikor följutott a hid
                  pallójára, egyetlen pillanat elegendő volt neki, hogy tájékozza magát: az a hid
                  volt ez, amelyen Hasszan bég kávémérése és háza állott, még pedig épen ugy akarta
                  a véletlen, hogy ő a bég házával szemben kapaszkodjon ki a nedves elemből.
            </p>
            <p>
               A hid a város kellő közepén állott, s azért nem tartották
                  szükségesnek itt is őrséget fölállitani. Azonfelül teljesen üres és elhagyatva
                  volt, mert a várparancsnok rendelete értelmében minden élő lélek már kilencz
                  órakor vonult vissza lakásába. Itt tehát teljes biztosságban érezhette magát
                  Mirkó.
            </p>
            <p>
               De meddig? Talán hajnalig.
            </p>
            <p>
               E pillanatban valami bolondos ötlet támadt agyában. Itt van előtte
                  Hasszan bég háza s a gazda nincs otthon. - Ha ő - már mint Mirkó - szállást adott
                  Hasszannak, miért nem adhatna Hasszan neki is lakást egy éjjelre?
            </p>
            <p>
               Mert a fődolog az, hogy az utczán ne találják. Reggel aztán
                  átöltözködik és nyugodt lélekkel megy a konákba, az ezredesnek fölajánlani
                  szolgálatait. Ha kérdik, hol volt az éjjel, azt mondja majd, hogy a hegyek közt
                  járt. Ha nem hiszik, kérdezősködjenek! Ugysem töri már magát nagyon a tolmácsi
                  szolgálat után.
            </p>
            <p>
               Keleten nem valami nehéz dolog idegen ház belsejébe jutni. Rendesen
                  olyan a kapu, hogy inkább a látszat kedveért van csak, semmint igazi
                  elővigyázatból. Mirkó csakhamar benn volt a ház belsejében és fölfelé ment a
                  rozzant lépcsőkön, gondosan ügyelve, hogy azok ne recsegjenek a léptei alatt.
            </p>
            <p>
               Tudta, merre van Hasszan lakosztálya, de nem állott szándékában oda
                  menni. Mert először is tartott attól, hogy az öreg Dája lármát csap, ami épen nem
                  volna inyére a mostani körülmények közt, aztán meg fázott is és valami melegitő
                  után vágyódott. Erre pedig legkönnyebben rátalálhatott a kávémérésben, ahol mindig
                  állott készletben egy fazék »fekete leves« s apró tüzelő fa is, hogy meg lehessen
                  főzni a kávét.
            </p>
            <p>
               Amint a kávémérés felé ment, egyszerre csak egy szomszéd szobából
                  beszélgetés hallatszik ki. Olyan ismerősnek tetszik előtte az egyik hang, mintha
                  csak nem rég hallotta volna.
            </p>
            <p>
               Mirkó, mint tudjak, nem volt valami lelkiismeretes ember, s azért
                  lehajolt a kulcslyukhoz és bekukucskált.
            </p>
            <p>
               A szoba az udvarra nézett és egy kis éjjeli mécses égett benne. Ennek
                  halvány és pislogó fényénél két gyermeket pillantott meg Mirkó, kik egy asztal
                  körül ültek és beszélgettek.
            </p>
            <p>
               Jancsi és Ilus volt a két virrasztó. A fiu most beszélte el hugának
                  éjjeli kalandját és közölte vele az örömhirt, hogy Pali még él és nemsokára ki is
                  szabadul majd a bosnyákok rabságából.
            </p>
            <p>
               Amint Mirkó megpillantotta a fiut, akiről azt hitte, hogy az halva
                  fekszik a hegyi folyam fenekén, csaknem ég felé állott minden haja szála babonás
                  félelmében. Kisértetnek, hazajáró léleknek nézte Jancsit. De csak egy-két perczig.
                  Az éj csendjében tisztán kihallatszott az elbeszélésnek minden szava a folyosóra
                  és Mirkó már most megtudta, miért nem sikerült az ő terve? s hogy ki volt az, aki
                  a várban lakókat előkészitette a megrohanásra.
            </p>
            <p>
               Határtalan düh vett rajta erőt. Nem látott, nem hallott, csak
                  vaktában berontott a szobába és tajtékozó ajkakkal kiáltott a gyermekre:
            </p>
            <p>
               - Átkozott fickó, hát ismét te állottad az utamat? De ezuttal
                  megfizetek érte!
            </p>
            <p>
               Övéhez nyult, hogy onnan valami fegyvert keritsen, de mint tudjuk,
                  összes fegyverei az Unna fenekén hevertek. Rá akart rohanni a fiura, hogy két
                  kezével megfojtsa, de Jancsi gyorsan, mint a villám egy nagy kést kapott föl az
                  asztalról és bátran szembe szállt a váratlan ellenséggel.
            </p>
            <p>
               Ez a kés olyan különösen csillogott a mécses fényében és a bátorság,
                  amely a gyermek szemében ragyogott, olyan fölényt adott neki a gyáva Mirkó fölött,
                  hogy utóbbi nem merte támadni.
            </p>
            <p>
               De azzal is tisztában volt egyetlen pillanat alatt, hogy
                  ártalmatlanná kell tenni az ellenfelet. Mert ha az zajt üt és Mirkó uramat
                  megcsipik, nincs az az imádság, amely őt a kötéltől megmenti!
            </p>
            <p>
               Nem arról volt már most szó, hogy boszut álljon, hanem hogy a bőrét
                  épségben elvigye a városból. Az ezredes mindent tud és nem fog kegyelmezni
                  Mirkónak, akire rut halál: az akasztófa vár.
            </p>
            <p>
               Ez a gondolat bátorságot öntött a gyávába. A biztos veszedelem tudata
                  arra kényszeritette, hogy a bizonytalannal szembe szálljon. Rárohant Jancsira -,
                  aki feléje szurt és késével jókora sebet ejtett a fölkelők vezére vállán. Hanem a
                  következő pillanatban már kicsavarta Mirkó a kést Jancsi kezéből.
            </p>
            <p>
               A fiu még most sem riadt meg. Egyetlen ugrással kitért Mirkónak felé
                  nyuló keze előtt és a szomszéd szobába rohant, ahol tudtával Csiribi Peti puskája
                  a falra volt akasztva. Egyetlen pillanat alatt lekapta azt, a másikban töltényt
                  tett bele és visszarohant az ajtóhoz, hogy leszámoljon Mirkóval.
            </p>
            <p>
               De már későn érkezett. Az ajtót becsukva találta s ez ellentállott
                  minden erőfeszitésének.
            </p>
            <p>
               A következő pillanatban ott termett Jancsi az ablaknál; fölrántotta
                  ennek szárnyát és kilőtt a sötét éjszakába.
            </p>
            <p>
               Öt percz mulva általános riadalom támadt. De azért eltartott még
                  ujabb öt perczig, amig rájöttek a lövés eredetére, betörték az ajtót és
                  kiszabaditották Jancsit fogságából.
            </p>
            <p>
               Mirkó azalatt nyomtalanul eltünt, még pedig nem is ment egyedül:
            </p>
            <p>
               Magával vitte Iluskát.
            </p>
            <p>
               
            </p>
         </div>
         <div type="chapter">
            <head>
               IX. Az egérfogó.
            </head>
            <p>
               Csiribi Peti csupa angyalokról álmodott, akik katonásan köszönve
                  megállottak előtte és azt kérdezték tőle:
            </p>
            <p>
               - Jelentem alásan, Csiribi Peti káplár uram, mit tetszik
                  ebédménázsira parancsolni?
            </p>
            <p>
               Ebből pedig az tünik ki, hogy Peti álmában először is káplárnak látta
                  már magát, másodszor pedig nagyon megéhezett. A káplárságot még elbirta volna
                  valahogy, de az éhséget nem, s azért fölébredt.
            </p>
            <p>
               Épen jókor. Az ezred, amelyhez ő csatlakozott, megpihent és a
                  rögtönzött tábor közepén egy óriási tüz égett, amely körül számtalan pléhfazékban
                  főzték az ebédet - délutáni félhét órakor.
            </p>
            <p>
               Rendes béke idején a bakának féltizenkettőkor trombitálják el a
                  delet. Olyan szép dolog az, mikor az ezred trombitása kiáll a kaszárnya udvarára
                  és eltrombitálja: »Vigan baka - ménázsira!« Hogy siet ilyenkor mindenki a
                  pléhsajkát leszedni a deszkaállványról (nem tudom, mi ragyog inkább; a baka arcza
                  örömében, vagy a sajka a tisztaságtól?) és rohan a konyhába, ahol a főszakács
                  bölcs igazságszeretettel mindenkinek egyenlően osztogatja a porczióját. Hanem
                  mikor háboru van, elesik a rendes ebédidő, s ott étkeznek a katonák, ahol épen
                  pihenő van: néha éjfél utáni két órakor van nekik dél.
            </p>
            <p>
               A szakácsok épen abban mesterkedtek, hogy egy nagy ökröt megfosszanak
                  bőrhüvelyéből. Három ember még melegiben összevagdalta a hatalmas husdarabokat,
                  aztán letette a gyepre kihülni. Mire ez megtörtént, már készen volt a nagy üst,
                  amelyben a levest közösen főzték, aztán számtalan pléhfazék is lekerült a borjuról
                  és hussal, rizskásával valamint zöldséggel megtöltve, közelebb ment a tüzhez, hogy
                  megfőzze a bakaebédet.
            </p>
            <p>
               Csiribi Peti leugrott a málhás szekérről, ahol álló három óra
                  hosszant aludt. Kipihente magát s most elment a tüzhelyhez, hogy fölajánlja
                  szolgálatát a főzésnél. Mert Peti jeles szakács hirében állott a saját ezredénél
                  és nem szerette a tétlen és henye életet.
            </p>
            <p>
               Amint közeljutott a tüzhelyhez, egyszerre csak szemben találta magát
                  az ezredessel, aki, mint lelkiismeretes parancsnok, a maga kényelmét alárendelte a
                  kötelességnek, s mielőtt maga is megebédelt volna, meg akart győződni arról, hogy
                  minden katonának kijut-e az őt megillető husporczió.
            </p>
            <p>
               - Nos, fiam, jól kialudtad magadat?- kérdezte nyájasan az
                  ezredes.
            </p>
            <p>
               - Jelentem alásan, ezredes ur, kialudtam magamat s már most akár
                  előlről kezdhetném a sétát.
            </p>
            <p>
               - De már abból nem eszel! - válaszolt az ezredes, miközben
                  megveregette Peti vállát; - elég mára annyi abból, amit végeztél. Csak maradj
                  hátul a szekereknél.
            </p>
            <p>
               - Jelentem alásan, ezredes ur, a baka soha sem szokott hátul maradni,
                  hanem mindig elől jár - ott t. i., ahol ellenség van!
            </p>
            <p>
               - Fékomadta! - az ezredes ugy tett, mintha szigoru arczot akarna
                  ölteni, de sehogysem sikerült neki, - hát ilyen telhetetlen legény vagy te? Majd
                  adok!
            </p>
            <p>
               Peti olyan közel lépett az ezredeshez, amennyire a katonai regula
                  megengedte, aztán igy szólt:
            </p>
            <p>
               - Jelentem alásan, ezredes ur, nagyon jól ismerem én ezt a vidéket.
                  Hat hónappal ezelőtt, amikor ezredem a határ szélén volt beszállásolva, sokszor
                  küldött ide a kapitány ur, vadászni és halászni. Amott az a patak tele van a
                  legszebb rákkal...
            </p>
            <p>
               - Nem érünk most rá ilyesmire fiam, - válaszolt az ezredes; - egy óra
                  mulva indulunk, még pedig az ellenség fölkeresésére. Beláthatod, hogy ilyenkor
                  nincs idő rákászni.
            </p>
            <p>
               - Nem is ezt akarom én, ezredes ur! Hanem csak azt mondanám, hogy
                  erre jártamban nagyon jól kiismertem a vidéket és tudok egy hegyi ösvényt, amelyen
                  a fölkelők háta mögé lehet kerülni. Könnyebb lesz velük elbánni, ha két tüz közé
                  szorulnak.
            </p>
            <p>
               Az ezredes egészen elbámult a czigánylegény leleményességén.
            </p>
            <p>
               - Ember vagy a talpadon, fiam! Jer a sátramba és mondd el nekem a
                  tervedet. Szép dolog volna bizony, ha ezeknek a rablóknak készithetnénk egy kis
                  egérfogót.
            </p>
            <p>
               ...Fél óráig időzött Peti az ezredes sátorában. Amikor kijött onnan,
                  be sem várta, hogy megfőzzék az ebédet az ő számára is, hanem odalépett a tüz
                  mellé és elkiáltotta magát:
            </p>
            <p>
               - Fiuk! ki tud közületek ügyesen hegyre mászni, szikláról-sziklára
                  ugorni?
            </p>
            <p>
               Egyetlen percz alatt vagy kétszázan jelentkeztek.
            </p>
            <p>
               - Kinek van kedve az ebédet itthagyni s velem egy kis sétát tenni a
                  hegyek közé? - kérdezte tovább Peti, s már előre is nevetett a kérdése
                  hatásán.
            </p>
            <p>
               Valamennyi jelentkező savanyu arczot vágott s egy sem mutatott nagy
                  hajlandóságot.
            </p>
            <p>
               - De ha séta közben egy pár bosnyákra találunk, azt nyersen meg
                  szabad enni! - folytatta tréfásan Peti.
            </p>
            <p>
               Hogy derült ki valamennyinek az arcza! Azonnal észrevették, hogy a
                  tréfa mögött valami komoly dolog lappang; még pedig olyan, amelynek igazán nagy
                  volna a haszna.
            </p>
            <p>
               A jelentkezőket Csiribi Peti két szakaszra osztotta. Nehogy azonban
                  éhesen maradjanak, az ezredes megengedte nekik, hogy a »vaskészletet«
                  elfogyaszszák. Majd kapnak másikat estére.
            </p>
            <p>
               (A »vaskészlet« egy napra való eledel, többnyire huskivonat, amelyet
                  minden katona háboru idején tartogat. Ez a huskivonat nagyon tápláló, könnyen
                  megemészthető és csekély sulyú. Arra való, hogy ha egyszer véletlenül egy-két
                  napig elmaradna az élelmi szállitmány vagy pedig csata napján, legyen a katonának
                  miből táplálkozni. Ezért is a »vaskészlethez« csakis nagy szükség esetén vagy
                  rendkivüli körülmények közt szabad hozzá nyulni.)
            </p>
            <p>
               Aztán vállra kapta a csapat puskáját, felkötötte golyótáskáját és
                  utra kelt Peti vezetése mellett és parancsnoksága alatt. Igazán sokra vitte ezen a
                  napon az egyszerü czigányfiu: még egyetlen csillag sem volt odavarrva a kabátja
                  gallérjára s már is parancsolt olyan számu csapatnak, aminőt a kapitány is csak
                  háboru esetén kap rendelkezésére.
            </p>
            <p>
               *
            </p>
            <p>
               Ugy-e kedves olvasóim, láttatok már egérfogót? Ármányos egy készülék!
                  Olyan ártatlan a külseje, hogy az egérke föl sem tételezne róla annyi furfangot. S
                  még azonfelül olyan csábitó az a darabka sült vagy szalonna, amit csalétkül a
                  horogra tettek. Jaj! ki is tudna neki ellenállni, ha egérnek született.
            </p>
            <p>
               Van azonban egérfogó az emberek számára is. Lám az a sok felkelő,
                  amely odagyült a hegyszoros két oldalára, abban a hiszemben, hogy a sült galamb
                  már röpköd a szája felé, sajátképen benn van az egérfogóban s nem is fog onnan
                  kiszabadulni.
            </p>
            <p>
               Az egész fölkelőcsapat mintegy hatszáz emberből áll és két részre van
                  osztva. Az egyiknek Dragul parancsol, a másiknak Stipán.
            </p>
            <p>
               Stipán csapata a szoros jobb oldalán volt elhelyezve, Dragulé ezzel
                  szemben a baloldalon. Ugy volt kieszelve az ő tervük, hogy amint a pénzzel
                  megrakott kocsikat kisérő ezred benn lesz a szorosban, egyszerre csak elkezdik
                  aláguritani a sok fölhalmozott szikladarabot és kivágott fát. A nagy magasból
                  lezuduló kőtömeg természetesen iszonyu zavart fog okozni a katonaság rendes
                  soraiban s amikor már tetőpontjára hágott az ijedtség, ők is fölemelkednek a
                  földről és megrohanják a megijedt ellenséget. Könnyü lesz vele elbánni, mert azt
                  sem tudja, honnan jön az áldás s még könnyebb lesz: elvenni tőle a pénzt.
            </p>
            <p>
               Látszólag minden jól ment. Esti nyolcz óra felé, épen amikor a hold
                  kisütött a látóhatáron, megjelent egy kocsisor a szoros bejáratán. A fölkelők
                  szive földobogott örömében: ezek a pénztszállitó jármüvek.
            </p>
            <p>
               Kissé különösnek találták ugyan, hogy egyetlen lovas sem kiséri,
                  hanem csak minden kocsi derekában tiz katona ül mozdulatlanul és feltüzött
                  szuronynyal. Elől a bakon a kocsis mellett szintén két ilyen fölfegyverzett vitéz
                  ült.
            </p>
            <p>
               Stipán az ujjain számlálgatta az ellenséget. Összesen husz kocsi,
                  mindegyiken tizenkét ember és egy kocsis, tehát kerek számban 260 ellenséggel van
                  dolga. Ezért biz nem volt érdemes hatszáz fölkelőt idefárasztani! Megtette volna a
                  fele is.
            </p>
            <p>
               S ami még csodálatosabb, a lovak, a melyek a kocsit huzzák, csupa
                  kimustrált rossz gebe. Még innen a távolból is ki lehet venni, hogy valamennyi
                  borzasztóan sántit; némelyik mind a négy lábára.
            </p>
            <p>
               No de mindegy! azért a pénz mindég csak pénz marad, ha még olyan
                  rossz lovon szállitják is.
            </p>
            <p>
               Amint a husz kocsi a szoros közepére jutott, Stipán elsütötte a
                  pisztolyát és erre a jelre valamennyi felkelő nekidőlt a munkának. Iszonyu
                  robajjal zudult alá a sok hatalmas kő és szálfa a lejtőn s a következő pillanatban
                  szomoru és fájdalmas lónyerités hangzott föl a szoros mélyéből.
            </p>
            <p>
               ...Hanem emberi hang ekkor sem hallatszott.
            </p>
            <p>
               A fölkelők nekibátorodva a sikeren, lerohantak a lejtőn és vaktában
                  közé lőttek a sötét tömegnek, amely ott vergődött a földön. Mikor mindegyik
                  kilőtte pisztolyát és puskáját, odasiettek a kocsikhoz, hogy tartalmukat
                  kifosztogassák.
            </p>
            <p>
               ...S ekkor találták magukat szemben az igazi ellenséggel, aki
                  egyszerre négyfelől is jött gyors lépésben. A szoros két bejáratánál az ezred
                  tolongott elő, a hegynek két lejtőjén pedig Peti kettős csapata nyomult alá teljes
                  csatarendben s olyan éljenzéssel, hogy visszahangzott tőle az erdő és a róna.
            </p>
            <p>
               A fölkelők négy felől voltak körülvéve. Az ellenség, amely gyürübe
                  szoritotta őket, számra nézve is kétszerte nagyobb volt. Azonfelül minden puska
                  meg volt töltve és czélba vette emberét, mig emitt bolond fővel elpuffogtatták az
                  utolsó töltést is.
            </p>
            <p>
               - Adjátok meg magatokat! - dörgött harsány hangon az ezredes.
            </p>
            <p>
               Még egyszer körültekintett Stipán, aztán csüggedten alábocsátotta
                  handzsárját. Hasonlóképen cselekedtek emberei is.
            </p>
            <p>
               Sorban lépkedtek el az ezredes előtt, s mindegyik lerakta összes
                  késeit és tőreit. Olyan rakásra való volt ez, hogy egy egész alföldi falut lehetne
                  evőeszközzel ellátni. Mikor aztán letették a fegyvert, mindegyiket közre vette két
                  katona és úgy kisérte ki a szorosból. Öreg éjfél volt, mire ezzel a munkával is
                  elkészültek, de azért egy katona sem álmosodott el. Nagyon jólesett nekik ez a
                  tréfa.
            </p>
            <p>
               Stipán szeme majd kidülledt a nézésben. Hát azzal a 260 emberrel mi
                  lesz, akit az alázuhanó kőeső agyonsujtott? Furcsa dolog, hogy még feléjök se
                  néznek! Hát ha akad közöttük, aki még nem halt meg egészen s meg lehetne
                  menteni?
            </p>
            <p>
               Végre annyira furta oldalát a kiváncsiság, hogy kérdéssel fordult egy
                  arra menő feketeképü uri emberhez, aki nagyon vigan fütyörészett.
            </p>
            <p>
               - Ugyan, uram, nem mondanád meg, mi történik a halottakkal és a
                  sebesültekkel?
            </p>
            <p>
               - Miféle halottakkal? - kérdezte a megszólitott, aki nem volt más,
                  mint Csiribi Peti.
            </p>
            <p>
               - Hát azokkal, akiket mi kövekkel agyonsujtottunk? Vagy nálatok nem
                  szokás, hogy a halottakat eltemetik és a sebesülteket ápolják?
            </p>
            <p>
               - De nem ám! Mi egyszerüen tüzet rakunk és elégetjük az egész
                  lim-lomot.
            </p>
            <p>
               Csakugyan e pillanatban hatalmas láng gyuladt ki a szorosban s a
                  széltől kergetve gyorsan terjedt a tüz. Stipán elképedve bámult arra, s
                  becsületére legyen mondva, hogy égfelé állott minden hajaszála.
            </p>
            <p>
               - A sebesülteket elégetik? - hörgött magánkivül. - No hát büntessen
                  is meg benneteket ezért Allah! A sebesülteket megégetni!!
            </p>
            <p>
               Peti elkezdett kaczagni.
            </p>
            <p>
               - Sebesültje válogatja, komám! - mondta végre, amikor ismét szóhoz
                  juthatott; - nehogy azonban pogánynak tarts minket, hát inkább megmutatom,
                  milyenek azok a mi sebesültjeink.
            </p>
            <p>
               Megfogta Stipán kezét jó erősen, nehogy kedve támadjon megszökni, s
                  elvezette vagy kétszáz lépésre a hegyszorosba. Ott, ahol legnagyobb volt a
                  torlódás és már valóságos halom emelkedett aláguritott kövekből, összetört
                  szekerekből, megölt lovakból, megállottak.
            </p>
            <p>
               - Nézd meg jól, bosnyák! - biztatta Peti csufolódó hangon foglyát, -
                  s tudd meg kik azok, akiket mi elevenen megégetünk.
            </p>
            <p>
               Stipánnak majd kiugrott a két szeme a nagy nézésben. Azt hitte, hogy
                  elveszti azt a csepp eszét is a nagy szégyentől, amikor meglátta, hogy milyen
                  furfangos módon csalták kelepczébe.
            </p>
            <p>
               Az a 260 ember, aki a husz kocsit kisérte, nem volt eleven lélek,
                  hanem csupa kitömött bábu, akiket ócska egyenruhákba bujtattak.
            </p>
            <p>
               Azért ültek hát olyan mozdulatlanul és mereven! Azért nem lehetett
                  egyetlen szisszenésüket hallani, amikor a sziklák rájuk hullottak!
            </p>
            <p>
               Stipán ugy elszégyelte magát, hogy csaknem pityergett dühében. Hogy
                  vén róka létére ennyire rászedik és egérfogóba csalják, sohasem hitte volna!
            </p>
            <p>
               Hatszáz fölkelő elfogva, s mindez anélkül, hogy a győzelem csak egy
                  csepp embervérbe is került volna. Néhány kiérdemesült gebe és 260 rongyos
                  egyenruha volt a fényes győzelem ára. Öt percz mulva lánggal égett az egész
                  rongyhalom és a vig bakasereg ujongva ugrálta keresztül a tüzet, mintha csak
                  otthon, a falu végén ugrálnák át Szent-Iván tüzét!
            </p>
            <p>
               
            </p>
         </div>
         <div type="chapter">
            <head>
               X. Viszontlátás.
            </head>
            <p>
               Mondottuk már, hogy Mirkóban nem volt nagy a bátorság; de még a
                  nyulon is megesik, hogy a nagy veszedelemben hátsó lábára áll és megküzd az üldöző
                  agarakkal.
            </p>
            <p>
               A félelem Mirkót is vakmerővé tette. Amikor Jancsi kilőtt az ablakon
                  s ez a jeladás az egész várőrséget Mirkó nyakára zúditotta, egyetlen pillanat
                  alatt átlátta helyzetének egész veszedelmes voltát. Hogy üldözni fogják, annyi
                  bizonyos; de ha már ennyire van, legalább visz magával zálogot is.
            </p>
            <p>
               Ilust ölbe kapta és magával vonszolta. De a bátor kis leány nem ijedt
                  meg, hanem ugy neki ment mind a tiz körmével az arczának, hogy ez egy pillanat
                  mulva valami földrajzi mappának látszott, keresztül-kasul huzva girbe-görbe
                  vonalakkal.
            </p>
            <p>
               Mirkó fölkiáltott dühében és alig győzte arczáról letörölgetni a
                  vért. Óriási erővel megfogta Ilus két kezét és magához szoritotta. Aztán felkapta
                  a kis lányt és bár még mindig viaskodott Ilus, sietett ki vele a szobából, le a
                  lépcsőkön.
            </p>
            <p>
               A hidra érve, körültekintett.
            </p>
            <p>
               Már hallatszott a távolból az elősiető katonák lépteinek zaja. Nem
                  volt vesztegetni való idő. Mirkó még egyszer körülnézett s a következő pillanatban
                  már tudta, hogy mi a teendője.
            </p>
            <p>
               Vagy ötven lépésnyire a hidtól egy kis csónak volt a parthoz kikötve.
                  Odasietett eleven terhével és bele ugorva a kis vizi járóműbe, azon volt, hogy a
                  lánczot megoldja, amely a parthoz erősiti a csolnakot.
            </p>
            <p>
               Amikor már csaknem készen volt ezzel, egyszerre észreveszi, hogy Ilus
                  már megint kiszabaditotta magát körme közül és könnyü szökéssel a partot elérve,
                  fut a város felé.
            </p>
            <p>
               Utána iramodott és csakhamar elérte. Megfogta kézcsuklójánál és
                  dühösen rárivalt:
            </p>
            <p>
               - Hallod-e te vadmacska! Ha még egyszer megmozdulsz, megfojtalak a
                  két kezemmel!
            </p>
            <p>
               - Bánom is én! - válaszolt bátor daczczal a kisleány, - inkább
                  meghalok, semhogy veled menjek, te gonosz rabló.
            </p>
            <p>
               Minden haragja ellenére Mirkó el nem fojthatta bámulatát ennyi
                  bátorság fölött. Fejcsóválva dörmögött magában:
            </p>
            <p>
               - Milyen vér! Ez a fiu, meg ez a leány megérdemelnék, hogy
                  párducztejjel táplálkoztak volna csecsemőkorukban!
            </p>
            <p>
               Aztán szelidebb hangon szólt Ilushoz:
            </p>
            <p>
               - Legyen eszed, kicsikém! Nem foglak bántani. Csupán azért viszlek
                  magammal, mivel a saját biztosságom ugy kivánja. Amint biztos helyen leszek, ismét
                  szabadon bocsátalak.
            </p>
            <p>
               - De nem megyek ám veled! - kiáltott Ilus, s mielőtt Mirkó
                  megakadályozta volna, harsány hangon kiáltott: - Segitség! Segitség!
            </p>
            <p>
               - Elhallgatsz, boldogtalan! - dörmögött megrémülve Mirkó, két kezével
                  befogva a leány száját.
            </p>
            <p>
               - Nem én! Még ha megölsz, akkor sem!
            </p>
            <p>
               - Hátha elviszlek oda, ahol bátyád fogva van?
            </p>
            <p>
               - Kicsoda? a Pali? - kérdé mohón Ilus.
            </p>
            <p>
               - Az!
            </p>
            <p>
               - Igazán elvinnél hozzá?
            </p>
            <p>
               - Esküszöm! - válaszolt Mirkó.
            </p>
            <p>
               - Menjünk! - kiáltott Ilus, s már most ő indult előre a csónak felé.
                  Ilyen igérettel el lehetett volna csalni a világ végéig.
            </p>
            <p>
               - S nem fogsz lármázni? nem fogsz galibát csinálni?
            </p>
            <p>
               - Olyan csendes leszek, mint az alvó madár. Menjünk hát!
            </p>
            <p>
               Még ő nógatta Mirkót és segitett neki a láncz eloldásánál. Aztán a
                  csónak orrába ült s a világért meg nem moczczant volna. Bánta is ő, mi lesz belőle
                  és akárhova viszik, hacsak viszontlátja édes testvérét!
            </p>
            <p>
               Ugy ült ott, mint valami czukorból készült nagy baba. Mosolygó arcza
                  ki volt pirulva a viszontlátásnak édes reményétől és néha halkan fölkaczagott,
                  mint aki nagyon örül valaminek. De aztán gyorsan szájára tapasztotta apró két
                  kacsóját, nehogy más is meghallja örömének kitörését!
            </p>
            <p>
               Mirkó néha lopva vetett egy-egy bámuló tekintetet a kis lányra. Sokat
                  látott ő már hosszu földi pályáján, de a testvéri érzésnek ez a nagysága
                  ismeretlen volt előtte. Honnan is tudott volna ő ilyesmiről? Testvére sohasem
                  volt, szüleit nem ismerte és rokoni jóindulatot sohasem tapasztalt senkitől.
                  Gyermeksége vad kalandok közt telt el és amióta férfiú, mindig csak a pénzvágy
                  irányozta lépteit: honnan tudná hát, mi a szeretet?
            </p>
            <p>
               De nem ért rá sokáig gondolkodni az ilyesmi fölött. Minden erejét
                  lekötötte a csónak kormányzása. Nem volt az olyan könnyü feladat, mert minden
                  pillanatban a folyam medréből kiálló sziklák, vagy a felszinén uszó fatörzsök
                  állották utját. Ezekkel pedig nem lett volna tanácsos összeütközni, mert a kis
                  csónak alighanem a rövidebbet huzta volna.
            </p>
            <p>
               S most ujabb veszedelem tornyosult Mirkó feje fölött. A csónak
                  közeledett ahoz a ponthoz, ahol a folyam elhagyja a vár területét és rövid ideig a
                  szabad sikon folytatja utját, mig ujra a hegyek közé szorul. Ezen a ponton pedig
                  ismét nagy volt a felügyelet és őrszemek czirkáltak föl-alá mind a két parton, jól
                  ügyelve a folyam felszinére. Az éjjeli események után pedig biztosra lehetett
                  venni, hogy nemcsak az őrizet lesz szigorubb, de az őrszemek is meg vannak
                  kettőzve.
            </p>
            <p>
               Mirkó éles szeme már messziről kivette a parton föl-alá járó
                  alakokat, amelyek ugy vették ki magukat, mint holmi libegő árnyékok. S most már
                  hallotta a léptek egyforma kopogását is, jeléül annak, hogy az árnyak kemény talpu
                  bakancsot viselnek; ami azt bizonyitja, hogy katonaviselt árnyak.
            </p>
            <p>
               - Feküdj le s meg ne mozdulj, ha kedves az életed! - sugott oda
                  Ilusnak.
            </p>
            <p>
               A leányka szótlanul engedelmeskedett. Amint hanyatt feküdt a csónak
                  orrában és két kezét imára kulcsolta, olyan volt mint valami apró angyal.
            </p>
            <p>
               Aztán ő maga is hanyatt feküdt, mozdulatlanul és csaknem mereven.
                  Csupán a jobb keze fogta az evezőt és majdnem láthatatlanul mozgatta, nehogy az ár
                  a part felé sodorja a csónakot.
            </p>
            <p>
               ...Most elérkezett a döntő pillanat. A csónak épen egyenes vonalba
                  jutott a két őrszem közé, amely a két parton el volt helyezve. Tetőzte a bajt és a
                  veszedelmet az a körülmény, hogy a folyam nem volt e ponton nagyon széles; át
                  lehetett szólni egyik partról a másikra.
            </p>
            <p>
               - Vigyázz! - hangzott a bal parton.
            </p>
            <p>
               - Vigyázz! - válaszolt egy hang a jobb parton.
            </p>
            <p>
               - Látok valamit a folyam közepén, - jelezte a jobb parton álló
                  őrszem.
            </p>
            <p>
               - Én is látom. Valami csónak féle. Hanem üres.
            </p>
            <p>
               - Ki tudja? Hát ha meglapult a fenekén holmi ármányos bosnyákja?
            </p>
            <p>
               ...Ugy dobogott Mirkó szive! Soha sem érzett félelem vett rajta erőt,
                  Ilus meg se moczczant.
            </p>
            <p>
               - Nem látok semmit! - folytatta a jobbparti őrszem a beszélgetést, -
                  alighanem eltévedt halászcsónak, amelyet elsodortak a hullámok.
            </p>
            <p>
               - Lehet! De azért jó lesz mégis, ha egy kis utravalót adunk
                  neki.
            </p>
            <p>
               - Nem bánom! tehát egyszerre czélba venni és lőni.
            </p>
            <p>
               Egy kinos másodpercz. Aztán egyszerre eldördült két lövés, fölkeltve
                  a távoli hegyek visszhangját.
            </p>
            <p>
               ...A csónak megrezzent. Mirkó összerázkódott és alig tudta magába
                  fojtani a rémületet és a fájdalom fölkiáltását. Érezte, hogy az egyik golyó
                  megsurolta a testét.
            </p>
            <p>
               Mégis nagynehezen erőt vett magán és csak rövid, halk nyöszörgést
                  csalt ki belőle a fájdalom. Megnyomta kissé az evezőt és a csónak kettőzött
                  gyorsasággal siklott tovább a hullámokon...
            </p>
            <p>
               - Nem hallottál semmit? - kérdé a jobb parton álló őrszem pillanatnyi
                  feszült hallgatás után.
            </p>
            <p>
               - Ugy tetszett, mintha valami nyögést hallottam volna, - válaszolt a
                  másik.
            </p>
            <p>
               Ujra figyeltek - de mindenütt mély csend. A csónakban levők még a
                  lélekzetüket is visszafojtották. Igy maradtak, mig vagy ötszáz lépésnyire jutottak
                  el a veszedelmes ponttól. Ekkor Mirkó kissé fölemelkedett és bágyadt hangon
                  intézte a szót:
            </p>
            <p>
               - Nem talált téged a golyó?
            </p>
            <p>
               - Nem. S téged?
            </p>
            <p>
               - Azt hiszem, igen. Valami meleget érzek az oldalamon. Mintha vér
                  folyna végig testemen.
            </p>
            <p>
               - Az Isten irgalmáért! - rémüldözött a leányka.
            </p>
            <p>
               - Meg ne mozdulj! - intette Mirkó, - nem vagyunk még túl minden
                  veszedelmen. Akadhat még a parton czirkáló őrjárat.
            </p>
            <p>
               Két percz mulva folytatta a beszélgetést:
            </p>
            <p>
               - Hát igazán sajnálod, hogy megsebesültem? - kérdezte bágyadt
                  hangon.
            </p>
            <p>
               - Hogyne sajnálnám?! - szólott élénken Ilus - hisz ha téged baj ér,
                  akkor...
            </p>
            <p>
               Nem folytatta tovább. De Mirkó megértette és keserü hangon
                  egészitette ki a mondást:
            </p>
            <p>
               - Igaz! ha én meghalok, akkor nem láthatod viszont a bátyádat.
            </p>
            <p>
               Mirkó fölemelkedett kissé és hatalmas evezőcsapásokkal hajtotta a
                  csónakot odább. Nagy sebességgel siklott az tovább.
            </p>
            <p>
               Egyszerre azonban elbocsátotta keze az evezőt. Valami homály-féle
                  lepte el a tekintetét. Fáradtnak és gyöngének érezte magát.
            </p>
            <p>
               - Végem van! - sóhajtott.
            </p>
            <p>
               - Mi bajod? - kérdé ijedten Ilus.
            </p>
            <p>
               - A vérveszteség... - nyögött a bosnyák - nem birom tovább!
            </p>
            <p>
               - Evezz a part felé! - szólott erősen a leány, - ott majd bekötöm a
                  sebedet.
            </p>
            <p>
               - Nem birom az evezőt...
            </p>
            <p>
               - Majd birom én! Miért volnék halászembernek leánya, ha még ennyit
                  sem értenék a csónakázáshoz.
            </p>
            <p>
               Inogó léptekkel ment a csónakon végig, gondosan ügyelve, hogy ki ne
                  hozza egyensulyából. Aztán megfogta az evezőt és egyetlen nyomással a part felé
                  irányitotta a kis hajót.
            </p>
            <p>
               Mirkó ugy ült előtte, hogy két kezével erősen kapaszkodott a csónak
                  két szélébe. A hold e pillanatban bujt ki a felhők mögül és látni lehetett, hogy a
                  bosnyák arcza nagyon sápadt és vonásai a fájdalomtól el vannak torzulva.
            </p>
            <p>
               Ilus szive megindult rajta. A gyermek szive olyan, hogy nem tud látni
                  szenvedést. Még legnagyobb ellenségének is megbocsát, ha látja, hogy azt a
                  fájdalom gyötri.
            </p>
            <p>
               - Tedd a fejedet az ölembe, - biztatta nyájas hangon a fájdalmában
                  vergődő tolmácsot.
            </p>
            <p>
               Ez engedelmeskedett. Feje hátrahanyatlott. Ilus még jókor fölkapta,
                  mert különben erősen odavágódott volna a csónak kemény deszkájához. Odafektette
                  Mirkó fejét az ölébe, aztán megfogta az evezőt és tovább evezett.
            </p>
            <p>
               Csak két perczig tartott még az ut a partig, de ez a rövid idő is
                  elegendő volt, hogy csodálatosan átalakitsa a fölkelő-vezért. Amikor ott pihent
                  annak ölében, akit elrabolt, akinek két testvérét meg akarta ölni, mintha valami
                  kéreg lepattant volna szivéről. Hát vannak ilyen lények is a világon? Akiknek
                  egész élete nem csupán a gonosz cselekedetnek van szánva, hanem jót is tudnak
                  tenni másokkal. Legnagyobb ellenségükkel!
            </p>
            <p>
               Nem tudott volna szót adni ennek az érzésnek, de szentül meg volt
                  győződve, hogy egész életében nem fog többé szabadulni tőle. Ez uralkodik majd
                  fölötte, ez parancsol majd neki s ő vakon engedelmeskedik.
            </p>
            <p>
               Megfogta a kis leány ruhája szélét, és megcsókolta, anélkül hogy Ilus
                  észrevette volna.
            </p>
            <p>
               ...A csónak orra surolta a partot. Ilus kiugrott a kissé meredeken
                  emelkedő szárazföldre, miután előbb gondosan és ügyesen lefektette a sebesült
                  fejét a deszkaülésre. Aztán erős két karját megfeszitve, kihuzta félig a csónakot
                  a partra s odakötötte lánczánál fogva egy csonka fatörzshöz.
            </p>
            <p>
               - Lássuk már most a sebet, - mondá.
            </p>
            <p>
               Nem kapott választ, mert Mirkó elvesztette az eszméletét. Ilus nem
                  vesztegette az időt. Föltépte a sebesült ruháját és kutatta a vérző sebet.
                  Csakhamar rátalált. A golyó a lábán találta a bosnyákot, miután előbb átütötte a
                  csónak oldalát; szerencsére olyan magasban, hogy a viz nem hatolhatott a
                  belsejébe.
            </p>
            <p>
               Ilus kimosta a sebet. Ez meglehetősen mély volt. Hogy veszedelmes-e,
                  nem lehetett egyelőre tudni. Levette nyakáról a kis vászonkendőt, belemártotta a
                  hüvös habba és rányomta a sebre. A vérzés rögtön elállott.
            </p>
            <p>
               A hideg érintés magához téritette Mirkót. Nagy szemeket meresztett.
                  Csak lassan nyerte vissza eszméletét, s mire a kábultság elhagyta, Ilus már
                  lekötötte kötényszalagja segitségével a nedves kendőt a sebre.
            </p>
            <p>
               - Érzel-e magadban annyi erőt, hogy a partra jőjj, vagy kivigyelek? -
                  kérdezte a kisleány.
            </p>
            <p>
               Minden fájdalma ellenére elnevette magát Mirkó. Ez a kis bohó őt
                  akarta partra vinni, őt, a nagy és erős férfiut.
            </p>
            <p>
               - Majd csak inkább próbálok a magam lábán menni, te kis óriás! -
                  válaszolt tréfásan.
            </p>
            <p>
               Fölállott és egy lépést tett a part felé, hanem ugy látszik,
                  túlbecsülte az erejét. Ha Ilus meg nem fogja, beleszédül a vizbe.
            </p>
            <p>
               S milyen erő volt e magyar leányka karjában! Megfogta, támogatta
                  Mirkót, félig-meddig vitte és csak akkor bocsátotta el, amikor szerencsésen parton
                  voltak már. Itt óvatosan lefektette a földre. Ah, mint szégyelte magát Mirkó! Ez a
                  leány támogatja, istápolja őt. Ha ezt meglátnák a társai!
            </p>
            <p>
               Két perczig feküdt mozdulatlan, aztán fölállott és különös módon
                  reszkető hangon igy szólott:
            </p>
            <p>
               - Mehetünk.
            </p>
            <p>
               Lassan haladtak, de azért mégis előrejutottak. Szerencsére nem voltak
                  már messzire attól a helytől, ahol 48 órával előbb épen ilyen idő tájban Jancsi
                  bejutott a hegy mélyébe. Ugyanazon az uton haladtak és csakhamar elértek a kis
                  hidig, amely a hegy belsejében zugó folyamon átvezetett.
            </p>
            <p>
               Bár el volt készülve Ilus a csodára, még sem fojthatta el a bámulat
                  fölkiáltását, amikor megpillantotta az óriási termet. Ilyent még álmában sem
                  látott soha!
            </p>
            <p>
               Egyetlen őrtűz lángolt a terem közepén, amelyet egy szerecsen
                  élesztett. Ő volt az egyedüli, aki visszamaradt a hegy belsejében, mert a többi
                  fölkelő, mind elindult a Bihács elleni kalandra, valamint a pénzszállitó ezred
                  elleni támadásra.
            </p>
            <p>
               ...Hol vannak azok most! Szétszórva, megölve, vagy elfogva!
            </p>
            <p>
               A szerecsen fölugrott, amint a közeledő lépteket hallotta és
                  fegyveréhez kapott. De amikor megpillantotta Mirkót és a vele jövő kislányt,
                  szájtátva bámult.
            </p>
            <p>
               - Ibrahim! - e néven szólitotta Mirkó a szerecsent - jer közelebb és
                  segits. Ez a szegény kicsike már nagyon ki lehet fáradva.
            </p>
            <p>
               - Meg vagy sebesitve? - kérdezte megijedve a szerecsen.
            </p>
            <p>
               - Megvagyok, de azért ne ijedj meg. Nem olyan nagy a baj. Tudod,
                  merre van a nagy doboz, amelyben a sebre való kenőcsöt tartogatom? Hozd elő, majd
                  bekenem vele a sebemet.
            </p>
            <p>
               Ibrahim menni készült, de Mirkó mégegyszer megállitotta.
            </p>
            <p>
               - Add ide a kulcsokat, - mondá.
            </p>
            <p>
               Ibrahim szótlanul engedelmeskedett és átnyujtotta a köteget, amelyben
                  a kulcsok csörömpöltek. Aztán lassu lépésekkel távozott. Mikor vagy husz lépésre
                  volt már, Mirkó hirtelen magához intette Ilust.
            </p>
            <p>
               - Gyorsan, nehogy az időt vesztegessük. Minden pillanatban
                  visszatérhetnek az elszórt és a hegyek közt bolyongó fölkelők. Akkor pedig dugába
                  dőlne a tervem.
            </p>
            <p>
               - Miféle terv? - kérdé kiváncsian Ilus.
            </p>
            <p>
               - Majd erről később... Látod ott szemközt azt a vasajtót?
            </p>
            <p>
               - Látom.
            </p>
            <p>
               - No hát siess és nyisd ki. Ott vannak a foglyok elzárva!
            </p>
            <p>
               - Pali bátyám is? - kérdezte szivdobogva Ilus.
            </p>
            <p>
               - Ő is!
            </p>
            <p>
               Egy pillanat alatt ott termett Ilus a vasajtónál. A kulcs csikorgott,
                  föltárult az ajtó. De belül nem mozdult senki.
            </p>
            <p>
               - Itt nincs senki! - kiáltott Mirkó felé csaknem siránkozó hangon
                  Ilus.
            </p>
            <p>
               - Bizonyára alszanak, - válaszolt ez; - csak szólitsd őket.
            </p>
            <p>
               - Jertek elő! - kiáltott harsány hangon Ilus.
            </p>
            <p>
               A magyar szó megtette a hatását. A sötét börtönüregben mozgás támadt
                  és csakhamar több alak jelent meg az ajtónyilásban.
            </p>
            <p>
               De Ilus csak egyet látott közülök. Egy napbarnitott magas férfiut,
                  akinek arcza sápadt volt a szabad levegő hosszas nélkülözésétől, de azért vas erő
                  és elhatározás lángolt tekintetében.
            </p>
            <p>
               - Pali, édes Pali! - ujongott Ilus és már ott csüngött a bámuló
                  férfiu nyakán. Ugy zokogott örömében, mintha a szive készülne megszakadni.
            </p>
            <p>
               ...Mirkó nézte egy pillanatig a jelenetet, aztán hirtelen elfordult.
                  Valami furcsát érzett végigfolyni arczán, amire nem emlékezett régi idők óta.
            </p>
            <p>
               ...Egy köny volt az, amely az arczát megnedvesitette.
            </p>
            <p>
               
            </p>
         </div>
         <div type="chapter">
            <head>
               XI. Ibrahim galibát csinál.
            </head>
            <p>
               A viszontlátás édes öröme után következett a komoly megfontolás.
                  Előbb azonban Hasszan bég is, aki a magyar foglyokkal együtt kiszabadult,
                  összevissza csókolgatta az ő kis »madárkáját«, aki neki és rabtársainak elhozta a
                  szabadulás reményét.
            </p>
            <p>
               Mert egyelőre még csak remény volt ez. Amig a tömör sziklafal
                  körülveszi őket, fejük felett pedig elterül a gránit-kupola, nem lehet szó igazi
                  szabadságról. Itt, a föld méhében, minden pillanat uj, eddig ismeretlen
                  veszedelmet hozhat, amelylyel, hogy sikeresen megküzdjenek, minden erejükre lesz
                  szükség.
            </p>
            <p>
               Először is Hasszan, mint a társaság legidősebb tagja adta elő
                  véleményét, amelyet a legnagyobb tisztelettel fogadtak. Mert valamennyi magyar
                  katona rajongott az öreg bégért, amióta Halász Pál révén megtudta, mit tett a két
                  gyermekért és mennyit kockáztatott, hogy hirt vigyen nekik eltünt
                  testvérükről.
            </p>
            <p>
               - Az én véleményem ez - mondá az öreg bég -, szedjük össze a sátorfát
                  és siessünk el innen. Még most szabad az ut és Bihács nincs messzire. Adjunk hálát
                  Allah-nak, hogy ilyen fordulatot vett a dolog, de ne hivjuk ki a sorsot, hogy
                  keresve keressük az ujabb veszedelmet. Azonban, ha mást találnátok határozni, én
                  is veletek maradok és kiveszem a magam részét minden bajból, amely érhetne
                  bennünket.
            </p>
            <p>
               Helyesléssel fogadták az öreg bég utolsó szavait, de Halász Pál mégis
                  mást gondolt ki s igy szólt:
            </p>
            <p>
               - Kedves bajtársaim, ne feledjük el, hogy első sorban katonák
                  vagyunk. Mindazokból, amiket hosszu és keserves fogságunk alatt tapasztaltunk,
                  kitünik, hogy itt van a fölkelő bosnyákok főhadiszállása. Amig ez hatalmukban van,
                  ki merné állitani, hogy meg van törve az erejük? Ez a hegy bevehetetlen vár. Ugy
                  tudom, hogy legalább is egy évre való élelmiszer és lőpor van benne fölhalmozva.
                  Ha mi most, csupán saját menekülésünkre gondolva, futva hagyjuk el ezt a várat,
                  amelyet a véletlen játszott kezünkre, mi következik belőle? Az, hogy a fölkelők
                  visszatérnek ide és ujból befészkelik magukat Bihács közelébe. De ha itt maradunk,
                  fölfegyverkezünk és fegyveres kézzel fogadjuk, lehet, hogy mindnyájan itt veszünk
                  - de megtettük kötelességünket!
            </p>
            <p>
               - Ugy van! Halász Pál jól beszél! - hangzott mindenfelé.
            </p>
            <p>
               - A veszedelem nem is olyan nagy, ha elfogadjátok tervemet, - szólott
                  e pillanatban egy hang.
            </p>
            <p>
               Mindnyájan arra tekintettek és nagy meglepetésükre ráismertek
                  Mirkóra.
            </p>
            <p>
               - Mirkó! te itt? - kiáltott a legnagyobb fölindulás hangján Halász
                  Pál; - mit jelentsen ez?
            </p>
            <p>
               - Azt jelenti, hogy e pillanattól kezdve én is veletek tartok.
                  Belátom, hogy eddigi életem el volt hibázva és meg akarom próbálni, nem lehetne-e
                  jóvá tenni azt, amit ellenetek vétkeztem.
            </p>
            <p>
               - De vajjon bizhatunk-e benned? - kérdezte kétkedő hangon az öreg
                  bég. - Rég ismerlek, Mirkó s nem mondhatnám, hogy amit rólad tudok, nagy bizalmat
                  gerjesztene bennem.
            </p>
            <p>
               - Ha nem hisztek nekem, az ő szavában talán csak biztok? - kérdezte a
                  fölkelők vezére és Ilusra mutatott.
            </p>
            <p>
               - Kétségkivül!
            </p>
            <p>
               - Nos tehát, kérdezzétek meg, milyen véleménynyel van rólam?
                  Kérdezzétek meg, lehetségesnek tartja-e, hogy miután sebemet bekötözte, fejem
                  megpihent az ölében, én még eláruljalak, megcsaljalak benneteket?
            </p>
            <p>
               Ilus csupán egyetlen tekintetet vetett Mirkó arczára, aztán szilárd
                  hangon igy szólt:
            </p>
            <p>
               - Kezeskedem ezért az emberért! - Ő nem fog minket elárulni.
            </p>
            <p>
               - Köszönöm! Köszönöm! - rebegett a megindulás hangján a volt
                  vezér.
            </p>
            <p>
               - Halljuk hát a tervet, - szólott Halász Pál.
            </p>
            <p>
               - Nagyon egyszerü. A fölkelők mitsem tudnak arról, hogy foglyaik
                  kiszabadultak, s amint csak módját ejthetik, visszatérnek majd ide. Nem valószinü,
                  hogy nagyobb csapatokban jönnek, mert ama vereség után bizonyára szétfutottak
                  minden irányba. Azonfelül a két bejáró, amely ehez a teremhez vezet, olyan szűk,
                  hogy két-három embernél több egyszerre nem is jöhet be rajta. Nincs hát egyéb
                  teendő, minthogy minden bejáró körül hat embert fölállitsunk, az erre igyekező
                  fölkelőket egyenkint elfogdossuk és becsukjuk abba a börtönbe, amelyben eddig ti
                  voltatok elcsukva.
            </p>
            <p>
               - Pompás! - kiáltott az öreg bég; - legalább megkóstolják ők is, mit
                  tesz az, a sötétben elcsukva lenni!
            </p>
            <p>
               - A terv jó - mondta rövid gondolkodás után Halász Pál -, de mindenek
                  előtt fegyverre van szükségünk.
            </p>
            <p>
               - Ebben nem lesz hiány, - válaszolt Mirkó; - itt van nálam a
                  kulcsköteg, közte az a kulcs is, amely kinyitja a fegyvertár ajtaját. Lesz módotok
                  benne, hogy a sok fegyver közül kiválogassátok azt, amely mindenki izlésének
                  legjobban megfelel.
            </p>
            <p>
               Halász Pál átvette a kulcsokat és magához intve a fogolytársak közül
                  a legmarkosabb hat fiut, igy szólt hozzájuk:
            </p>
            <p>
               - Menjetek, fiaim, és tegyétek meg, amit Mirkó nektek mond. Ő
                  legjobban ismeri az alkalmatosságot és utba fog igazitani benneteket. Legyen
                  gondotok arra, hogy mindenkinek jusson egy-egy puska és legalább két pisztoly. Ha
                  jó kardokra akadtok, azokat se utasitsátok vissza. Mert nem lehet tudni, nem
                  lesz-e szükségünk egy kis éles aczélra, ha a fölkelő urak nagyon barátságtalanok
                  találnának lenni.
            </p>
            <p>
               - Én is veletek megyek, - mondta az öreg bég, - mert ne vedd rossz
                  néven, Mirkó komám, én még mindig nem bizom benned egészen. A róka is beállott
                  egyszer klastrombeli barátnak, de amikor meglátta a tyukot, megfeledkezett minden
                  jámbor fogadalmáról és bekapta a benne megbizó jérczét.
            </p>
            <p>
               - Amint tetszik! - válaszolt Mirkó, - ámbár nincs igazad, ha nem
                  bizol bennem.
            </p>
            <p>
               - Én bizom benned! - vigasztalta Ilus; miért is ez oly hálásan
                  tekintett rá, hogy Hasszannak is eloszlott minden gyanuja. Odament Mirkóhoz és
                  kezet nyujtott neki.
            </p>
            <p>
               - Nem akartalak megsérteni - mondá röviden.
            </p>
            <p>
               A hat katona, továbbá Mirkó és Hasszan bég elindultak a fegyvertár
                  irányába. A többi kiszabadult foglyot fölállitotta Halász Pál őrségnek az óriás
                  terem különféle pontjain; ő maga pedig visszatért a lobogó tüzhöz és helyet
                  foglalt Ilus mellett.
            </p>
            <p>
               A két testvér átélvezte egészen a boldog viszontlátás örömét. A sok
                  kérdezősködésnek nem volt se vége se hossza. Pali mindent apróra akart megtudni és
                  nem győzte bámulással, amikor meghallotta, mi mindenen ment keresztül az ő két
                  árvácskája. Aztán ő kezdett mesélni, s elmondta Ilusnak részletesen, mi történt
                  vele eltünése óta.
            </p>
            <p>
               - A bokorba érve - e szavakkal kezdte meg elbeszélését -, egyszerre
                  csak észrevettem, hogy húsz emberből álló ellenséges csapat körülfogott. Társaim
                  elmaradtak tőlem és én egészen egyedül állottam szemben az ellenséggel. »Add meg
                  magadat!» - kiáltott felém egy hosszulábu bosnyák. Minden felelet helyett belé
                  döftem a szuronyt. Erre a többiek nekem rontottak, letepertek s épen el akarták
                  metszeni a torkomat, amikor hirtelen kettévált a bokor és Mirkó kilépett belőle.
                  »Megálljatok!« kiáltott a bosnyákokra. Ezek nem szivesen bár, de mégis
                  engedelmeskedtek. »Ismerem ezt az embert, - folytatá beszédét Mirkó. - Egyszer
                  Zavaljeban arczul ütött s ezért boszut akarok állni rajta. Engedjétek át nekem.«
                  Azt hittem, hogy már most igazán el vagyok veszve s mint magyar katonához illik,
                  bátran készültem a halálra. De Mirkó fölnevetett és igy szólt: »Nem foglak
                  megölni, hanem megkinozlak, hogy megtudjad, mit tesz az, egy fölkelőt
                  megsérteni!«
            </p>
            <p>
               ...Szegény Ilus didergett és reszketett félelmében. Közelebb simult
                  bátyjához és megtapogatta, nem történt-e rajta valami baj? Pali mosolyogva
                  simogatta meg huga arczát és folytatta elbeszélését.
            </p>
            <p>
               - Mirkó becsületére legyen mondva, nem váltotta be a fenyegetését,
                  pedig adtam neki bőven alkalmat, hogy martalékul odadobjon embereinek. Vagy
                  hatszor próbáltam meg a szabadulást a börtönből. Amikor elfogtak, valami rejtett
                  uton át kisért idáig hat ember, ahol legnagyobb bámulatomra már vagy ötven magyar
                  katonára találtam, akiket Mirkó ide hozatott foglyul. Bezártak abba a
                  sziklaüregbe, ahonnan te ma kiszabaditottál. Nem bántak velünk rosszul, de
                  nélkülözni kellett a szabad levegőt. Egyszer már kiemeltük a vasajtót és azzal az
                  eltökélt szándékkal törtünk ki a börtönből, hogy vagy meghalunk vagy pedig
                  kiszabadulunk. Egyik sem történt. A fölkelők közénk akartak lőni, de Mirkó nem
                  engedte. Puszta kézzel jöttek velünk birokra s mivel ők annyian voltak, hogy
                  minden fogolyra hat jutott, csakhamar letepertek és visszacsuktak a sziklaüregbe.
                  Azzal büntettek meg, hogy két napig nem kaptunk sem enni, sem inni. Azt hittük
                  már, hogy éhen akarnak elveszteni, amikor Mirkó beizente hozzánk: már most elég a
                  koplalásból, de minden ujabb szabadulási kisérletnél ez lesz a fáradságunk dija.
                  Mint később kivettem szavaiból, az volt a szándéka, hogy megtartson minket
                  zálogul, ha netalán a mieink elcsipnék. Biztosra vette, hogy cserébe száz magyar
                  katonáért - annyira szaporodott lassanként a számunk - szivesen elbocsátják őt s
                  talán megbocsátják minden bünét is.
            </p>
            <p>
               Eddig jutott el Halász Pál elbeszélésében, amikor a hat magyar katona
                  Mirkótól és Hasszantól kisérve, visszatért és hozott annyi fegyvert, hogy kijutott
                  belőle mindenkinek. Volt ott török puska, magyar hátultöltő puska, régi fakovás
                  puska, egyenes kard, görbe kard, szurony, tőr, szóval olyan változatosság
                  fegyverekben, mintha kiraboltak volna egy muzeumot.
            </p>
            <p>
               Halász Pál kiosztotta a fegyvereket emberei közt, adott is
                  mindegyiknek megfelelő mennyiségü lőkészletet és utbaigazitást, hogyan kell az
                  idegen fajta fegyverrel elbánni. Épen hogy befejezte a fegyverek kiosztását,
                  amikor a kiállitott őrök közül az egyik sietve jött és jelentette, hogy a hegybe
                  vezető ösvényen mozgás észlelhető.
            </p>
            <p>
               - Jön az egér a csapda felé! - mondá tréfásan Hasszan bég.
            </p>
            <p>
               ...De nem jött. Vártak egy negyed óráig, félóráig, aztán egy egész
                  óráig, csak nem mutatkozott.
            </p>
            <p>
               Vajjon mi történt? Csak nem vettek talán valamit észre?
            </p>
            <p>
               Ezt a kérdést Mirkó vagy századikszor tette már föl magában, amikor
                  hirtelen eszébe jutott valami és rémülten fölkiáltott:
            </p>
            <p>
               - Ibrahim! Hol van Ibrahim?
            </p>
            <p>
               Mindnyájan bámulva tekintettek rá, mert nem értették meg, mi lehet
                  oka fölindulásának. Ők nem látták a szerecsen rabszolgát és nem is sejtették, mit
                  akar vele Mirkó?
            </p>
            <p>
               - Hogy erről egészen megfeledkeztem! - hörgött magánkivül Mirkó, -
                  csak talán nem...
            </p>
            <p>
               Végig nézte a körülte csoportosuló embereket, nincs-e köztük az, akit
                  keres. Kiáltotta kétszer-háromszor a szerecsen nevét, de semmi válasz.
            </p>
            <p>
               - Igy áll a dolog, - szólott végre csüggedve; - tervem dugába dőlt.
                  Megfeledkeztem erről az átkozott szerecsenről, s ő bizonyára fölhasználta az
                  alkalmat, kiszökött innen és értesitette a fölkelőket.
            </p>
            <p>
               Lázas nyugtalanság támadt mindenfelé, de Pali egyetlen
                  kézmozdulatával lecsillapitotta.
            </p>
            <p>
               - S ha ugy volna? - mondá nyugodt hangon - még akkor sincs okunk
                  megijedni. Hát nem vagyunk-e legalább százan, mindannyi vitéz katona és azonfelül
                  erősen fölfegyverkezve?
            </p>
            <p>
               - De a fölkelők huszszor annyian is lehetnek, ha összegyülnek a hegy
                  körül! - szólott csüggedt hangon Mirkó.
            </p>
            <p>
               - S ha ugy is volna, még mindig nem látok bajt, - válaszolt szigoru
                  hangon a magyar vitéz; - tized magammal megvédek egy ilyen helyet ezer bosnyák
                  ellen! A dolog csupán annyiban változott, hogy nem mi fogtuk meg csapdában őket,
                  hanem ők minket. Hála istennek, elég nagy ez a csapda, hogy szabadon mozoghatunk
                  benne, s elég erős a fogunk - e szavaknál puskájára mutatott -, hogy keresztül is
                  rághassuk magunkat. Nem kell hozzá egyéb, mint bátorság és kitartás.
            </p>
            <p>
               - Ugy van! Bátorság és kitartás! - hangzott mindenfelé.
            </p>
            <p>
               - Bocsássatok meg, - szólott rövidke szünet mulva Mirkó, - nem
                  magamért ijedtem meg, hanem azért, mert ismét én vagyok az oka, hogy bajba
                  keveredtetek. Ez bánt, ez sujt le!
            </p>
            <p>
               Ilus odament hozzá és szótlanul megszoritotta kezét.
            </p>
            <p>
               - Nézzük meg mindenek előtt, szabad-e még az ösvény? - mondá Pali; -
                  ki vállalkozik arra, hogy bejárja?
            </p>
            <p>
               Valamennyi jelentkezett. De Mirkó is felemelkedett és igy szólt:
            </p>
            <p>
               - Erre a föladatra csupán én vállalkozhatom, mert kivülem nincs
                  senki, aki ismeri a hegy belsejét. Van ennek annyi rejteke, félreeső zuga, hogy
                  még Hasszan bég is, aki pedig e vidékről való, örök időre eltévedne benne.
                  Bizzátok ezt a feladatot rám; legkésőbb egy félóra mulva megmondom, mitől kell
                  tartanunk.
            </p>
            <p>
               Olyan őszinteség volt a Mirkó szavaiban, hogy senkinek sem jutott
                  eszébe, azokban kételkedni. Engedték elmenni. Lassu léptekkel ment afelé az ösvény
                  felé, amely Kulen-Vakuf irányába vezetett. Még fél perczig lehetett látni alakját,
                  aztán eltünt a homályban.
            </p>
            <p>
               Szótlanul ültek a visszamaradottak a tüz körül, az őrszemek egyforma
                  lépéssel jártak föl s alá az ösvények torkolatánál. Ilus Pali mellett ült, velük
                  szemben Hasszan bég. Várták, mi hirt hoz majd Mirkó?
            </p>
            <p>
               Elmult a kitüzött félóra, már meg is kétszeresedett a határidő,
                  amelyet Mirkó visszajövetelére kitüzött, de ő még mindig késett. Egymásra néztek a
                  nagy barlangban levők, kételkedve és csaknem szemrehányással. Nem mertek szólni,
                  nehogy hangjuk elárulja fölindulásukat. Pedig már két óra is elmult és Mirkó még
                  mindig nem jött vissza.
            </p>
            <p>
               Egyszerre csak megszólalt Ilus. Szilárd hangon, mintha a lélek
                  bensejében lakó meggyőződésnek akarna kifejezést adni, igy szólott:
            </p>
            <p>
               - Nem! ő nem lehet áruló!
            </p>
            <p>
               
            </p>
         </div>
         <div type="chapter">
            <head>
               XII. Amikor a hegy belseje megszólal.
            </head>
            <p>
               Sebes léptekkel ment Mirkó a szük ösvényen tovább. Ugy sajgott a seb
                  oldalán s az a másik is a vállán, amelyet az éjjeli küzdelemben Halász Jancsi kése
                  ejtett rajta. Érezte, hogy sietni kell, ha jól akarja elvégezni a dolgát, mert
                  különben kifogy az erőből.
            </p>
            <p>
               Valami homályos terv kavargott az agyában. Ha Ibrahim el találta
                  mondani azt, amit látott: hogy ő, Mirkó, kibocsátotta a magyar foglyokat
                  börtönükből, s még fegyvert is adott nekik, akkor rossz fogadtatásra számithat. A
                  fölkelők különben is el lesznek keseredve a nagy kudarcz miatt, s ha Ibrahim
                  előadásából megtudják, hogy ő is elpártolt tőlük, haragjukban mindenre
                  képesek.
            </p>
            <p>
               De azért csak ment előre, szilárd léptekkel és olyan férfias
                  bátorsággal, amilyent eddig még soha sem érzett magában. Valami erős érzés járta
                  keresztül a lelkét, amelynek nevet sem tudott volna adni; pedig ugy melengette
                  szivét, ugy biztatta és támogatta!
            </p>
            <p>
               Ez az érzés a hála volt.
            </p>
            <p>
               Jót tettek vele, ma először ebben az életben. Egy gyönge kis leány,
                  akivel ő rosszul bánt, bekötötte sebét és ápolta, amikor önmagával tehetetlen
                  volt. Még most is érezte arczán a puha, apró kéz simogatását, s mintha ez a kéz
                  mutatná meg neki az utat, amelyen előre kell mennie, meg sem állva, ment a
                  bizonyos veszedelembe.
            </p>
            <p>
               Arról volt szó, hogy lefizesse a tartozását, és megmentse a
                  gyermeket, valamint ez őt megmentette.
            </p>
            <p>
               Tudta Mirkó, hogy mintegy negyedmérföldnyire a nagy teremtől van még
                  egy kisebb terem is a hegy belsejében. Egyetlen ösvényen közlekedik a főteremmel.
                  Ott tartották a fölkelők lőporkészletük nagyobb részét, ott lesznek majd ők is, ha
                  Ibrahim csakugyan értesitette őket.
            </p>
            <p>
               ...Ha ő egyszer közelébe jut ennek a lőpornak, nincs többé baj és
                  veszedelem Halász Ilusra és azokra nézve, akik a nagy barlangban vannak!
            </p>
            <p>
               Megtapogatta még egyszer övét, ott van-e a pisztoly s aztán bátran
                  belépett a riadva és bámulva feléje tekintő fölkelők közé.
            </p>
            <p>
               Mintegy kétszázan lehettek együtt, csupa rongyos, vértől és
                  izzadságtól ellepett vad alak.
            </p>
            <p>
               Köztük állott Ibrahim és élénk taglejtéssel beszélte el Mirkó
                  árulását.
            </p>
            <p>
               Egyszerre csak elhallgatott ő is és vad haraggal, de szótlanul
                  mutatott fölemelt jobbjával a belépő Mirkóra.
            </p>
            <p>
               Pillanatnyi néma csend, aztán száz fegyver villogott és valamennyinek
                  éle le akart sujtani Mirkóra. Ez bátran megállott a dühöngő viharban és harsány
                  hangja csak egy parancsszót kiáltott a vad tömeg közé:
            </p>
            <p>
               - Megálljatok!
            </p>
            <p>
               Megszokták már hosszu évek óta, hogy engedelmeskedjenek Mirkónak.
                  Most is megtette hát parancsszava azt a hatást, hogy a fölemelt fegyverek nem
                  sujtottak le, de azért kivonva maradt a sok kard és nem csillapult le a vad düh és
                  harag.
            </p>
            <p>
               - Mit akartok tőlem? - kérdezte nyugodtan Mirkó.
            </p>
            <p>
               - Hogy mit akarunk? - sziszegett égő gyülölettel Ibrahim, - meg
                  akarunk ölni, darabokra akarunk tépni, te nyomorult áruló!
            </p>
            <p>
               Mirkó végtelen megvetéssel nézett végig a szerecsen rabszolgán, aztán
                  hátat forditott neki és megszólitotta a többit.
            </p>
            <p>
               - Mit jelentsen ez? Mióta van ennek itt - megvető mozdulattal
                  mutatott vállán keresztül Ibrahimra - szava köztetek? Hát már annyira kiveszett
                  volna belőletek minden önérzet, hogy egy rabszolga mer felszólalni?
            </p>
            <p>
               - Rabszolga, te magad! - orditott dühösen Ibrahim; - én a fölkelők
                  vezére vagyok, akit ők maguk saját szabad elhatározásukból választottak meg annak,
                  s a ki törvényt fog ülni feletted, te nyomorult áruló!
            </p>
            <p>
               - Igaz ez? - kérdé Mirkó.
            </p>
            <p>
               - Igaz! - zugott a válasz.
            </p>
            <p>
               Mirkó elgondolkozott egy másodperczig, aztán igy szólt:
            </p>
            <p>
               - Hallgassatok meg nyugodtan, aztán pedig döntsetek. Ha csakugyan
                  áruló volnék, nem jöttem volna közétek, hanem ott maradtam volna azoknál, akik
                  ellenetek törnek. Ezt csak belátjátok, ugyebár?
            </p>
            <p>
               - Ne hallgassatok rá! - kiáltott Ibrahim.
            </p>
            <p>
               - De csak hallgassatok meg, - folytatta Mirkó. - Ti azért nehezteltek
                  rám, mert tervem nem sikerült és nagy vereséget szenvedtünk az éjjel. Elismerem,
                  hogy nagy hiba volt ez tőlem s megérdemlem, hogy megfoszszatok a vezéri süvegtől.
                  De tudjátok azt is, hogy mi ilyenkor nálunk a szokás? Az, hogy az eddigi vezér
                  sorban megküzd azokkal, akik helyébe akarnak lépni. Aki legyőzi és megöli vitézi
                  harczban, az, de csak is az lehet utóda. Nos tehát, az én kardom készen áll
                  küzdelemre: ki akarja tőle elvenni a vezérséget? Lépjen elő és vivjon meg velem...
                  Te, Ibrahim, volnál az első, lássuk hát van-e erő a karodban, s ért-e a
                  teherhordáson kivül egyébhez is?
            </p>
            <p>
               - Igaza van! - zugott rá helyeslőleg a sereg, amelyben számosan
                  voltak, akik már megbánták, hogy egy szerecsen rabszolgát választottak meg
                  uruknak, - Ibrahimnak meg kell küzdenie Mirkóval!
            </p>
            <p>
               A szerecsen nem válaszolt, kihuzta övéből görbe kardját és odalépett
                  Mirkó elébe. Ez intett kezével.
            </p>
            <p>
               - Nem itt, a tüz fényénél, hanem ott a terem hátterében fogunk
                  megvivni; - szólott - ez a hely nem alkalmas a harczra, mert a tüz
                  elvakitana.
            </p>
            <p>
               Előre ment. Vagy húsz lépéssel odább megállott és bevárta az utána
                  jövőket. Ezek gyorsan körülte csoportosultak, csak a szemközti hely maradt üres:
                  oda Ibrahimnak kellett állnia.
            </p>
            <p>
               Mirkó körülnézett. Éppen mögötte volt egy nagy hordó, telesteli
                  lőporral. Csak egy szalmatakaró fedte el. Mirkó kissé félretolta azt, s igy szólt
                  a most vele szemben megálló Ibrahimhoz:
            </p>
            <p>
               - Még egyszer kérdezlek, Ibrahim, aki eddig rabszolga voltál,
                  csakugyan ki akarod nyujtani kezedet a vezéri süveg után?
            </p>
            <p>
               - Akarom! - válaszolt szilárd hangon a szerecsen.
            </p>
            <p>
               - S kész vagy megküzdeni velem érte?
            </p>
            <p>
               - Arra is kész vagyok!
            </p>
            <p>
               - Életre-halálra?
            </p>
            <p>
               - Életre-halálra!
            </p>
            <p>
               - Nos hát, akkor halj meg! s vele ti többiek, is! - kiáltott dörgő
                  hangon Mirkó.
            </p>
            <p>
               ...Megszólalt a hegy belseje. Fölcsapott a láng a terem menyezetéig,
                  egetrengető dörgéssel csapott szét mindenfelé.
            </p>
            <p>
               ...Megszólalt a hegy belseje - de aki szavát hallja, nem volt már
                  többé élő lény köröskörül.
            </p>
            <p>
               Inogtak a tömör kőoszlopok, egymásra dőltek, levált a granitmenyezet
                  és halomra temette a kétszáz embert és azt a két férfiut, aki az imént a
                  fővezérségért akart megküzdeni.
            </p>
            <p>
               ...Megszólalt a hegy belseje és egetrázó hangon kiáltott: Ahol én
                  beszélek, ott elhallgass te apró földöncsuszó féreg, aki embernek mered magadat
                  nevezni!
            </p>
            <p>
               ...Talán, amióta a vulkán ereje tolta égfelé ezt a hegyet, először
                  történt, hogy a fölkelő nap betekintett a hegy mélyébe. Bámulva látta, hogy
                  füstölög a rom, hogy szakad le még itt-ott egy tizmázsás kődarab és szaporitja a
                  hatalmas sziklahalmot, amely már a terem helyében áll.
            </p>
            <p>
               E kőhalom alatt alszanak csendesen, nyugodtan a vad ellenségek:
                  Mirkó, Ibrahim és kétszáz fölkelő.
            </p>
            <p>
               *
            </p>
            <p>
               Azok ott a nagy teremben még mindig várták Mirkó visszajövetelét.
                  Egyszerre csak megszólalt a hegy belseje és meghozta nekik a hirt, hogy mi történt
                  vele.
            </p>
            <p>
               ...Ha ezt a termet más valaki alkotta volna, mint az a nagy épitő
                  mester, aki a világot, ha kevésbé szilárd oszlopokra rakja le a nagy tetőt és
                  kevésbé erős anyagból a falakat, akkor itt is temető volna most.
            </p>
            <p>
               De a nagy terem falai csak zugtak belé, a tetőről csak visszaverődött
                  a hatalmas dördülés viszhangja, kissé inogott is alattuk a talaj; de egyéb baj nem
                  történt.
            </p>
            <p>
               Annyit tudtak már, hogy Mirkót nem kell visszavárni. Ő beváltotta
                  igéretét.
            </p>
            <p>
               Halász Pál megparancsolta embereinek, hogy szedelőzkedjenek. Aztán
                  Hasszan bég vezérlete mellett kifelé indultak a hegyből, azon az ösvényen, mely
                  Bihács felé vezet.
            </p>
            <p>
               A reggeli levegő csapkodta meg arczukat, amint egyenkint fölbukkantak
                  a mélységből. Csaknem megrészegedtek tőle.
            </p>
            <p>
               Ah, milyen áldás is a szabadság! Nincs semmi öröm e kerek földön,
                  amely kárpótolna érte.
            </p>
            <p>
               A hegy lábához érve, egy szemközt jövő századdal találkoztak. Dobó
                  volt a vezetője és mellette Jancsi haladt, mint kalauz. Az éjjeli események után,
                  amikor az ezredes értesült Ilus elraboltatásáról, azonnal parancsot adott, hogy
                  minden áron be kell hatolni a hegy mélyébe és kiszabaditani az ott rabságban levő
                  foglyokat.
            </p>
            <p>
               Milyen viszontlátás volt ez! Mennyi örömköny és boldog kacagás!
            </p>
            <p>
               Miután Dobó arról értesült, hogy a fölkelők vára üres és védői mind
                  elhullottak, belátta, hogy itt nincs már semmi teendője: visszatért tehát
                  Bihácsba.
            </p>
            <p>
               A kapunál szemközt jött velük Csiribi Peti, aki félórával előbb
                  érkezett meg Kulen-Vakufból, hogy az ezredesnek jelentést tegyen azokról, amik ott
                  történtek.
            </p>
            <p>
               Amikor meglátta az ő őrmesterét élve, minden baj nélkül, szivének
                  tuláradó örömében először két-három czigánykereket hányt, aztán odarohant hozzá és
                  ugy megölelte, megcsókolta Halász Pált, hogy az erős férfiut majdnem levette a
                  lábáról.
            </p>
            <p>
               *
            </p>
            <p>
               Kevés ezután a mondani valónk.
            </p>
            <p>
               Két hétre kiszabadulása után elbocsátották Halász Palit a
                  katonaságtól. Hazautazott két »madárkájával« Madaras falvába. Olyan bucsuünnepet
                  csaptak neki Bihácsban és olyan ünnepélyes fogadtatást talált otthon, hogy még ma
                  is szóbeszéd a nagy esemény mind a két helyen.
            </p>
            <p>
               Az öreg Hasszan nehezen vált el két »madárkájától«, de
                  megvigasztalódott, amikor megigérték neki, hogy egyik esztendőben ők fognak
                  Bihácsba eljönni, a másikban pedig ő megy el Madaras falvába. Eddig hiven
                  megtartotta szavát mind a két fél.
            </p>
            <p>
               Hasszan »bácsi« ma első helyen ül a bihácsi városi tanácsban és jó
                  Fatime asszony már igazán büszke a férjére. Még az öreg Dája is váltig bizonyitja,
                  hogy a mértéktelen kávéivás ellenére is lehet valaki nagyon okos ember.
            </p>
            <p>
               Az ezredes azóta már tábornok, Dobó megszerette a katonaéletet, és
                  megmaradt az ezrednél, amelynek ő most egyik legkiválóbb főtisztje.
            </p>
            <p>
               ...Hát Csiribi Peti? Megkapta a nagy arany medálját és váltig
                  csábitgatták, maradjon meg a katonaságnál, mert ott sokra viheti. De ő
                  megelégedett a káplársággal, aztán hazament Madaras falvába, hegedülni. Ma ő az
                  első czigányprimás egész Bácsországban.
            </p>
            <p>
               ...Görbe hegyek országában, közel Bihács várához van egy óriási
                  kőhalmaz. Alatta pihen Mirkó Poprezenovits, a hajdani fölkelő vezér. Olyan sirköve
                  van, aminőt ember nem kapott még és szép sziklavirág virul ki minden évben porai
                  fölött...
            </p>
            <p>
               - VÉGE. -
            </p>
         </div>
      </body>
  </text>
</TEI>
