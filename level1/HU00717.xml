<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU00717" xml:lang="hu">
    <teiHeader>
        <fileDesc>
            <titleStmt>
                <title>Utazás a koponyám körül</title>
                <author ref="viaf:46762994">Karinthy Frigyes (1887-1938)</author>
                <respStmt>
                    <resp>ELTeC conversion</resp>
                    <name>Palkó Gábor<ref target="https://viaf.org/viaf/65989506"/>
                    </name>
                    <name>Fellegi Zsófia</name>
                    <name>Bajzát Tímea Borbála</name>
                </respStmt>
            </titleStmt>
            <extent>
                <measure unit="words">45827</measure>
                <measure unit="pages">109</measure>
                <measure unit="vols">1</measure>
            </extent>
            <publicationStmt>
                <p>Published as part of ELTeC</p>
            </publicationStmt>
            <sourceDesc>
                <bibl type="digitalSource">
                    <title>Utazás a koponyám körül</title>
                    <date>2003-05-13</date>
                    <publisher>Magyar Elektronikus Könyvtárért Egyesület</publisher>
                    <ref target="https://mek.oszk.hu/00700/00717/index.phtml"/>
                    <respStmt>
                        <resp>Original Electronic Edition</resp>    
                        <name>Somogyi Sándor</name>
                        <name>Szabolcsi József</name>
                        <name>Kiss András</name>
                        <name>Lelovics Zoltán</name>
                    </respStmt>
                </bibl>
                <bibl type="firstEdition">
                    <title>Utazás a koponyám körül</title>
                    <author>Karinthy Frigyes</author>
                    <date>1937</date>
                </bibl>
            </sourceDesc>
        </fileDesc>
        <encodingDesc n="eltec-0">
            <p/>
        </encodingDesc>
        <profileDesc>
            <langUsage>
                <language ident="hu">Hungarian</language>
            </langUsage>
            <textDesc>
                <authorGender xmlns="http://distantreading.net/eltec/ns" key="M"/>
                <size xmlns="http://distantreading.net/eltec/ns" key="short"/>
                <canonicity xmlns="http://distantreading.net/eltec/ns" key="high"/>
                <timeSlot xmlns="http://distantreading.net/eltec/ns" key="T5"/>
            </textDesc>
        </profileDesc>
        <revisionDesc>
            <change when="2021-07-01"/>
        </revisionDesc>
    </teiHeader>
    <text>
        <body>
            <div type="liminal">
            <p>Mítoszokon és legendákon túl ajánlom könyvemet </p>
            <p> a nemes, igazi tudománynak, mely soha nem volt olyan </p>
            <p> türelmetlen a babonával, mint vele szemben a babona.</p>
            </div>
            <div type="chapter">
                <head>
                   ELŐSZÓ
                </head>
                <p>melyben elsősorban azt igyekszem megmagyarázni, hogy ezt az egész bajos
                    történetet miért teregetem az olvasó elé. De másrészt és legfőképpen azt is
                    mente­getnem kell, hogy miért kell mentegetődznöm olyas­miért, ami a világ
                    legtermészetesebb, legmagátólér­tetődőbb dolga: hogy ugyanis az író elmesél
                    valamit, ami mindenkivel megtörténhetik, abból a rendkívül figye­­lemre méltó
                    alkalomból, mikor éppen vele tör­tént meg. Előbb az utóbbi halmozott
                    mente­ge­tőzést intézzük el. Erre, néhány hét tanulsága alapján, azért térek ki,
                    mert pályatársakkal és szerkesztőkkel való beszélgetésben többször szóba került,
                    vajon he­lyes és okos dolog-e, ha egy eléggé ismert író tulaj­don élményeit
                    választja tárgyul, méghozzá olyano­kat, amikről az olvasó úgyis tud, tehát mint
                    “érde­kesség” már nem is időszerűek. Ami az okosságot illeti... hát kérem, nem
                    hiszem, hogy a mi pályán­kon mindig az a helyes, ami okos. Az efféle óvatos
                    latolgatásban túlságosan sok nekem az irodalompo­litika.</p>
                <p>Normális időkben, mikor az érvényesülésért s az elért eredmények épségben
                    tartásáért nem kellett olyan keservesen harcolni, az olvasó az írótól tudta meg,
                    hogy őt mi érdekli és nem megfordítva. Talán nagyobb volt a kereslet? A mi
                    mesterségünkben nem érvényesül olyan egyszerűen a legfőbb gazdasági tör­vény,
                    éppen ezért nincs értelme az “irodalompolitika” tetszetős terminusával
                    elkeresztelt kereskedelmi szempontnak. Így tehát a könnyed legyintés
                    állás­pontjára helyezkedem, azzal az óvatoskodó megfon­tolással szemben, hogy
                    vajon illik-e, vagy nem illik (hasznos-e vagy nem hasznos) olyan írónak, akinek
                    nemcsak lírai verseit, de közérdekű gondolatait is meghallgatják, önmagát
                    választani regényhősül, ama legfantaszti­kusabb regényben, amit a valóság
                    produkál. Ám illemen és hasznosságon túl - s ez már az alapmentegetődzésre
                    vonatkozik - igenis, sok bel­ső ellenállást kellett legyőznöm, mielőtt
                    stockholmi kalandom megírására rászántam magam. Mert ha nem is szimatolgatom
                    túlsá­gosan, hogy mit várnak tőlem, azon bizony eleget töprengek, amit magamtól
                    várok.</p>
                <p>Bizonyos, hogy egyebet, mint amennyi életünk őszinte feltárásához elég. Annyi
                    mindenfélét kellene megírni külvilági megfigyeléseimből, pláne most, hogy újabb
                    haladékot kaptam a restanciák elintézé­sére. És ha már emberekről van szó, annyi
                    nálam ér­dekesebb ember van a világon. Mindez, belátásom ítélőszéke előtt,
                    sokkal sürgősebbnek látszott, mint egy személyes vallomás. De különös dolog
                    történt, amire nem számítottam. Kiderült - amit ilyen mér­tékben sohase
                    gondoltam lehetségesnek -, hogy író­nak lenni nem is olyan könnyű dolog: hogy ez
                    a mi­nőség nemcsak jogcím, de keserves kényszer is, dön­tő esetben kedvünk
                    ellenére jelentkező belső parancs. Nem akartam foglalkozni hírhedt betegségemmel
                    már csak azért se, mert hiszen, tudvalevően, az em­ber szívesen és gyorsan
                    felejti el a kínos és veszedel­mes élményt, amiből kimászott. Az ember igen, de
                    nem az író. A kényszer, hogy az emléket lerögzítsem, úgy jelentkezett, mint egy
                    második betegség, amely­nek kezelése nélkül az elsőből se tudok teljesen
                    ki­gyógyulni.</p>
                <p>Recipe verbum - ráolvasás helyett leírás a kenőcs és a felejtés itala, ebben a
                    furcsa patiká­ban, amit a szegény művész lelkében hord. Úgy látszik, mégis
                    igazam volt, mikor egy tetszetős rapszódiámban szi­gorlati tananyagnak neveztem
                    az író életét, születés­sel, szere­lemmel, kínnal és kéjjel együtt,
                    tananyag­nak, amiből majd, valami ismeretlen bizottság előtt, vizsgáznia kell
                    halála után. Öntudatlanul - most egész élesen érzem - mindig a vizsgától való
                    drukk adta kezembe a tollat, mikor élményről számoltam be - sok örömömet
                    rontotta el, de sok szenvedé­se­met enyhítette a lappangó figyelem, mely ott
                    feszült ben­nem, arra erőszakolt, hogy ne csak átéljem, ami tör­ténik velem, de
                    képet is készítsek róla, mások számá­ra. Most, hogy a “Mennyei Riport” legelső
                    kapuját (nem furcsa, hogy ezt a regényt is akkor írtam, mi­kor betegségem már
                    ott bujkált bennem?) valóság­ban átléptem, visszafordulásom után egy sereg
                    pilla­natfelvételt fedezek fel riporteri táskámban: elő kell hívnom őket,
                    különben egy életen át kínozna a lelki­furdalás, hogy veszni hagytam közöttük
                    akár csak egyetlen olyat, aminek eredeti mintájáról eddig nem tudtam, se én, se
                    mások.</p>
                <p> Ami pedig a kötelező szerénységet illeti, ami vissza akar tartani tőle, hogy
                    önmagammal foglalkoz­zam...</p>
                <p>Fütyülök a szerénységemre. Egyszer már kifejtet­tem, hogy szerény csak én lehetek
                    - a véleményem éppoly kevéssé lehet szerény, mint a szelíd és szemér­metes
                    Newton binominális tétele, mely a világ legsze­rénytelenebb véleményét fejezi
                    ki, mikor általános érvényt követel, vagy egy felfedezett gyógyszer rek­lámja,
                    amivel segíteni akarunk.</p>
                <p> Úgy látszik, nemcsak a véleményünkre vonatkozik ez, de élményeinkre is, ha az
                    élmény emberi és nem­csak egyéni.</p>
                <p> Van szerencsém hát a következőkben az olvasó ítéletére bízni, milyen mértékben
                    sikerült érvényre juttatnom szemben a velem született orvosi diszkréci­óval a
                    velem született páciensi indiszkréciót.</p>
                <p> És most még valamit.</p>
                <p>Fenti sorok az értelmes olvasóhoz szóltak, alábbi­ak a többiek számára, akikkel
                    szemben szintén elő­zékeny óhajtok lenni, nem tudván, melyik réteg van nagyobb
                    többségben.</p>
                <p>Bár azt hiszem, világosan megmagyaráztam, mi­ért írom meg ezt a regényt, most
                    mégis bevallom: so­ha nem szántam volna magam rá, ha egy órával ez­előtt nem
                    olvasok az egyik szélsőjobboldali lapban egy széljegyzetet, mely azzal vádol,
                    hogy betegsé­gemmel s a hírneves agysebész budapesti látogatásá­val reklámot
                    csináltatok magamnak. Olcsó dolog volna szeré­nyen arra kérni a széljegyzet
                    íróját, szí­veskedjék az én stockholmi utamat operációval együtt végigcsinálni,
                    annak ellenőrzése céljából, va­jon reklámbefektetésnek elég gazdaságos-e? Egy
                    ilyen vádra kétféleképpen lehet válaszolni. Vagy úgy, hogy észre se veszem, és
                    egyetlen szóra sem mélta­tom, vagy pedig egy egész kötettel.</p>
                <p> Mint látjuk, az utóbbit választottam.</p>
                <p> Budapest, 1936</p>
                <p> </p>
            </div>
            <div type="chapter">
                <head>
                    LÁTHATATLAN VONATOK
                </head>
                <p>Ez év márciusában - tizedike felé lehetett - egy délután az Egyetem téri Central
                    Kávéházban uzsonnáztam, ablak melletti törzsasztalomnál, ahonnan egyrészt a
                    könyvtárra, másrészt egy bank­fiókra nyílik kilátás. A bankfiókra csak ennyi van
                    kiírva nagy betűkkel: “Anyaintézet”, és én már sokszor töprengtem rajta, vajon a
                    gyanútlan olva­só, főként, ha erősen családias képzetkörben mo­zog, nem érti-e
                    félre a cégtáblát, s az intézetet nem téveszti-e össze holmi jótékonysági
                    iskolával, ahol a legszentebb kötelességre, az anyaságra nevelik a fiatal
                    leányokat. Én persze tudom, hogy nem erről van szó, anyámat hatéves koromban
                    vesztettem el, s a mostoha élet korán hozzászoktatott, hogy a pénzgazdaságot
                    megkülönböztessem a népnevelés­től.</p>
                <p>Bár pontosan nem emlékszem, az a gyanúm, ezen az emlékezetes délutánon is inkább
                    gazdasági kérdések foglalkoztattak s nem a nép oktatása, ami pedig első
                    kötelessége volna egy közírónak. Igaz, hogy a kettő, éppen az írónál,
                    egybeeshetik. Tehát mondjuk így: azt igyekeztem kiszámítani, melyiket írjam meg
                    előbb: azt az elvi tanulmányt, a modern ember szerepéről a társadalomban, vagy
                    az egész estét betöltő háromfelvonásos színművet. Végre úgy döntöttem, a
                    színművet írom meg előbb, hogy ennek jövedelméből aztán annyi ráérő időt
                    bizto­sítsak magamnak, amennyi egy tanulmány megírá­sához kell, vagy kellene, ha
                    lelki­ismeretesebben és szabatosabban csinálom meg, mint ahogy egy szín­darabot
                    szoktak.</p>
                <p>Ezt elhatározva, megkönnyebbülten sóhajtottam fel. Persze, a színdarabhoz is
                    kellenének előkészü­letek, tárgyalni kell az igazgatóval, megnézni né­hány
                    divatos darabot, tájékozódni a szezonról, esetleg színészekkel beszélni. Itt az
                    ideje, hogy színpadi szerző legyek magam is, a dolog körmöm­re ég. Már-már
                    rászántam magam, hogy felhívjam D.-t, amikor eszembe jutott, hogy Pirandello
                    öt­venhat éves korában kezdte, mégis nagy sikert ért el. Gyorsan
                    vissza­pisszentettem a telefonosfiút, no hiszen, ha ötvenhat, akkor még ráérek
                    befejezni a kereszt­rejtvénynek a megfejtését, amibe éppen be­lekezdtem. Ugyanis
                    tudni kell, hogy évek óta min­den héten megfejtek egy keresztrejtvényt az egyik
                    napilapban, amely hetenként közli ezeket: szoká­sommá vált, kabalámmá, ha egy
                    héten elmaradna, azt a hetet szerencsétlennek érzem. Pedig sokat bosszankodom,
                    mert a rovatvezető úr - személye­sen nincs szerencsém ismerni - “szólásmondás”
                    cí­men, minden héten bevesz egy aforizmát, függőle­gesen és vízszintesen a
                    rejtvénybe. Kitűnő, jóízű népi mondások ezek, csak éppen az a bajuk, hogy nem
                    léteznek a valóságban, úgy látszik, az illető maga találja ki, csak
                    szerénységből vagy művész­gőgből fogja rá őket a népre, mint Thaly Kálmán a
                    hírhedt “eredeti” kuruc balladákat. Ilyen közmon­dásai vannak: “Ha csálé balra,
                    jobbra bakafám” vagy “Asszonysírás repcepogácsa”. Most tessék el­képzelni,
                    milyen nehéz egy keresztrejtvényben re­konstruálni egy ilyen ismeretlen
                    közmondást a hi­ányzó betűkkel. Már gondoltam rá, hogy levelet intézek hozzá,
                    vagy nyílt utcán vonom felelős­ségre.</p>
                <p>Sőt valószínű, hogy éppen akkor gondoltam er­re, mert jól emlékszem, mennyire fel
                    voltam izgat­va. Ennyi volt a közmondásból: “Aki... on... terme... kuko is...
                    szí”. Nem akarom a kartárs úr lelkiismeretét megterhelni a feltevéssel, hogy
                    betegségem tulajdonképpen ezzel a keresztrejt­vénnyel kezdődött (ki fog derülni,
                    hogy régebbi keletű volt), de annyi bizonyos, hogy nagyon dü­hös voltam. Mi a
                    csoda az, hogy “...on terme... kuko is... szí?” Ilyen nincs. Egészen
                    bele­vörösöd­tem a próbálkozásba, hogy a gyanús közmondást kiegészítsem.</p>
                <p> Ekkor indultak meg a vonatok. Pontosan, me­netrendszerűen, hét óra tíz
                    perckor.</p>
                <p>Csodálkozva kaptam fel a fejem. Mi ez? Határozott dübörgés volt, erőlködő, lassú
                    csi­korgás, mint mikor a lokomotív kerekei lassan ne­kilódulnak, aztán hangosan
                    zakatolni kezdenek, mellettünk szalad el a vonat, aztán továbbfut, a za­katolás
                    halkul, mint az “Ej uhnyem” dallama, a munkásoké, akik hajót vontatnak.</p>
                <p>Talán teherautó volt. Visszatértem a titokzatos közmondáshoz.</p>
                <p>Igen ám, de egy perc múlva megindult a követ­kező vonat, ugyanolyan ütemben.
                    Dübörgött, za­katolt, elhalkult.</p>
                <p>Idegesen forgattam a fejem, a mellékutca felé.</p>
                <p>Mi az ördög, itt vonatok járnak, vagy valami új jár­művet próbálnak ki? Az utolsó
                    vonatot Pest utcáin hétéves koromban láttam: gőzvonat volt, a Baross utcán
                    közlekedett, ahol laktunk. Azóta, tudtom­mal, villamoskocsi van csak, az sem az
                    Egyetem utcában.</p>
                <p>Néhány autó csapott el, más semmi. Háromszor kaptam fel a fejem, csak a negyedik
                    vonatnál jöttem rá, hogy hallucinálok.</p>
                <p> Erősebb hallucinációm soha nem volt, érthető, hogy az elsőt nem ismertem fel
                    rögtön. Sokszor megtörtént azelőtt is, gyerekkorom óta, hogy ott­hon üldögélve,
                    de különösen az utcán ballagtom­ban, a nevemet hallom hátam mögött - egy na­gyon
                    halk, szinte süket hang suttogja: “Frici!”, mintha figyelmeztetni akarna, vagy
                    méginkább, mintha egy szégyenlős, szegény, régi ismerős szól­na, aki nem mer
                    hangosan szólni: mintha ismerős volna a hang is, csak nem tudom, kié -
                    elfelejtett valaki a gyermekkorból, akit halottnak hittem, tá­voli rokon, nem
                    halt meg, csak nagy nyomorban van, bujkál, restelli a dolgot, de muszáj gyorsan
                    közölni valamit velem, aztán majd eltűnik. Eleinte meg is fordultam ilyenkor,
                    aztán rájöttem, hogy a fülem káprázik, nem nyugtalanított a dolog,
                    to­vábbmentem, még kedveltem is e rejtelmes hangot. Ez más volt.</p>
                <p>Erőszakos, lármás, követelőző hang. Vonatdü­börgés, olyan erős, hogy elnyomja a
                    valódi nesze­ket; a pincér mond valamit, nem hallom.</p>
                <p>S hiába - a hangnak nem látom a forrását.</p>
                <p>Ez bizony nem a külvilágból származik - állapí­tom meg csodálkozva.</p>
                <p>De hát akkor...</p>
                <p>Odabent keletkezett a fejemben.</p>
                <p>Mivel semmi más tünetet nem érzek, csöppet se találom ijesztőnek. Csak nagyon
                    különösnek és szokatlannak.</p>
                <p>Megállapítom, hogy hallucinálok. De nem lehe­tek őrült, teszem hozzá rögtön, mert
                    hiszen akkor ezt nem tudnám megállapítani.</p>
                <p>Valami más baj van.</p>
                <p> </p>
            </div>
            <div type="chapter">
                <head>
                    KESKENYFILM
                </head>
                <p>Otthon vacsorázom, Cinivel január óta legény­életet élünk, édesanyja Bécsben
                    freudizmust tanul, és a Wagner-Jauregg klinikáján neurológiát gyako­rol.
                    Ábrázoló mértanról és fizikáról beszélgetünk, az emberi konstrukciót mint gépet,
                    hozom fel pél­dának. Cini ötödista, nem veszi észre, hogy termé­szetről és
                    életről magyarázva, gyakran használom fel kísérleti nyúlnak, általános iskolai
                    dolgok közé, mintha olyasmiről beszélnénk, könnyedén, amit majd a felsőbb
                    osztályban fog tanulni, saját elmé­leteimet csempészem be, amikről még senki sem
                    tud, kipróbálom rajta. Most a gondolkodás me­chanizmusa érdekli, szónokolok
                    valamit, engram­mokról, “kitaposott” elektromos pályákról a köz­pontban,
                    feltételes reflexekről, de gyorsan rátérek - mintha köztudomású dologról volna
                    szó - ked­venc vesszőparipámra, a szervek “autonóm” mű­ködésével kapcsolatban.
                    Szerveinknek külön-kü­lön megvan a maguk sajátos kifejezési eszköze, “beszélni”
                    tudnak, csak érteni kell a szavukat. Ma­gamat hozva fel példának, ténynek
                    állítom, amit - autizmus! - csak szeretnék: hogy én például, ha nyugodtan
                    gondol­kodom, és figyelem magam, kö­rülbelül meg tudom határozni, hogy az
                    aktuális gondolat agyamnak melyik részén keletkezik. Mi­kor számolok, szójátékot
                    csinálok, szétbontok va­lamit (analízis), elöl, a homlokom alatt történik
                    va­lami - érzelmek, muzsika, indulatok (szerelem, gondolom közben, de ezt nem
                    említem), a kopo­nya hátsó részén keletkeznek. Magamban elhatá­rozom, hogy ma,
                    az ágyban folytatni fogom kísér­leteimet - évek óta áltatom magam, hogy kitartó
                    gyakorlattal irányítani lehetne a gondolatokat, mozgatni a ganglionokat,
                    belülről, mint atléta az izmait, vagy zongoraművész az ujjait. Ezt az
                    álmat­lanság ellen eszeltem ki évekkel ezelőtt, hogy el le­hetne aludni minden
                    külső szer nélkül, ha rátalál­nék a képzelet-apparátusban, lent valahol, a
                    nyúlt­agy felé, arra a pontra, ahonnan gépiesen el lehet zsibbasztani az egész
                    központot, kiemelni a való­ságból, mint Archimédesz csigája a földet,
                    megállí­tani kerekeit. Cini unja a dolgot, vízipólóról be­szél, és hogy
                    magasugrásban első lett. Szerényen, de némi lódítással (már az szemtelenség
                    tőlem, hogy szerény vagyok - “mire szerény ön?” mondta Osvát egy fiatal
                    költőnek) ifjúkori sporteredmé­nyeimet emlegetem. Ezzel kapcsolatban felhozom,
                    hogy a skarlát óta, amin gyermekkoromban átes­tem, nem voltam soha beteg (vakbél
                    nem számít), titokban számítok rá, hogy ezzel imponálni fogok Cininek.</p>
                <p>Futóan eszembe jutnak a délutáni vonatok, de rögtön elfelejtem.</p>
                <p> Reggel már nyolckor jönnek valami korrektúrá­ért. Aztán titkárom, Dénes,
                    jelentkezik, az iratszek­rényt, amit tegnap olyan olcsón vettem, politúroz­ni
                    kell, de jó lesz személyesen elintézni, rémesen becsaphatják az embert: ha magam
                    megyek el, fél­áron megcsinálják. El is megyek, jóakaratú fölénnyel beszélek az
                    asztalossal, népszerű kifejezéseket használok, ahogy egyszerű emberekkel
                    szoktam, de azért jólesik, hogy művész úrnak szólít, tehát “felismert”. Utána a
                    Bucsinszkyban gyorsan “leke­nek” egy krokit, tizenegyre már a kiadónál vagyok, a
                    novelláskötetet össze kell állítani, címet adni. Aránylag hosszan tűnődöm,
                    lapozgatom a levona­tokat, melyik novellát tegyem előre, arról nevez­ném el a
                    könyvet. Előbb az “Anyám” címűre gon­dolok, de aztán, nem is tudom miért, a
                    “Nevető betegek”-et választom ki erre a célra, pedig nem tetszik nekem mint
                    kötetcím: Kosztolányi “Bete­gek” című régi novellás kötete jut eszembe, már
                    akkor gondoltam rá, hogy hívő és haladó íróhoz erőteljes szavak illenek, nem
                    helyes a boldog és puha békebeli impresszionisták módján nyava­lyákban
                    tetszelegni, elismerni ezzel, hogy a művé­szet, viszonylagosan, valami beteges
                    állapot, szó sincs róla, inkább különleges, magasabb egészség. A kiadótól
                    átmegyek a laphoz, riporttémát kérek, az előszobában B.-vel találkozom, szóba
                    kerül, hogy meg kellene csinálni azt a szemlét, ha tavasszal elindítjuk, jövő
                    karácsonyra egyenesben va­gyunk. Átveszek egy levelet egy irodalmi társaság­tól,
                    felolvasásra kérnek. Elhessegetem magamtól a lelkiismeret-furdalást, szent
                    Isten, mennyi levélre nem válaszoltam, de most nem lehet, muszáj azzal az
                    igazgatóval tárgyalni, meg a minisztériumba is fel kell menni, a protekció
                    miatt, meg a jó Rózsi házvezetőnőm urának, Szabados Palinak állást kellene
                    szerezni. Kettőre jutok haza, Cini ebéd közben gyötör valami zsúr miatt, szó
                    sincs róla, az nem neked való. Ebéd után Rózsi kisfia, az első elemista Pali,
                    remek mokány kölyök, palócos kiej­téssel (azt mondja: “ídesapám”, meg hogy
                    “tik­hús” lesz estére) az ábécéskönyvéből magol vala­mit. Megüti a fülem:
                    “Móricka olvas”, meg “Sa­muka ír”. Te, mutasd csak azt a könyvet. Szép, modern
                    ábécéskönyv, sok képpel. De mi ez? Káp­rázik a szemem, vagy ilyen liberális lett
                    nálunk, tudtomon kívül, a népoktatás? Az egyik ábrán ebédnél, terített asztal
                    körül a család, mindenkinek kalap a fején. Alatta versike “Szédereste” címen.
                    Miféle könyvből tanulsz te, Pali? Előrelapozok, ki­derül, hogy egy zsidó
                    felekezeti iskola tankönyvé­ről van szó. Rózsit hívom, csodálkozik, vállát
                    von­ja, ő nem érti, mi az, a legköze­lebbi iskolába íratta be tanév elején a
                    gyereket, nagyon szép, tiszta is­kola, a tanítónő olyan jóságos, a gyerek
                    remekül tanul, csupa kitűnő, az igaz, hittanóra külön van a katolikusoknak. Cini
                    gurul a földön, úgy röhög: na Pali, zsidógyerek lettél, mától fogva Smüle a
                    neved, tincset fogsz növeszteni. Pali eleinte hősie­sen és dacosan válaszolgat,
                    de aztán bőgni kezd, “nem akarok zsidógyerek lenni” ordítja. Később megnyugszik,
                    már hancúrozik a pamlagon és mi­kor csiklandozom, kacarászva azt kiabálja: “hő,
                    zsidógyereket nem szabad ám bántani!” Jól van in­formálva.</p>
                <p> Szundítok egyet, mert négyre a fiatal író jelent­kezett, mondanám meg neki,
                    van-e tehetsége, érde­mes-e neki... Meg fogja tudni tőlem, hogy igenis van
                    tehetsége, éppen azért hagyja abba, sürgősen, az idő alkalmatlan. Ötkor
                    elhatározom, hogy azt a dolgot holnap délelőttre hagyom, bemegyek az
                    ál­latkereskedésbe, ahol hónapok óta alkuszom egy akváriumra (“antikvárium”,
                    ahogy Erzsi mondja). Fodor Lacival, a kitűnő drámaíróval találkozom, spiritiszta
                    dolgokról beszél, érdeklődöm egy filme­sített darabja iránt. Erről eszembe jut,
                    hogy hatra egy amatőr filmegyesület előadására ígérkeztem, ahol pompás
                    keskenyfilmeket mutatnak be zárt körben a bel- és külföldi tagok. Rajongok ezért
                    a műfajért, a jövő filmjét látom benne, igazi, egyéni művészet lehetőségét, a
                    jövő zenéjét. Az amatőrök örömmel fogadnak, mindjárt elindítják a gépet, néhány
                    pályadíjnyertes keskenyfilm kerül a vá­szonra, gyönyörű felvételek. Igénytelen
                    kaland a spanyol tengerparton, egy kisfiú reggeli sétája az erdőben, aztán egy
                    jelképes rapszódia.</p>
                <p> Nini, ez nagyon érdekes lesz. Orvosi film, ameri­kai amatőr vette fel. Cushing
                    professzor bostoni műtőjében egy Jackson-epilepsziában szenvedő betegen
                    koponyaműtétet végez. Sok műtétet láttam fiatal koromban, de valóságban ilyet
                    még nem, fe­szülten figyelek. Az asztalra szíjazott betegnek csak a fejét látni,
                    a tanár nekimegy, elegáns moz­dulatokkal előbb meg­skalpolja, a fejbőrt
                    hátra­hajtja, aztán egy perforáló nagy fúróval körbelyu­kasztja a koponyát, majd
                    leemeli a fejről, mint va­lami sapkát. Az agyhártyát - olyan, mint egy
                    hajle­kötő háló, szinte természetellenes - tisztán, gusztu­sosan szétvágja, az
                    agyvelő kocsonyáját látni, ahogy remeg és lötyög a csontcsészében. A tanár
                    udvariasan félreáll, hogy a filmező dolgozhasson, megfordul, belemosolyog a
                    gépbe. A jobb oldali nézőtársamhoz fordulok, hűvösen magyarázva az esetet, hogy
                    orvosi tájékozottságomat fitogtassam. De mondat közepén észreveszem, hogy a
                    levegő­nek beszélek, partnerem szép lassan, lábujjhegyen kiment a sötét
                    teremből. Csakugyan, elég rémes ez a műtét, még ábrában is, már csak öten
                    vagyunk, a többiek nem bírták, fölényesen mosolygok ma­gamban, lám, mennyivel
                    edzettebb vagyok - igaz, elejétől fogva az a gyanú lappangott bennem, hogy be
                    vagyunk csapva, lehetetlen, hogy ez élő ember, olyan mozdulat­lanul fekszik,
                    biztosan hullán csi­nálja a műtétet a tanár, demonstratív célokból, on­nan is
                    gondolom, hogy vér alig folyik. Így is elég hátborzongató, gratulálok gyomromnak
                    és idege­imnek, jól tudom fegyelmezni magam, egyszer egy tömegakasztást is
                    végignéztem. Egyik az öt közül, hátam mögött (tisztelőm és pszichoanalitikus)
                    elő­rehajol, és suttogva emlékeztet egy régi elméletem­re az emberi értelem
                    anatómiájáról. Őszerinte ez csak jelképes, de én előkelően kifejtem, hogy
                    vala­mikor a valóságban is lehetséges lesz, mire ő mo­solyogva megjegyzi, hogy
                    itt egy kis ellentmondás van, mert ahhoz, hogy például valaki rászánja ma­gát
                    egy ilyen műtétre, előbb kellene kivenni a féle­lem központját a fejéből.
                    Méltánylom a viccet, de nem nevetek, mert szegény Havas barátom jut eszembe, aki
                    huszonkét éves volt, mikor valami agydaganat­ban elpusztult (akkor hallottam
                    elő­ször, hogy ilyen is van), emlékszem utolsó napjai­ra, elferdült arcára, a
                    béna rángatódzásra, ahogy nevetni próbált. Hideg fut végig a hátamon, mint akkor
                    - milyen lelkes, lángoló, rajongó, nagyszerű tehetség volt! Milyen furcsa volt
                    arra gondolni, hogy most elviszi magával, tönkrement agyvelejé­ben, nemcsak
                    tulajdon életét, de a szeretettel és megértéssel alkotott képet is, amit rólam
                    rajzolt ez az agyvelő: milyen borzasztó ez, egy kicsit én is meghaltam vele, és
                    ilyen nyomorultan és ostobán! Hát érdemes hinni magunkban és másokban, ha csak
                    ennyin múlik az egész? De aztán gyorsan megnyugtatom magam azzal a bizonyos,
                    gyermek­koromból megmaradt, dogmává erősödött tétellel, hogy ilyesmi,
                    természe­tesen, csak másokkal történ­hetik, velem nem.</p>
                <p> De hét órakor, ugyanabban a kávéházban, ugyanott: percnyi pontossággal, mint
                    tegnap, meg­indulnak a vonatok.</p>
                <p> Most már nem fordulok az ablak felé, tudom, hogy belül zakatol valami, a
                    dobhártyámon. Ahogy emlékeimet rendezve, azt a délutánt fel­idézem, csodálkozva
                    kérdem magamtól e pillanat­ban, hogy lehet az, hogy a délutáni mozi emléke nem
                    társult bennem a furcsa új tünettel, azzal a za­katolással, aminek oka (ma már
                    tudom) a carotis nevű ütőér izgalma volt. Eszembe se jutott párhu­zamra
                    gyanakodni, kicsit bosszankodtam, és rög­tön elhatároztam, hogy a fülemmel van
                    valami baj, lehet, hogy zsiradék gyűlt össze a járatban. Ezt nem szeretem,
                    kedvelem a tisztaságot, és túl szép­nek igazán nem mondható testrészeimre
                    éppolyan hiú vagyok, mint egy moziszínész vagy egy fiatal nő. Csak persze
                    okosabb vagyok, hogy ezt észre le­hessen venni rajtam, itt is általánosító
                    elmélettel kábítom el intellektuális önérzetemet, mely tiltako­zik ellene, hogy
                    a testemet éppoly fontosnak tart­sam, mint a lelkemet, a létért való harcban.
                    Ki­eszeltem, hogy az élő testnek, végig a természetben kettős jellege van: egy
                    belügyi, életfenntartó, egy, mondjuk így, szexuális. Ennek megfelelően min­den
                    szervünk kétféle, egészen különböző célra és feladatra van berendezve: a szem
                    nemcsak látó­szerv, de vonzó ékszer is, örökmécs, mely magába szédíti a másnemű
                    embert, a fül nemcsak arra való, hogy halljunk vele, de arra is, hogy enyelegve
                    cibáljuk, s a száj, a szerelmes ifjú számára nem a bélcsatorna felső nyílása,
                    evésre való eszköz, ha­nem maga a megtestesült csók. Legélénkebben ez a
                    tendencia a nemi szervek körül mutatkozik, me­lyek takarékossági célból, végig
                    az egész állatvilá­gon, az emésztés végső következtetéseit levonó szervekkel
                    vannak összekapcsolva.</p>
                <p>Egész életemben élénken igyekeztem magamban külön tartani ezt a kettősséget,
                    azért hagytam ma­gamon lógni lelki hiúságom (önfenntartó ösztö­nöm) ellenére,
                    testi hiúságomat is, ezt a kényes, oly könnyen sebezhető, annyi szenvedést okozó
                    ballasztot.</p>
                <p> Így hát másnap, újra elhalasztva a tegnapi elin­téznivalót, beállítottam a
                    klinikára, a jó nevű fül­specialista tanárhoz. Szerény, rokonszenves, fiatal
                    ember, nagyon kedvesen fogadott, meg­hívott ren­delőjébe, ahol tudományos
                    kérdésekről is beszél­gettünk, még készülő érdekes szakkönyvének egy fejezetét
                    is ideadta, látván, hogy érdekel a dolog. Orromba, kedélyes csevegés közben,
                    hosszú drótot dugott vattával, ami az Eustach-csövön át fülembe szaladt. Fogamat
                    csikorgattam, hogy ne tudjak til­takozni, úgy tettem, mintha észre se venném,
                    mi­kor kihúzta a drótot, folytattam az elkezdett mon­datot. A végén odavetően
                    megjegyezte, hogy füljá­ratgyulladásom van, és ezzel bőségesen magyaráz­ható a
                    hallucinált zakatolás. Ezután mint humoris­ta, elmondtam neki, hogy egy selypítő
                    orvos a szü­lészhez küldte egyik nőismerősömet, aki fülészt ér­tett, járt is
                    hozzá, elhanyagolta valódi baját, s a végén belehalt a félreértett betűbe. A
                    tanár úr jót nevetett a helyszínen rögtönzött anekdotámon.</p>
                <p> </p>
            </div>
            <div type="chapter">
                <head>
                   RÖVID HETEK ÉS EGY HOSSZÚ PILLANAT
                </head>
                <p>“Munkás embernek rövidek a napjai, hosszú az élete.” Már az iskolában tetszett
                    nekem ez a mon­dás, bár mindig éreztem, merőben hamis, s ami a legnagyobb baj,
                    még fordítva sem használható. Fő az, hogy paradox, önmagának ellentmondó, s
                    ezért jó irányban keresi az igazságot, ahová tapasztala­tom szerint csak
                    ellenkező oldalról lehet elindulni, lévén a lét kettős, pozitív és negatív áram
                    harcából származó valóság. Annyi bizonyos, hogy ezen a három héten, április
                    elejéig, erősen dolgoztam és szaladgáltam, de napjaim azért nem voltak rövi­dek,
                    sokat töprengtem és fecsegtem, valami nyug­talan és fárasztó élénkség vett erőt
                    rajtam. És nem hagyott békén az “elintéznivaló”. Életem folya­mán ez a homályos
                    érzés, hogy nekem valami “el­intéznivalóm” van, valamit ottfelejtettem,
                    valami­ért vissza kellene menni, valamit s még­hozzá a leg­fontosabbat,
                    kihagytam, holott éppen a valamiről van szó, különben talán nem is jöttem volna
                    a vi­lágra - ez a noszogató, sürgető parancs gyakran je­lentkezett, de soha
                    ilyen határozottan és makacsul. “Le kellene tenned a doktorátust” - mondtam
                    ma­gamban gúnyosan, Imre barátomra gondolva, aki egyszer bevallotta, hogy
                    viharos és kalandos életé­nek döntő pillanataiban mindig jelentkezett benne ez a
                    hang, hogy talán mégis jobb lett volna annak idején letenni a doktorátust, ahogy
                    a szülei akar­ták. De mit kell nekem elintézni? A kusza selyem­gubancban egy
                    fonalat keresek, aminél fogva az­tán az egész gubót le lehetne bonyolítani.
                    Mindig azzal nyugtattam meg magam, hogy hiszen mind­egy: ha a lánc megvan
                    bennem, akármelyik szemét fogom meg, mindig az egész lánc megmozdul. Ezért írtam
                    annyi rengeteg cikket is például, az egyetlen, ezerkötetes regény helyett, amit
                    gyermek­koromban terveztem.</p>
                <p>Egy költő barátom, kissé tág értelemben, azt ma­gyarázta, hogy “magamat keresem”.
                    Igen ám, de akkor ki az a magam és hol találom meg a sok kö­zül, akiket itt vagy
                    ott felfedezek, miről ismerem meg?</p>
                <p> Egy délelőtt minden ok nélkül befordulok a vá­sárcsarnokba - lődörgök a pultok
                    közti utcák­ban, nézegetem a főzelékes kupacokat, gyümölcsdom­bokat: a
                    káposztásteknők, uborkáshor­dók sárgán és zölden kérkednek. Mint drága
                    pointe-lace csip­kék, függenek a zsigerek a mészárszék előtt, sajthe­gyek
                    ingerelnek, hogy fúrjam át magam, alagutat vájva, mint a kukacok; kettészelt
                    harcsák rózsaszín húsa dagad a vizes deszkán. Sokszor hittem ma­gamról, hogy
                    tulajdonképpen haspók vagyok, utó­da ősömnek, az egysejtű amőbának, aki mindent
                    bekap, ami útjába kerül. Különösképpen nincs ét­vágyam, a szokásos kóstolgatás
                    is elmarad.</p>
                <p> Másnap a vágóhídra megyek ki, azzal áltatom magam, hogy riportot fogok írni.
                    Ökröt vágnak ép­pen: halkan bőgve, kelletlenül ódalog a fal mellé, de azért nem
                    ellenkezik. Lesüti a szemét, ahogy a legény elébe áll, szétterpesztett lábbal,
                    magasra emelve a taglót - mintha restellné a dolgot, de be­lenyugszik, hogy be
                    kell tartani az emberrel kötött szerződést, mely szerint élete utolsó éveiről
                    le­mond, hogy az első éveket gondtalanul, harc nél­kül, jó legelőn tölthesse.
                    Mint egy darab rongy, ru­hacsomó, ami alól kihúzták a fogast, roggyan össze,
                    nehéz puffanással, ahogy a tagló lesújt. Rossz hangulatban megyek el, a riportot
                    nem írom meg, nincs étvágyam.</p>
                <p>Azon kapom magam, hogy régi ismerősöket lá­togatok meg, visszamegyek olyan
                    helyekre, ahol először se éreztem jól magam. Ruhát rendelek, szokatlanul sokat
                    veszekszem a szabómmal, végre - előleget veszni hagyva - nem csináltatom
                    meg.</p>
                <p> Egy délelőtt a Kerepesi-temetőben találom ma­gam, az igazgató úrnak magyarázom,
                    hogy mennyire ellene vagyok a halottégetésnek (megint szó­ba került a lapokban a
                    krematórium) - erőszakos dolognak találom: a holttest nem olyan nagyon ha­lott
                    valami, mint ahogy hisszük, vagy legalábbis nem lehet tudni biztosan, nincs-e rá
                    szükség: nem is a természetre gondolok, a nitrogénre, ami a nö­vényeknek kell,
                    de hátha egyszer kiderül, hogy ne­künk magunknak, a lelkünknek, vagy annak a
                    va­laminek, amit így hívunk, fontos, hogy éppen így, ilyen lassan bomoljon fel,
                    ahogy szokott - talán az asztráltest ebből a maradékból szedi össze a maga finom
                    anyagát. Hazamenet nagyon restellem ma­gam, ez most azt hiszi rólam, misztikus
                    okkultista vagyok. Pedig csak azt akarom megértetni vele, hogy mindennek megvan
                    a maga tempója, idő­rendje, nem szabad semmit elhamarkodni.</p>
                <p> Így telnek a napok, néha elmegyek a fülemet ke­zeltetni, mert a vonatok
                    állandóan indulnak azóta is, pontosan hét órakor délután, a fejemben - már
                    megszoktam, nem sokat törődöm vele, néha szinte mulattat, nem is bánom, hogy a
                    dolog nem szűnik. Valahová mennek a vonatok, majd csak megérkez­nek egyszer.</p>
                <p>Régi barátommal, a nemes költővel és stilisztá­val, és egy érdekes idegorvossal,
                    akivel itt ismer­kedtem meg, együtt vacsorázunk H.-nál. Barátom, már ötvenéves
                    és komoly polgár, szere­lembe esett, regényesen hallgatag, titkolódzó, úgy
                    viselkedik, mint húszéves korában, még arcban is megfiatalo­dott. Vacsora után
                    egyedül maradunk A.-val az ut­cán. Irigykedve beszélek barátunkról, hogy milyen
                    szenzációhoz jutott ezzel a szerelemmel. Megdöb­benve értesülök, hogy nagyon
                    beteg, komoly szervi baja van: ezúttal azonban elmarad a rendesen ve­lejáró
                    gondolat, amit a múltkor a keskenyfilmnél is éreztem, hogy velem ilyesmi nem
                    történhetik.</p>
                <p>Az idegorvossal, aki pszichoanalitikus, beülünk egy kis kocsmába, ahol csak
                    ketten vagyunk. Vö­rösbort iszunk. Érdekes, túlfűtött lélek, csupa gon­dolat és
                    ötlet: magas, nagy fejű, nagy testű ember, kerek gyermekarccal, engem Thomas
                    Mann egyik romantikus hősére emlékeztet. Azt mondja, egy időben erősen
                    foglalkoztatta őt, amit írtam, anali­tikusan érdekeltem, van is egyéni képe
                    erről a tárgyról. Elmesélem, hogy az utóbbi napokban mennyit mászkáltam
                    mindenfelé, mikkel foglal­koztam, mintha leltárt akarnék csinálni, pedig nem a
                    múlt felé forduló természet vagyok, még ma is hi­szek a korlátlan
                    lehetőségekben, utálom a fataliz­must. Mosolyog, fejét rázza, biztosít róla,
                    hogy ez nem is attól van, de azért úgy beszél rólam, mint egy régi íróról,
                    akiről saját szavait idézve lehet íté­letet mondani. Panaszkodom a vonatról, és
                    hogy mostanában gyakran fáj a fejem. Ez nagyon érdek­li, rejtelmes kérdéseket
                    tesz fel, aztán váratlan mó­don, merész ugrásokkal, ahogy analitikusok szok­ták,
                    olyan “diagnózist” csinál, amiben a fülzúgás és fejfájás szervi összefüggésben
                    áll karakterem­mel, vágyaimmal és csaló­dásaimmal, gyermekkori emlékeimmel és
                    egy bizonyos novellával, amit húsz évvel ezelőtt írtam, és amiben
                    szemeteslapát­ról volt szó. Hazamenet jó hangulatban vagyok, mégis csak valami
                    ez a lélekelemzés, gondolom né­mi bűnbánattal, amiért annyit csúfoltam őket -
                    alapjában véve ez a laikusok szemében groteszk­nek látszó ugrálás a
                    képzettársítások közt, ez az eg­zakt és óvatos kórrajz és nem a konzervatív
                    termé­szettudomány, amely csak a testet figyeli, és mégis ugyanazt próbálja
                    csinálni a beteggel, mint a cigányasszonyok: jóslatokat mond, prognózis cí­mén,
                    ha valami baja van az embernek - a lélek­elemzés soha nem esik ebbe a hibába, őt
                    csak a múlt érdekli és nem a jövő, ami úgyis attól függ, hogy az ismeretlen
                    léleknek mik a szándékai? A test, komoly ember számára, érdektelen jelen­ség,
                    csökevény, rossz ruhája a léleknek.</p>
                <p> Még másnap is, kora délután a kávéházban, a beszélgetés hatása alatt vagyok.
                    Nagyon is igaz azokkal a gyerekkori izékkel, és a szemeteslapát­ban is van
                    valami - lám, máris jobban vagyok, mert egy kicsit kibeszélgettem magam. A
                    fejfájás is szépen el fog maradni, hiszen a testi bajok, amiket természetesen
                    mindig a lelki állapot okoz, maguk­tól elmúlnak, ha az időszerű ok tudatossá
                    válik bennünk. A lelkemen van a sérülés, azt kell kikú­rálni, aztán minden
                    rendbejön. Nem is volna rossz analízisbe menni. “Menj analízisbe, Ofélia” -
                    mondja a modern Hamlet kedvesének. Lám, már a humorom is visszatért, megint a
                    régi vagyok.</p>
                <p>Egyszer csak valami furcsa történik.</p>
                <p> Szemben velem, a tükör mintha elmozdulna. Nem nagyon, egy kicsit, pár
                    centiméterrel, aztán úgy marad. Ez nem volna baj, lehet káprázat, ép­pen olyan,
                    mint a dübörgő hallucinációk. De mi ez?</p>
                <p>Igen, mi ez a... ez a izé... ez a furcsa. Ugyanis az a furcsa éppen... hogy nem
                    tudom mi, sőt talán éppen csak az, hogy nem tudom mi van, és mégis van valami,
                    ami még sohasem volt, illetve nincs valami, ami mindig volt, mióta élek, és
                    esz­méleten vagyok, csak nem szoktam törődni vele. Fejem se fáj, vonatok
                    sincsenek, semmi se fáj, nem lüktet a szívem se... ellenben...</p>
                <p>Ellenben az egész dolog, velem együtt, elvesztet­te létezésének bizonyosságát. Az
                    asztalok állnak, két úr megy keresztül a helyiségen, előttem kancsó, víz,
                    gyufatartó. De mindez kísér­tetiesen és ijesztő­en esetlegessé vált, mintha csak
                    véletlenül lenne ott, ahol van, éppen úgy másutt is lehetne. S ami a
                    leghihetetlenebb, az se biztos, hogy én itt vagyok, vagy hogy ami itt van, az én
                    vagyok - az is lehet, hogy a kancsó víz ül itt a díványon, és én állok he­lyette
                    a tálcán. Az egész mindenség, mintha kihúz­ták volna alóla a talajt, hullámzani
                    kezd. Az az érzésem, hogy meg kell kapaszkodnom. De mibe? Az asztalba vagy a
                    pamlagba nem, mert az is hul­lámzik, nincs sehol egy fix pont... csak odabent, a
                    fejemben, ha találok egy képet, emléket, kapcso­lódást, amiben önmagamra
                    ismerek... Vagy akár csak egy szót.... “Valami tévedés...” próbálom motyogni,
                    görcsösen... “tévedéss...”</p>
                <p>Na...</p>
                <p>A tükörben meglátom az arcom, fehér, mint a kréta. De hiszen akkor...</p>
                <p>“Gutaütés”, villan át rajtam. Elpattant egy ér va­lahol. Még azt is megállapítom,
                    hogy más­formán képzeltem el. Mindig azt hallottam, magam is mondogatom, hogy
                    mennyivel szebb, egyszerűbb, mint egy hosszú, kínos betegség - egy pillanat és
                    vége az embernek. Mintha főbe lőnének. Nahát, súlyos tévedés volt. Az igaz, hogy
                    csak egy pillanat - de ez a pillanat hosszabb­nak látszik egész eddigi
                    életemnél. Még csak a felében vagyok ennek a pil­lanatnak, és mégis iszonyúbb a
                    most következő, másik felére várni, mint az elítéltnek, akit holnap reggel
                    akasztanak. Az emberek rosszul mérik az időt - egyetlen mérték van, az átélés
                    sebessége, mint Wells “Időgyorsítójában”, ahol a benyomá­sok tempójához képest
                    fél esztendő egy perc.</p>
                <p>Szó sincs róla, hogy ez jó, vagy legalábbis jobb a fájdalomnál - nincs az a
                    kínszenvedés, aminél ez ne lenne rosszabb, pedig nem érzek fájdalmat. Odakint
                    süt a nap, látom a fényt, és mégis idebent a fejemben, hirtelen elsötétedik. És
                    egyetlen érzé­sem van már: ha a pillanat másik felében nem tu­dom, üstökön
                    ragadva, víz fölött tartani magam, akkor a következő pillanatban nem parancsolok
                    többé a hajón, nem uralkodom a milliónyi részecs­ke és szervecske és sejtecske
                    fölött, akiknek szüle­tésem pillanata óta királya vagyok - ez az egész,
                    fellázadt népség közömbös tárggyá változik, és ez a tárgy, felszabadulva
                    zsarnoki önkényem erősza­koskodása alól, elfoglalja régebbi, kellemes,
                    ter­mészetes helyzetét a gravitációs térben.</p>
                <p>Vagyis magyarul: azonnal lecsúszok a földre, és elvágódom.</p>
                <p>A testem, ez a szánalmas rongydarab, rendbe jön, mint anyag - de mi lesz velem, a
                    birodalmát elvesztett fejedelemmel?</p>
                <p>Iszonyú hosszabb minden inkvizíciós kínpad­nál. Ezt már akkor mondom, borzongva,
                    mikor lassan kezdek magamhoz térni.</p>
                <p>Igen, igen, kétségtelen, ezúttal a gutaütés elma­radt, de egy illúzióval lettem
                    szegényebb - nem vá­gyom többé ilyen halálra.</p>
                <p>Nagyon utálatos volt. Vagy talán csak azért, mert nincs igazi hitem? Szörnyű,
                    szédítő érzés, hogy itt tudok csak megkapaszkodni, ezen a par­ton - ha ez
                    csuszamlani kezd, képtelen vagyok át­dobni a horgot a túlsó partra -, odaát
                    semmit sem látok.</p>
                <p>Nem, nem, más baj van itt.</p>
                <p>Az a baj, hogy nincs múlt és jövő; mint ahogy eddig áltattam magam. A valóság
                    mindig jelenvaló, egyetlen pillanat a valóság, örökké tartó, egyetlen pillanat.
                    Ez nem rövid és hosszú, a pillanat, ami van - ez az egyetlen módja a létezésnek,
                    és ebből a bűvös körből, a pillanat börtönéből nincs, nincs menekvés.</p>
                <p>Mert halálom pillanata éppen olyan jelen pilla­nat lesz majd, akkor, mint a
                    mostani, mikor meg­hökkenve próbálom összeszedni magam - az is je­lenben fog
                    lejátszódni, nem a jövőben, ahogy ön­megnyugtatásomra elhitettem magammal. Mert
                    jö­vő nincsen, ez csak olyan szólásforma.</p>
                <p> Az orvos, akinél fél óra múlva jelentkezem, meg se vizsgál. Felét se mondhatom
                    el a tünetek­nek, fölényesen legyint. Nincs itt, drágám, se fülhurut, se
                    gutaütés. A lélekkutató bácsit is hagyjuk egyelő­re. Magának nikotinmérgezése
                    van. Azonnal be­szüntetni a cigarettát.</p>
                <p> </p>
            </div>
            <div type="chapter">
                <head>
                    A STRUCC VÉDEKEZIK
                </head>
                <p>Ha visszanézve, mostani eszemmel gondolok ezekre a napokra, olyan furcsának és
                    érthetetlen­nek látom viselkedésem, mint amilyen az első húszéves szerelem
                    idején lehetett. Mint akkor, most is valami tehetetlenségi nyomaték pörgetett
                    magam körül, s nem voltam hajlandó észre­venni azt a nálam hatalmasabb vonzó
                    Erőt, ami, mint ka­vicsot a parittya, forgatott nagyobb pályámon. Ak­kor a Nagy
                    Ösztön formájában magához rántani igyekezett az életközpont, most (ma már tudom)
                    el akart hajítani az érintő irányában, a sötétségbe. De vonzást és taszítást
                    ugyan­az a törvény kormányoz, s én, hetyke kis bolygó, úgy látszik, megint
                    valami üstökös­félének képzeltem magam, ami tulajdon út­ját járja, csak belső
                    parancsnak engedelmeskedve, függetlenül kozmikus rendszerektől. S mint ahogy
                    akkor vadul és tágra meresztett szemekkel beléro­hanni véltem az egek kráterébe,
                    hogy majd meg­birkózom vele, most azt hittem, nem talál rám a Fekete Nap, ha
                    elrejtem fejem a homokba.</p>
                <p>Tizenhárom éves koromban egyszer, Szentend­rénél, átúsztam a Dunát. Alkonyodott
                    már, senki sem járt a parton. A közepén elfáradtam, a víz sod­ra erősebben
                    kezdett ragadni magával, mint gyen­ge karjaim, láttam, hogy kilométerekkel
                    kerültem el a szigetet a ponttól, ahol ki akartam kötni. Egy­szerre csak, mint a
                    villám, belém nyilallt a nyirkos ijedelem. Lihegve álltam meg, vizet tapostam,
                    hogy szívdobogásom csillapodását bevárjam. És ekkor vonítást hallottam a hátam
                    mögött. Egy kis kutya, ma sem tudom, miért, utánam úszott, és nyilván ő sem
                    bírta már, kétségbeesetten vergődött, megtört szemekkel nézett rám. Ez a segélyt
                    kérő vonítás magamhoz térített. Elszégyelltem magam, amiért már-már segítségért
                    kiáltottam magam is - mint egy hitvány kis kutya -, nekirugaszkodtam, és jó
                    messze elértem a szigetet. A kutya egyenesebb vonalban szintén kivergődött,
                    boldogan csóválva futott elém, mialatt - este lett már - a komp felé
                    bandukoltam. Úgy tettem előtte, mintha semmi se történt volna, fütyörésztem, de
                    a hátamban ott borsódzott, hogy milyen hidegen és gúnyosan és közönyösen futott
                    mellettem a víz, mialatt fuldo­koltam.</p>
                <p> Egyszer meg egy éccakai reklámrepülőgépen, ócska kis lélekvesztőn, mikor lefelé
                    jöttünk, a szár­nyak alól lángok csaptak elő. Mögöttem a pilóta valamit
                    ordított, nem hallottam, azt hittem, le kell ugornunk, kezdtem magam kiszíjazni.
                    Érdekes, ha­tározottan emlékszem, hogy akkor pillanatig sem voltam megijedve,
                    meg voltam győződve róla, hogy száz-százötven méter magasból nyugodtan le lehet
                    ugorni, legfeljebb kicsit megütöm a bokám. Mikor földet értünk, kitűnt, hogy nem
                    lángok vol­tak, a pilóta magnéziumfáklyát gyújtott meg, hogy kivilágítsa a
                    leszállást.</p>
                <p>Ennél a második kis kalandnál, úgy tudtam, nem volt halálfélelmem, mint az
                    elsőnél, csak a fejem fájdult meg. Úgy látszik, mégis éppolyan mély nyomot
                    hagyott bennem, mert ezekben a napok­ban egyszerre csak álmodni kezdtem mind a
                    két emlékről, de együtt szerepeltek. Úszom a hűvös, gúnyos, közömbös Dunában,
                    vergődöm, sötét van, nem látom a partot, a kutyát sem látom, de a voní­tása ott
                    nyúlik mögöttem, szüntelenül. Vadul félek, sokkal jobban, mint akkor, mikor
                    megtörtént. Az­tán kóválygunk, és siklunk lefelé az éjben, a kis vá­szon szárnyú
                    gépen - mind a két szárny lángokban áll, a repülőtér pedig hihetetlen mélységben
                    ködlik alattunk, mint egy fekete lyuk. És most, álmom­ban, tudom, hogy halálos
                    veszélyben vagyunk. De a pilóta sárga arca, sovány halálfej, éppolyan gú­nyosan
                    vigyorog, mint előbb a víz. És hallom a vo­nítást is.</p>
                <p> Nappal ezeknek az álmoknak hangulata nyo­mokban sem jelentkezett. Végeztem a
                    dolgom, közben jegyzeteket csináltam egy készülő regény­hez, ami nagyon
                    foglalkoztatott - a pénz tragédiá­ját akartam megírni, ravasz és érdekes mese
                    kereté­ben. Különben minden úgy megy, mint eddig: fon­tos teendőimet halogatom,
                    ráérősen, álmodozom a jövőről, mint a gyermek, aki - ha terveit nézem, hogy mi
                    mindent akar átélni életében - hatezer év­re rendezkedik be, nem hatvanra.
                    Teljesen megfe­ledkezem az ökörről, amit a vágóhídon láttam. A jelentkező kis
                    bajokat tovább is “kellemetlenség­nek” nézem, mint azelőtt. Megnyugodva benne,
                    hogy az ájulás, ami meghökkentett, nikotinmérge­zésnek tulajdonítható,
                    abbahagyom a cigarettát. Meglep, hogy nem is megy olyan nehezen - a
                    ni­kotinszomj csak néhány napig idegesít, aztán el­marad, már dolgozni is tudok
                    füstölés nélkül.</p>
                <p>Megállapítom, hogy első eszméletzavaromnál is az ijedtség volt nagyobb, mint a
                    tényleges baj - az ijedtség ijesztett meg, semmi más. Mikor másod­szor
                    jelentkezik, ezúttal valami kóválygó szédülés után, már úgy fogadom, mint
                    ismerőst - sokkal ke­vésbé hat rám tragikusan. Tudom, hogy pillanato­kig fog
                    tartani, aztán elmúlik, nyomtalanul. Persze, nikotinmérgezés, nem megy olyan
                    könnyen a do­log, a leszoktató kúra elején (valahol tanultam is) még
                    fokozottabban szoktak jelentkezni a tünetek, mint heveny állapotban. A
                    vonatdübörgéssel és szédüléssel együtt beveszem a “rezsibe”, műsorom­ba iktatom,
                    napi teendőim közé számítom fel. Es­te, hat órakor jön a szédülés - eleinte
                    furcsa, hogy minden kóvályog, tompán kering bennem, de az­tán megszokom. Hét
                    órakor a vonat jelentkezik, újabb szédülés - aztán, néhány pillanatra az
                    áju­lás. Ezt már előrelátóan fogadom, mikor érzem, hogy közeledik. Ismerőseim,
                    kik bejárnak hozzám, néhány napig csodálkozva néznek rám, de látván, hogy
                    egyébként semmi bajom, csevegek, vitatko­zom, viccelek, belenyugszanak,
                    elhiszik, hogy hoz­zám tartozik, mint valami rossz szokás. Annyira rendszeressé
                    válik a dolog, hogy egy naptól kezd­ve, mikor az ájulást lecsapni érzem,
                    diszkréten in­tek Tibor pincérnek, aki már tudja, miről van szó. Észrevétlenül
                    mögém áll, felemelkedem (könnyű­nek érzem magam, mint egy léggömb), hátrasze­gem
                    a fejem, ő megfogja a derekam és hátul a nya­kam, feltűnés nélkül kivezet a
                    kávéházból. Kint, az utcán (még hűvös van, jót tesz a levegő) nekitá­maszkodom a
                    falnak és várok. Ha ismerős megy el mellettem, csodálkozva megfordul, derülten,
                    szeré­nyen és biztatóan mosolygok rá, néha még mon­dok is egy-két szót, mint aki
                    álmában beszél. Auto­gramot is adok a kisfiúknak, ha felismernek. A mozdulat,
                    amivel kinyújtom a kezem, olyan, mint az alamizsnát kérő koldusé. Aztán óvatosan
                    a mellékutcába fordulok, ahol pad áll a járda szélén: ráereszkedem, az ájulás
                    után szépen felállok me­gint - ma már nem lesz több, visszamehetek a ká­véházba.
                    A társaság még ott ül, pillanatra elhall­gatnak. Magam veszem fel a társalgás
                    fonalát, jól emlékszem, hol hagytuk abba.</p>
                <p> Így szaladnak a napok. Cikkeimen, amiket írok (most, hogy megnézem a
                    “főkönyv”-ben), nem lát­ni semmit, vagy csak erőltetve, ha utólag magya­ráznám
                    belé. Ilyen címeket találok: “Turi Dönczi megadja neki”, aztán “Gondolkodom”
                    (nem filo­zofálás, kroki), aztán “Tizenkilencedik század” - csupa pillanatkép,
                    semmi “rezümé” - legfeljebb a “Köd” címűre gyanakodhatnék, de ez a
                    “Tizenki­lencedik század” folytatása.</p>
                <p> Közben két új tünet. Az egyiket könnyen hozzá­csapom a többi háromhoz (vonat,
                    szédülés, ájulás). Szédülés előtt görcsös, brutális fejfájás szorít­ja össze
                    hátul a koponyám - olyan éles, percekre, hogy a lélegzetem kihagy. Ez egy régi
                    dolog feltá­madása, nem veszem komolyan, aszpirin és pyra­midon, úgy-ahogy,
                    segít rajta.</p>
                <p>A hányás április elején tör rám.</p>
                <p>Egy reggel (ez a különös, hogy éhgyomorra) egyszerre csak, de olyan hirtelen,
                    mintha megcsö­möltem volna, émelyegni kezdek.</p>
                <p>Lehetetlen, mondom magamban, ez valami téve­dés, hiszen semmi sincs a gyomromban.
                    Igyek­szem “kellemes képzetekkel” elnyomni a gyomor úgynevezett “perisztaltikus
                    mozgását” a visszafelé fordult lüktetést, mint az álmatlanságot. De egy perc
                    múlva már ugrom ki az ágyból, s bár még nem hiszem, hogy a gyalázat csakugyan ki
                    fog tör­ni, a mosdó felé hajolva nyitott szájjal várok, ál­lamra nyál csorog. A
                    fürdőszoba enyhén forogni kezd, mintha részeg volnék. De nem vagyok ré­szeg,
                    kínosan jól és élesen figyelek. Csikorgó fáj­dalom, bárzsingom meg­moccan: ez
                    már ökrende­zés, előredöntöm fejem. Megint abbamarad, az émelygés azonban nem
                    múlik, tovább kell várnom. Sokáig tart a dolog. Szerveimet képzelem magam elé,
                    teljen az idő. Látom a gyomor lombik alakú vonalát, ahogy kínlódva vonaglik, a
                    duodenum görcsösen összezárul, nem enged lefelé semmit, a regurgitációs epeömlés
                    szünetel, a gyomortartalom kavarog - “feszít a kóranyag, a zagyva táp” - csak
                    már túl volnék rajta. S ami a legutálatosabb, azon kapom magam, hogy már megint
                    “színészkedem”. Ezt régen figyelem magamon, egész elméletet csi­náltam hozzá,
                    időközben, egy “színészi világszem­lélet” lehetőségének körvonalai alakultak ki,
                    világ­szemlélet és világkép, amelyben semmi sem “léte­zik”, mint olyan, minden
                    csak “szerepel”, a csilla­gok mennyei ensemblét és az almafa almafát ját­szik.
                    Mozdulataimról sokszor fedeztem fel, hogy nem eredetiek, a cigarettát úgy
                    tartom, ahogy apám tartotta: fejfordításom egy volt miniszterel­nök mozdulatára
                    emlékeztet, ahogy csodálkozva fordult felénk, újságírók felé, mikor a karzaton
                    egyszerre csak kiabálni kezdtünk. Csak ha egyedül vagyok, válik néha tudatossá
                    bennem a kényszer­modor, tudatossá és ellenszenvessé. Emlékszem, mikor először
                    ültem repülőgépen, ócska, primitív masina volt, békebeli. Mire a levegőbe
                    emelked­tünk, abba kellett hagynom a társalgást, vezetőm előttem ült, senki sem
                    látott. Zavaromban kiegye­nesedtem, köhécseltem, szám elé tartott tenyérrel,
                    pedig nem is kellett, aztán kezeimet próbáltam el­helyezni, hanyagul felraktam
                    őket a párkányra, az­tán felváltva ölembe tettem őket, előkelően dobol­tam
                    ujjaimmal, ahogy Hegedűstől láttam, a drámai jelenetben. Most is, a hányásra
                    várva, szétterpesz­tett lábakkal, kissé oldalt fordultam, mintha fontos volna,
                    hogy a “vonal” jól hasson, tenyeremet bá­natosan emeltem homlokomhoz, mikor
                    észrevet­tem magam a tükörben. Rögtön ezután három-négy rövid lökésben, kiadtam
                    magamból a sárgás folyadékot, dühösen és jajgatva, mintha vala­mennyi
                    zsigeremtől akarnék megszabadulni, egy­szer s mindenkorra.</p>
                <p> Másnap, ugyanerre a komédiára ébredvén, nem halogattam tovább a vizsgálatot.
                    Azzal a fenntar­tással, hogy hiszen nem vagyok beteg, csak valami hibás
                    beidegzés történt, harcra készen beállítottam H. tanár úrhoz, akivel sokat
                    vitáztunk valamikor valláserkölcsi kérdések­ről: rendkívül tehetséges, sok
                    irányban művelt, lobogó, nyugtalan elme. Most egyszerre ünnepélyes lett és
                    szűkszavú. A szokásos kopogtatás, vérnyomásmérés és infor­mációk után egy másik
                    fülészhez küldött leletet kérni, egyébként nem volt hajlandó nyilatkozni.
                    Bosszantott ez az oktalan titokzatosság, végre is rólam van szó, nem róla, nem
                    nekem kell alkal­maz­kodnom az ő “orvosi” módszeréhez, hanem neki az én jogos
                    kívánságaimhoz. Csak napok múlva mentem el a fülészhez, nem is vittem vissza a
                    leletet, egyébként a fülész - szép arcélű, érdekes ember, olyan, mint egy
                    moziszínész - fölényesen legyintett első fül-leletemhez, szó sincs hurutról,
                    zongorahangolók megirigyelhetnék a hallásom. Különben miért nem voltam tegnap a
                    főpróbán?</p>
                <p> Rögtön és szívesen elhatároztam, hogy nincs en­nek semmi értelme, majd én magam
                    csinálok diag­nózist. És nem vettem észre, hogy már régen benne vagyok a
                    “disszimuláció”-ban, abban a sajátos ma­gatartásban, amivel néha őrültek is
                    próbálkoznak, hogy panaszkodás helyett inkább letagadják tüne­teiket.
                    (Természetesen leginkább önmaguk előtt.) A jó, megbízható, komoly orvosokat
                    kerültem, bosszantott, hogy nem hajlandók beugrani “érde­kes” vagy inkább
                    fantasztikus feltevéseim tárgya­lásába - azok társaságát kerestem, akikkel
                    lehetett kalandos biológiai témákról beszélni, belementek az én lóugrásszerű
                    logikámba: hiúságomnak hízel­gett, hogy jobban érdekelje őket az ember, mint a
                    páciens. Ezek közt aztán találtam olyan, nekem megfelelő médiumot, nem is egyet,
                    akit rá tudtam vezetni, hogy a végén azt állapítsa meg, amit én előre
                    elhatároztam: szuggeráltam nekik, hogy mit mondjanak, aztán nagyon meg voltam
                    elégedve magammal, hogy énnekem milyen jó orvosi ösztö­nöm van. Így lassanként
                    kialakult bennem a meg­győződés, hogy az idült nikotinmérgezéshez
                    gyo­moridegesség hárult, és hogy Karlsbadba kellene mennem, ha volna pénzem és
                    időm, ebben a robot­ban.</p>
                <p> - Miért mégy folyton jobb felé? - mondta egy nap Cini, akit az iskolába
                    kísértem.</p>
                <p>- Hogyhogy jobb felé?</p>
                <p>- Folyton jobb felé tartasz, utánad kell igazodni, egyszer neki fogsz menni a
                    falnak.</p>
                <p>Akkoriban Thomas Mann zseniális bibliai triló­giáját olvastam, éppen Jákobról
                    meséltem Cininek lelkesen, nem vettem tudomásul figyelmeztetését.</p>
                <p>De este, mikor elégedett sóhajjal kinyitottam a könyvet (a középső kötet
                    hetvenharmadik oldalán tartottam), többszöri szemdörzsölés és szemüveg­pucolás
                    után végre tudomásul kellett vennem, hogy már nem látom jól ezeket a nagy
                    betűket. Új szemüveg kell, bólintottam rezignáltan, majd hol­nap bemegyek a
                    klinikára.</p>
                <p>Nem mentem be, a MÁV-hoz kellett sietnem je­gyért. A feleségemtől levél jött,
                    panaszkodott, látni akarja Cinit, ha vasárnapra nem hozom fel Bécs­be,
                    abbahagyja az egész stúdiumot.</p>
                <p>Levele végén szemrehányást tett “mi ütött magá­ba, nem tudom elolvasni az írását,
                    csupa kriksz­kraksz és lefelé tartanak a sorok, magának megvál­tozott a
                    manuszkriptuma”.</p>
                <p> </p>
            </div>
            <div type="chapter">
                <head>
                 TALÁLKOZÁS EGY HALDOKLÓVAL
                </head>
                <p>Esős, nyirkos rosszindulatú reggel a piszkos bé­csi pályaudvaron, mikor 11 felé
                    az Árpád sínautón Cinivel megérkezünk. Minden tavasszal van né­hány ilyen nap, a
                    rosszkedvű természet mintha meg akarná gondolni magát, hogy most az egyszer nem
                    tartja be a sorrendet, átugorja a nyarat, amit annyiszor rendezett meg, óriási
                    befektetéssel, újra átfestvén, anyagot nem kímélve, zöldre és aranypi­rosra és
                    kobaltkékre az egész óriási csarnokot, gyü­mölcsök és madarak és bogarak
                    monstre-kiállítá­sát, szikrázó tűzijáték és csodálatos központi fűtés
                    kíséretében. Átugorja a nyarat, ami soha még nem hozta be neki költségeit, amibe
                    soha nem találta meg számítását - átugorja, visszafordul a télbe. Te­let váró
                    ősz didereg, őszi lucsok locsog a köveken, kíméletlen, kellemetlen őszi szél
                    mérgelődik és zsörtölődik az utca során, köhögve, kehesen, mint egy öreg
                    ember.</p>
                <p> Vizesen, köhécselve szállunk ki a josefstadti ház előtt ebből a furcsa bécsi
                    taxiból, ami podagrásan recseg és ráz, s magas tetejével különben is olyan, mint
                    egy kopott divatjamúlt gavallér, kürtős kalap­ban. Őnagysága H.-éknál lakik.
                    H.-né ideges, intel­ligens asszony, emigráns környezetben, század ele­ji típus,
                    intellektuálisan finom, tanult, az iroda­lomkedvelő, régi pesti világból. Ura,
                    kitűnő orvosa a legjobb bécsi idegklinikának, egy hónappal ez­előtt, tudatos
                    elmezavarban, hurokkal egy szék lá­bához kötözte, és a földön megfojtotta magát.
                    Soha nem ismertem, nagyon sajnálom szegényt, özve­gyét is, szerelmi házasság
                    volt.</p>
                <p>Ürügerincet ebédelünk a közeli tipikus kiskocs­mában. Elég jó hangulatban vagyok.
                    Szóba kerül, hogy a bécsi Ravag-nál viaszlemezre fogok beszél­ni, Pesten, majd
                    szombaton, saját előadásomat hallgathatom a rádióban. Futóan említem, hogy az
                    utóbbi időben gyakran fáj a fejem, örülök, hogy senki se hallja, véletlenül
                    heves vita folyik éppen, zajos hozzászólások, egy bizonyos pletykáról, két
                    érdekes ismerőssel kapcsolatban.</p>
                <p>Ebéd után Cinivel lődörgünk a Grabenen. Elő­ször van Bécsben (és egyáltalán a
                    határon túl), csu­pa izgalom, amit előkelően leplezni próbál, a Ste­fansturm
                    magasságát igyekszik kiszámítani trigo­nometriával, mint telivér ötödista.
                    Pillanatok alatt kiismeri magát, már jobban tudja nálam Bécs tér­képét,
                    épületekre talál rá, amiket sohase hallott, mint egy szimatoló kölyökkutya Jack
                    London re­gényeiből, arra is emlékszik, ami apja életében tör­tént, nemcsak
                    tulajdon életére. Láthatóan kelle­metlenül érinti, mikor kalandos felfedező
                    sétánk közben egyszerre csak meg kell állnia:</p>
                <p>- Mi az, apa?</p>
                <p>- Semmi, fiam, kicsit pihennem kell. Ne szólj anyádnak, tudod, mostanában néha
                    rám jön, mindjárt elmúlik.</p>
                <p>Lihegve támaszkodom egy hirdetőoszlopnak, nagyokat, szabályosakat lélegzem,
                    szűkölve ma­gamban, hogy el kell kerülnöm az ájulást, undoro­dom a nyilvános,
                    hát még utcai szerepléstől. A ro­ham csakugyan elmúlik. Élénken megindulok,
                    gyorsan másról kezdek beszélni, Cini örül, hogy folytatjuk Stanley úttörését a
                    bécsi őserdőben.</p>
                <p> Este érdekes lokálba megyünk, alkalmi zsargon­kabaré ezzel a címmel: “Szonya a
                    plüss­díványon”. Tehetséges zsidólány, a hitlerista Németországból
                    kiutasították, most élelmesen és makacsul tengeti tovább azt a ritka módon
                    stílszerű, egységes vala­mit, ami az élete is és a művészete is. Minden tuda­tos
                    és szándékos körülötte, a levegőtlen pincehe­lyiség, rossz szagú díszletek,
                    kényelmetlen aszta­lok, émelyítő italok és pocsék fekete. Valamit hangsúlyozni
                    akar mindezzel. Társa bajuszos, hosszú ember, afféle levantei ügynök, meglátni
                    raj­ta, hogy valami másból él. Laterna magikából pri­mitív rajzokat vetít a
                    szöveghez, amelyek szó sze­rint ábrázolják a szöveget: a könnyeket, amelyek
                    beszakítják a padlót és a nagy követ, ami leesik a hős szívéről. Blődlizés, de
                    nagyon intelligens, az egészben van valami hallatlanul tehetséges és fö­lényes
                    és emellett valami megfoghatatlan durva­ság. Szonya is ilyen: kicsi, törékeny,
                    sovány, bete­ges, bőre szinte átlátszó, szeplőre hajlamos, óriási barna szeme
                    furcsán lobog, mint a lemuroké. Gú­nyos ajkai, mint két vörös kígyó furcsa
                    táncba kez­denek: a “mámeléről” és a “drámeléről” énekel, az elcsábított
                    szűzről. Egész lelkét beleadja a kis mű­be, nagyszerűen csinálja. Ez a bosszantó
                    és izgató béka csúfot űz minden nőiességből, és éppen ezzel válik hallatlanul
                    nőiessé. Úgy lebeg a sok ezer éves emberi kultúra fölött, mint akinek nem
                    imponál ez a kultúra, hiszen jó néhány ezer évvel idősebb, s a “nagy időket” jól
                    ismerte kicsi korukból - ellen­szenves, és mégis azon kapom magam, hogy
                    irigy­lem a nagy markos férfit, aki a chansonban a “drá­melét” okozta,
                    belehelyettesítve Szonyát az áldozat szerepébe.</p>
                <p> Mint a tébolydák régi “habitüé”-je, reggel elkí­sérem feleségem a
                    Wagner-Jauregg-klinikára. Nem vallom be neki, de imponál, hogy kulcsa van a zárt
                    osztályhoz. Fehér köpenyt húz, az ajtót be­zárjuk magunk mögött. Csak két orvos
                    van bent, udvariasak, jólesik, hogy ismerik a nevem. Kicsit furcsán
                    szertartásosak és tartózkodók, gyakorlott szem a mozdulataikon felismeri, hogy
                    sokat van­nak bolondok közt. Gyorsan bevonulnak a mellék­szobákba, ahol
                    félmeztelen, hatalmas férfit tarta­nak az ápolók, háttal előregörbítve, a
                    széken. Az egyik orvos hosszú tűt szúr a férfi hátába, a beteg kicsit behúzza a
                    nyakát, nem jajdul fel. Érdekes új kísérletnek vagyok tanúja, néhány hónap óta
                    egy tehetséges neurológus inzulinnal próbálja gyógyí­tani a tudathasadásos
                    elmebetegeket.</p>
                <p>A teremben csak ketten vagyunk. Éppen csend van, szép rendben, gitteres ágyakban
                    fekszenek vagy ülnek a “nyugtalanok”, ennek az osztálynak lakói. Egyre erősebbé
                    válik bennem egy furcsa káprázat, ami már a mellékszobában elfogott, hogy mindez
                    milyen valószínűtlen, panoptikum­szerű. Nem is élők ezek, mozgó viaszfigurák, s
                    az illúziót csak fokozza, hogy milyen gépiesek. Egé­szen más, éppen ellenkezője
                    Kaulbach rajzának a tébolydáról, ami gyermekkoromban viszolygással töltött el,
                    és ahol minden furcsa, kiszámíthatatlan, egyéni, rendetlen, fenyegető. Itt, aki
                    nem alszik, egyhangúan és szüntelenül ugyanazt csinálja, a mozdulatok bármily
                    komplikáltak, kiszámíthatók, mint a szövőgép zakatolása. Éppen ezért nem
                    félel­metes az se, aki kiabál vagy ugat - az a tévérzésed van, hogy
                    kötelességüket teljesítik, csak neked ját­szanak, szorgalmasan, mint a
                    hivatalnok, ha a főnök belép. Ha becsukod magad mögött az ajtót,
                    abba­hagyják.</p>
                <p> Az első ágyban feltűnően szép fiatalember: bar­na, karcsú, lángoló szemű,
                    egzotikus, mint egy be­duin törzsfőnök. Meghökkenve hallom, hogy kitű­nő bécsi
                    családból származik, egy héttel ezelőtt ki­tüntetéssel doktorált, kész orvos -
                    három napja tört ki rajta a skizofrénia. Kérdésünkre, hogy mit keres itt,
                    fölényesen vállat von, sejtelme sincs róla, mit akarnak tőle, miért tartják
                    ketrecben, mint egy veszett kutyát, hiszen őneki dolgozni kell, rendelőt akar
                    nyitni. Vagy talán nem hiszek neki? Hát ide­nézzek. S mint egy ugrásra készülő
                    párduc, felpat­tan az ágyban, köpönyegét szétnyitja, büszkén: eszményien
                    tökéletes, meztelen férfitest tárul elénk - én ösztönösen, riadtan hátralépek,
                    feleségem nem mozdul, orvosi megértéssel bólint. Ahogy a másik ágy felé megyünk,
                    nyugtalanul visszaban­dzsítok - a “doktor úr” lustán, nyugodtan, közö­nyösen ül,
                    és elmerülve vizsgálja jobb kezét, ami a tulajdon hüvelykujját próbálja elkapni,
                    pontosan úgy, ahogy a bolondokat ábrázolni szokták.</p>
                <p>Másik fekhelyen mosolygós öreg, piros arcával, ősz szakállával illusztrációja
                    lehetne Tolsztoj no­vellájának a három balga szentről, a szigeten. Ké­ken,
                    derülten néz körül. Mosolyogva hallgatja diagnózisát, hogy dementia senilis és a
                    többi, és hogy Istennel szokott beszélgetni. Ezt mindjárt meg is erősíti,
                    egyenesen, szinte haptákban imára tartott kezeit felemeli, ég felé veti
                    tekintetét, figyel, aztán mormogni kezd, megáll, megint figyel, me­gint mormog.
                    Válaszol a “hangnak”, néha erőlkö­dést látni, hogy jól megértse, fülét hegyezi,
                    integet fejével. Reszketős hangon, de szívesen válaszol a kérdésre, jól érzi
                    magát, csak a füle lehetne éle­sebb, sokszor nem hallja világosan Isten
                    beszédét, de Isten jó, ilyenkor kicsit kiabál.</p>
                <p>Rablógyilkos, megfigyelésen van itt. Két hete nem eszik, mesterségesen táplálják.
                    Gyanakodva húzódik el, egész testében remeg. Nyilvánvalóan nincs eszénél, a
                    szörnyű káoszban, mely lelkében háborog, egyetlen akarat vonaglik: nem enni, nem
                    enni, éhen halni, ezzel az önmagára szabott bünte­téssel talán ki tudja kerülni
                    az emberi igazságszol­gáltatást.</p>
                <p>Hatéves proletárkölyök, az ápolónő nem tudja, miért van itt, úgy látszik, az
                    osztályán nincs üres ágy, majd délután visszaviszik. Félénk, de jóked­vű,
                    környezete csöppet se nyugtalanítja, elmerül­ten játszik egy csomóra kötött
                    rongydarabbal. Le­sütött szemmel, de határozottan azt állítja, hogy a rongydarab
                    motoros hintaló, és hogy ilyen náluk otthon sok van. Szerteszét hevernek a
                    szobában.</p>
                <p>Náluk otthon különben is csoda világ lehet, állan­dóan málnaszörpöt isznak, a
                    fagylalt fazékban áll, csokoládébútorok között élnek, ezeket naponta
                    ki­cserélik. Kiderül, hogy igazat véletlenül se mond, ha álmában beszél, akkor
                    is hazudik. Vigyázni kell rá, mert lop.</p>
                <p>Egyszerre csak nyugtalanság fog el, szeretnék már kint lenni - sokszor jártam
                    tébolydában, most először történik, hogy félek. Hangulatomat vizs­gálva,
                    megtalálom a nyugtalanság okát: egy kény­szerképzet csúszott gondolataim közé.
                    Arra kell gondolnom, hogy a feleségem a következő pilla­natban tréfából és a
                    hátam mögött rám uszítja az egyik őrültet, hogy ugrasson, és bebizonyítsa, hogy
                    igenis, meg vagyok illetődve. Az őrült rám ugrik, és nem tudják megfékezni, nagy
                    baj lesz a rossz tréfából. Természetesen szó sincs efféléről, mégis fellélegzek,
                    mikor elhagyjuk az osztályt.</p>
                <p>Kietlen rossz szag a folyosón, karbolos tiszta­ság, kopár falak, gyászosan kongó
                    léptek. A neuro­lógiára megyünk át, egy percre látom Pötzl tanár urat -
                    túlzottan, szinte félszegen udvarias, nagy da­rab ember, édeskésen beszél, kissé
                    összecsucsorí­tott szájjal. A kórteremben csak kevés ágynak van lakója, ezek
                    mind apatikusan fekszenek, senkinek semmi kívánsága.</p>
                <p>Az ágycédulák kimerítő feliratokkal magyaráz­zák az “esetet” - ezek a cédulák
                    olyanok, és a for­manyelvük is, latin szakkifejezésekkel, emlékeztet­nek azokra
                    a földbe dugott, vagy ketrecekre szö­gelt táblácskákra, amikkel növényeket és
                    állatokat jelölnek az állatkertben és botanikai intézetben.</p>
                <p>Íme “aktinomikózis”. Ez bizony furcsa betegség lehet. Valahogy gombák vagy kemény
                    moszat­félék kerültek a testbe, olyanok, mint a gabonakalász apró, hegyes
                    horgocskái, mik ha a torokba jutnak, nem lehet kiköpni őket, belekapaszkodnak a
                    nyál­kahártyába, konokul csúsz­nak, kapaszkodnak lefe­lé. Ez a gombafajta
                    szétterjed, egy része az agyve­lőbe kerül, csomóba áll össze, képtelen zavarokat
                    csinál, aztán “áttételeket” okoz. Ez egy előrehala­dott beteg. Kifordult bal
                    lába bénán, csonttá aszva lóg, egyik szeme kidagad, lefelé bámul tompán,
                    resz­kető szájából nyál csurog. Az ember halkan nyöszörög, elviselhetetlen
                    fájdalmakról panasz­ko­dik, morfiumért könyörög.</p>
                <p>Másik ennél is borzasztóbb: cisti cercus, agyku­kac. A galandférgek egy fajtája,
                    a központi ideg­rendszerbe fúródik, befészkeli magát, betokolódik. Férges alma a
                    fej, látni is rajta, ráncos, petyhüdt, koraérett. Vizesborogatás a homlokán, a
                    szeme csukva, keserű száján és orrán látni, hogy nem al­szik, szenved.</p>
                <p>A következő csodabogár: akromegália, túlnöve­kedés. Egy kis mirigy lóg az agy
                    alsó lapján, pon­tosan középen, az agyfüggelék. Ennek egyik meg­betegedése a
                    sejteknek ez a megvadult túlbuzgal­ma, a mirigy tovább növeszti tagjainkat,
                    mintha csecsemők volnánk. Ennek a betegnek akkora álla van, mint egy cipókenyér,
                    egyik lába kétszer akko­rára nőtt, mint a másik, néhány hét alatt. Komo­lyan
                    hallgat, szerényen és figyelmesen néz: furcsa ellentétben testének nagyzási
                    mániájával.</p>
                <p>A feleségem türelmetlenül szól vissza - már az ajtónál van, én még mindig ott
                    állok egy ágy előtt tűnődve, mintha gyökeret vert volna a lábam. Mi az, miért
                    nem jövök, elkésünk a találkáról, azzal a fordítóval.</p>
                <p>- Ennek mi baja? - kérdem már harmadszor.</p>
                <p>- Hagyja, nem érünk rá. Nehéz eset, láthatja.</p>
                <p>- Nem sokat látok. Furcsa az arckifejezése.</p>
                <p>- “Terminális”, ahogy itt mondjuk. Kevés napja van hátra. Tumor cerebri,
                    inoperábilis. Gyógyít­ha­tatlan daganat.</p>
                <p>- Aha... tudom már... Havas barátom pusz­tult el ebben... huszonöt évvel ezelőtt.
                    Hát azért olyan... Szegény...</p>
                <p>- Jaj, már annyiszor mondtam magának, ne mu­tasson részvétet a beteg előtt, azt
                    nem szabad, sú­lyos kedélybántalmat okozhat.</p>
                <p>- De hiszen nem tud magyarul... Magyarul mondtam, hogy “szegény”.</p>
                <p>- Mindegy. Az arckifejezését is megérti, csak úgy tesz, mintha nem venné észre.
                    Nagyon vigyáz­ni kell. Jöjjön már.</p>
                <p>Előreszalad a széles lejárón. Én lassabban ban­dukolok utána. Ismerős orvossal
                    találkozunk, pes­ti dolgokról esik szó, nevetünk. Hirtelen megállok a
                    nevetésben. - Ejnye, mit is gondoltam az előbb? Mit nem szabad elfelejteni? Fel
                    kellett volna je­gyezni a noteszomba.</p>
                <p>Aha, tudom már: ezt az arckifejezést, annak a betegnek az arcát, jobbra a
                    harmadik ágyban. De ki lehetett? Kire is emlékeztet? Kire vagy mire?</p>
                <p>- Jöjjön már, miért csoszog?</p>
                <p>Nemcsak csoszogok, egyszerre csak megállok a kapuban, mint az ökör, ott a
                    vágóhídon, mikor nem akart bemenni.</p>
                <p>E pillanatban villan át rajtam: tudom már. Az én arckifejezésemet juttatta
                    eszembe a sápadt, szó­rakozott arc, az enyémet, ahogy utóbbi időben, a tükörben
                    látni szoktam reggel, borot­válkozás köz­ben.</p>
                <p>Két lépést teszek, megint megállok. Vigyorogva, kérkedő grimasszal fordulok a
                    feleségemhez, mint aki viccel, könnyedséget játszva, henceg:</p>
                <p>- Aranka - nekem agydaganatom van.</p>
                <p>- Menjen már a hülyeségeivel - nem szégyelli magát? Mint egy elsőéves
                    orvostanhallgató.</p>
                <p> </p>
            </div>
            <div type="chapter">
                <head>
                    VÉRCSEPPEK A SZEMFENÉKEN
                </head>
                <p>- Hogy érti, hogy orvostanhallgató?</p>
                <p>- Úgy. Ez egy régi tapasztalat, enélkül nem is megy a tanulás. Az elsőéves
                    orvosnövendék előírá­sosan keresztülmegy minden betegségen, amivel szembekerül.
                    Himlője van és kolerája és tüdővésze és rákja, sorrend szerint, ahogy a könyvben
                    olvas­sa, vagy ahogy a klinikákon látja. Ez egy törvény­szerű “foglalkozási
                    hipochondria”, hozzátartozik a stúdiumhoz, át kell esni rajta, nem is veszik
                    komo­lyan. Emlékezhetne rá, hiszen volt félévig orvos­tanhallgató is.</p>
                <p>- Szóval azt hiszi, erről van szó... De értse meg, nem vagyok neuraszténiás és
                    húszéves... Elég betegséget és halált láttam életemben... so­ha nem estem
                    képzelődésbe, különben most se... egy furcsa ötlet volt, hogy olyan ismerős ez
                    a...</p>
                <p>- Ugyan kérem. Hát tanulja meg: az agydaga­natnak hármas klasszikus
                    tünetcsoportja van, ami­re a diagnózis épül: fejfájás, szédüléses hányás,
                    papillitis.</p>
                <p>- Ami a fejfájást és hányást illeti... csak nem akartam szólni. És mi az a
                    papi... hogy mondta?</p>
                <p>- Pangásos papilla. A daganat nyomja az agyat, a legkisebb ellenállás irányában.
                    Azon a kis lyu­kon, ami a szemfenékből nyílik, vér tolul a hártyá­ra, amit a
                    szemtükör konstatál. Ez egy biztos tünet, szinte feltétele az agydaganatnak. Nem
                    minden papillitis agydaganat, de agydaganatnál rendesen van és a négy tünet
                    együtt olyan megbízható, mint luesnél a négykeresztes Wasser­mann-reakció.
                    Sies­sünk, mert Gáspárék fél kettőkor ebédelnek. Hát kérem, négy dolgot ne
                    felejtsen el.</p>
                <p>- Tudom: fejfájás, szédülés...</p>
                <p>- Dehogyis, hagyja már ezt - Gáspárnak kell szólni a fordítás miatt, J.-t
                    felhívni és Cininek egy pulóvert... aztán...</p>
                <p>- Vagy úgy. Ami J.-t illeti, különvéleményem van... Majd meglátja, ez a
                    dolog...</p>
                <p> Érdekes, egész délután nem jutott eszembe többé a kórtermi jelenet. Ehelyett
                    sürgős elintéz­nivalók Pesten, és ragaszkodtam hozzá, hogy es­tére otthon akarok
                    lenni. Haza is utaztunk. Cini ugyan még szeretett volna maradni. Éjszaka jól
                    aludtam, bár bosszantott, hogy Józsefet nem tu­dom olvasni, viszont nem
                    gondoltam az új szem­üvegre. Félálomban kéjes gondolatok jelentkez­tek egy
                    ismeretlen nővel, akit sohase láttam. Reg­gelre ébredve se jutott eszembe a
                    tegnapi furcsa borsódzás a hátamban.</p>
                <p> De tíz órakor ott állok a Mária utcai szemklini­ka kapujában, s csak most
                    eszmélek rá, miért jöt­tem. No lám, bosszankodom magamban, megrög­zött
                    orvos-látogató lett belőlem, egyik rendelőből a másikba, mint az aggodalmas
                    fóbiások. F. bará­tom és Gabi. Ezt abba fogom hagyni... és elmo­solyodom,
                    eszembe jut a téma, amiben ki akartam figurázni, húsz jelenetben, a klinikajáró,
                    orrviszke­téses páciens kálváriáját és mennybemenetelét.</p>
                <p> Míg az első emeletre értem, ez a téma foglalkoz­tatott. Nem sejtettem, hogy
                    első, hatezer évre be­rendezett gyermekéletemnek, a hetykeség és önér­zet
                    korszakának, ez a lépcsőház volt az utolsó stáci­ója.</p>
                <p>H.-val, a kedves, előzékeny tanársegéddel a fo­lyosón találkoztam.</p>
                <p>- Á, szerkesztő úr... rég láttuk, kerüljön bel­jebb. Mi az, új szemüveg kellene,
                    mi? öregszünk, öregszünk?</p>
                <p>- Na igen, úgy látszik, megint fejlődtem egy fél dioptriácskát... A látásom nem
                    féltem, csak a ka­rom lenne hosszabb, ahogy az egyszeri távollátó mondta.</p>
                <p>Mialatt a szemtükröt próbálgatja, odavetően és “művelten” megjegyzem:</p>
                <p>- Megnézhetné a fundust is, tüzetesen, drága ta­nár úr, nincs-e valami
                    rendetlenség?</p>
                <p>- Kérem, kérem, nagyon szívesen.</p>
                <p>És már ott kukucskál szeme előtt a hosszúkás, téglány alakú fémmonokli, amiből
                    éles villany­su­gár ugrik át szembogaramba. Egész közel hajol, or­romat súrolja
                    az elmés kis masina. Lélegzését hal­lom, ahogy szuszogva, erőlködve figyel.
                    Várom a szavakat, ahogy megszoktam: “Nna, jól van, szer­kesztő úr, majd írunk
                    egy jó kis üveget, egész kicsi különbség, olyan friss és zöld, mint egy
                    pöszméte­bogyó.”</p>
                <p>Ehelyett más történik.</p>
                <p>H. gyorsat, éleset füttyent.</p>
                <p>- Ejha! apuskám! - csúszik ki a száján, nem ijedten, inkább szinte vidáman, mint
                    mikor ritka példányt talál a bogarász, akinek számára, ha munkában van, nincs
                    más a világon, csak a tudo­mány és annak örömei. (Dollinger, a sebész, egy
                    emlékképemen, papírtálcán kivágott rákot mutat fel: “nézzék, uraim, milyen
                    gyönyörű példány”.)</p>
                <p>- Mi az? - csodálkozom.</p>
                <p>Az asztalra ereszti a műszert, oldalt kapott fejjel elkomolyodva, megütközve néz,
                    mintha hirtelen idegenné váltam volna. A vizsgálóbíró nézhet így, mikor jó barát
                    kerül elébe, hivatalosan, súlyos és ritka bűnténnyel vádolva.</p>
                <p>- A szemfenék tele van vérrel. Ekkora vércso­mók. Egész duzzadt a papilla.</p>
                <p>Szótlanul ülök, a látomás tovább tart. Igen, szót­lanul ülök, mint a gyilkos,
                    akit leleplezett a detek­tív, nem tudok védekezni, pedig azt hittem, ártat­lan
                    vagyok. De a szemfenék tele van vérrel! Sajná­lom, a zsebkésen vérnyomokat
                    látok: egy szót se! ön most itt marad, nem mozdul, amíg behívom a hivatalos
                    nyomozóbizottságot.</p>
                <p> És csakugyan. H. felugrik, az ajtóhoz siet. Hihe­tetlen gyorsan tele van a
                    fülke. Asszisztensek, alor­vosok, cselédkönyvező hallgatók vesznek körül. Mohón
                    kapkodják egymás kezéből a szemtükröt. Egyszerre szétnyílik a csoport:
                    ünnepélyesen, szi­káran, jön a kedves, öreg professzor. Erre a hírre hozták
                    be.</p>
                <p>Sokáig vizsgálja a szemem. Aztán rögtön a ta­nársegédhez fordul. Egy kis
                    ünnepélyesség van a hangjában, ahogy feléje biccent.</p>
                <p>- Gratulálok, tanársegéd úr. Kitűnő diagnózis. Klasszikus eset. Gratulálok.</p>
                <p>- Ó... professzor úr... az ön klinikáján lettem szemorvos...</p>
                <p>Halkan szólalok meg: - Uraim...</p>
                <p>Mindnyájan felém fordulnak. Mintha csak most eszmélnének rá, hogy a szememen és
                    annak hirte­len az érdeklődés központjába került papilláján kí­vül magam is
                    jelen vagyok. A tanársegéd egyszeri­ben megváltozik, barátságosan, biztatóan néz
                    rám, meglátja bennem a régi ismerőst.</p>
                <p>- Hát, kedves szerkesztő úr, egyelőre semmi képzelődés, ez sok minden lehet. Most
                    szépen át­megyünk a szomszédba, látótérvizsgálat, színlátás­ellenőrzés, scotoma,
                    nystagmus. Jöjjön.</p>
                <p>Az új szemüvegről már szó sincs. A szomszédos szobában sokáig manipulálnak.
                    Furcsa gépek. Ke­resztbefektetett két rúd, négy végén fehér pontocs­kával.
                    Lassan forgatják, szólnom kell, mikor a pontocskák látóterembe érnek. Kínosan
                    erőlkö­döm, hogy ne csaljak, bandzsalítva, tudom, men­nyi múlik most azon, hogy
                    becsületes legyek. For­gó korong, piros meg kék ponttal. Körülményesen
                    pepecselnek rajta, meg kell mondanom, mikor pi­ros, mikor fehér. A vizsgálat
                    elhúzódik, jegyzetek, számítások. A kedves, halk szavú segédorvos ujját többször
                    elhúzza a szemem előtt, megkérdem, a pupillát nézi-e, talán luesra gyanakszik?
                    és meg­hökkenve konstatálom magamban, hogy örülnék, ha luesra gyanakodnék,
                    “csak” luesra. Nem, az egész szemgolyó esetleges rezgését figyeli.</p>
                <p>A folyosón várok, félóra múlva kijön hozzám H. Kezében zárt boríték.</p>
                <p>- Na, itt a lelet, szerkesztő úr. Ezt sürgősen vi­gye el valamelyik klinikára. -
                    Korányit ajánlom. Ott majd aztán megmondják a többit. Még sok vizsgálat lesz.
                    Talán tovább küldik. Csak most nem szabad hanyagnak lenni. Legjobb, ha már
                    holnap jelentkezik. És ugye, értesít bennünket - gondolhatja, mennyire magával
                    vagyunk.</p>
                <p>- Nagyon köszönöm... nagyon kedves... vagyis mit akartam mondani... tudja,
                    ugyebár, hogy ezek a... ezek a vérzések... esetleg agyda­ganatra...</p>
                <p>Gyorsan a szavamba vág.</p>
                <p>- Ugyan kérem, mondtam már, hogy sok min­denféle lehet. Soha nem kell kombinálni.
                    Külön­ben is ahhoz az kellene, hogy szédüljön és hányjon és mindenféle reflex...
                    de szó sincs róla, rég lát­tam ilyen jó színben. Hát ugye, nem felejt el
                    ben­nünket? na sietek, alázatos szolgája.</p>
                <p> Még a lépcsőházban feltéptem a borítékot. Néhány szemvizsgálati adat, amiket nem
                    értek.</p>
                <p>A végén nagy betűkkel a verdikt, az ítélet: “Pangá­sos papilla, a bal szemen
                    másfél, a jobb szemen két és fél dioptria”.</p>
                <p>Visszateszem a leletet a feltépett borítékba. Las­san megindulok. Furcsa, milyen
                    könnyűek a lépte­im. És az egész, az utca, minden, valami más... De hiszen nem
                    erről van szó. Mire is kell most gondolnom? A felöltőmön kopást veszek észre.
                    Igen, felöltőt kellene vennem, már múltkor... fel­öltőt kellene vennem? nem,
                    nem, ezúttal egész másvalamiről van szó. Tudom már.</p>
                <p> Negyedóra múlva ott ütök a könyvtárban. Négy könyvet válogatok ki, két külföldi,
                    két magyar szerző. “Daganatok”, “Az emberi agy”, “A fejfájá­sokról”, “A központi
                    idegrendszer szoma­tikus el­változásairól”. Bosszant, hogy a legújabb irodal­mat
                    nem tudom megkapni. A legújabb is két-hároméves.</p>
                <p> Fél kettőre körülbelül tudom, ami érdekelt. Ahogy a felöltőmet veszem, próbálok
                    rezümét csinálni. Mondatok kavarognak előttem. Különö­sen egy: “Ezek a daganatok
                    előbb-utóbb fel­tétle­nül halálra vezetnek, azért a műtéti beavatkozás, a
                    daganat eltávolítása még a mai nem kedvező statisztika ellenére is okvetlenül
                    javasolt, ha a diagnózis, főként persze a röntgenkép nem hagy kétséget a daganat
                    létezését és helyét illetően”. És egy másik: “A műtéti beavatkozás halálozási
                    arányszáma ezek után és mindent tekintetbe vé­ve, sajnos, még mindig
                    hetvenöt-nyolcvanöt szá­zalékra becsülhető.”</p>
                <p> A József utcánál kiérek a körútra. Hová is kell mennem? Igen. Ebéd előtt még
                    felszaladok a szer­kesztőségbe, a korrektúra miatt, utalványt is ki kell
                    állítani.</p>
                <p>De miért megyek olyan lassan?</p>
                <p>Hiszen nekem most sietnem kell, el kell intéz­nem valamit, el kell intéznem,
                    nagyon sürgős. Vi­szont nem a klinikáról van szó, oda majd holnap. Most valami
                    más van, magammal kell valamit megbeszélni, sürgősen, és nekem ehhez semmi
                    kedvem sincs. Valaki dörömböl bennem gúnyosan és erőszakosan: ő az, megismerem,
                    énke, szemtelen kis ember, aki független tőlem, ott mászkál ben­nem valahol,
                    “néha a szívemben, az ujjaimban, né­ha és néha az agyvelő párnás tekervényeire
                    lefek­szik” - énke, akit egyszer, fiatalon, felfedeztem ma­gamban, nevén
                    neveztem, énke, aki döntő pillanat­ban, mikor az életet felfedeztem, mikor
                    szerelembe estem, mikor hittem a túlvilágban, kopogni kez­dett, szemtelenül és
                    sürgetően: no, mi lesz? észre térsz-e végre? abbahagyod nagyképű fellengzése­id?
                    Énke, aki ott fog ülni az orrom hegyén, utolsó perceimben, hogy akkor is
                    gúnyoljon és gyaláz­zon: “hát ehhez mit szólsz? nyilatkozol-e végre? vagy még
                    most is halogatni akarod a vallomást? egy jól hangzó frázis, az utolsó szó
                    érdekében?”</p>
                <p>Énke mozgolódik és kérdez: “Na, mi az? akarsz mondani valamit? azt hittem,
                    mondani akarsz va­lamit: beszélj hát, nyavalyás! Vagy adj egy jelet! Csak
                    őszinte legyen - ordíts hát fel végre, kiabálj, üvölts, te félni is gyáva!”</p>
                <p> De én nem ordítok fel, ballagva megyek tovább. Egy látszerész előtt megállok,
                    nini, homokóra - nem tudom, miért -, utóbbi időben okvetlenül be akartam
                    szerezni. Szép, karcsú homokóra, tízper­ces, ötperces beosztással. Lám, nem is
                    drága.</p>
                <p>Mégse veszem meg, tovább megyek. Mi van itt? Miért olyan esetleges, valószínűtlen
                    minden? Há­zak és boltok. Hiszen ezerszer láttam őket. Nem is ezerszer,
                    ötezerszer. Hiszen éppen ez az...</p>
                <p>Észrevettétek már, hogy nemcsak akkor hat ide­genszerűen egy város, mikor először
                    látjuk, hanem akkor is, ha utoljára sétálunk végig rajta, utazás előtt, hogy
                    kivándoroljunk, soha vissza nem térés­re? Tűnődve nézem a feliratokat, az
                    ismerős kira­katok olyan fájdalmasan újak és az egész mintha szűkebbre, kisebbre
                    zsugorodott volna, mint mikor gyermekkori házunkat pillantjuk meg és az udvart
                    és a kertet, és csodálkozunk, mert nagyoknak és pompásaknak hittük. S mikor
                    visszatérünk felnőtt életünkbe, nem az fáj, hogy olyan szép és hatalmas volt,
                    amit elvesztettünk, hanem az, hogy olyan ki­csi és értéktelen volt a gyermekkor,
                    amiből táplál­koztunk egy életen át.</p>
                <p> A kedves Láng titkár, mint mindig, mosolyogva fogad, én is összeszedem magam.
                    Pannival vicce­lek. Sz. R. jön be, könnyed “jenseits vom Guten und Bösen”
                    arckifejezésével, amivel olyan kedves ellentétben áll lobogó, sűrű,
                    forradalmár-üstöke. Szeretem benne, hogy tud természettudományt is, nemcsak
                    humanisztikát, mint a fiatal írók általá­ban. Most is efféléről beszélünk,
                    felfedezésekről, irányzatokról az orvostudományban és hogy a harctér kitágul:
                    nemcsak a betegségek elleni küz­delem erősödik, a betegségek is
                    fegyverkeznek.</p>
                <p>- Nekem például agydaganatom van - jegyzem meg.</p>
                <p>Jót nevet.</p>
                <p>- Miket beszélsz, művelt ember létedre. Tudod, mit beszélsz?</p>
                <p>- Hogyne.</p>
                <p>- Jó, jó. Értem. Ha már betegség, neked valami különleges kell, ami másnak nincs.
                    Ezúttal kicsit elvágtad magad. Ajánlok valamit, ami szebben hangzik és nem olyan
                    komoly: extra-szisztolé és disz-hidrózis.</p>
                <p>- Nem. Egyszerű agydaganat.</p>
                <p>- Beszéljünk másról. Erről majd akkor, ha mu­tatsz nekem egy leletet pangásos
                    papillával. </p>
                <p>Villámgyorsan nyúlok a zsebembe.</p>
                <p>- Parancsolj.</p>
                <p>Elolvassa, aztán még egyszer kezdi olvasni, meg­nézi még egyszer a nevet, amire a
                    leletet kiállítot­ták. Csak én látom, hogy egy kicsit elváltozik az arcszíne.
                    Határozottan büszke vagyok. De csak egy pillanatig.</p>
                <p>Összecsukja a leletet.</p>
                <p>- Hát... - mondja kicsit rekedten - izé... pi­káns. Kicsit pikáns, ez igen. Hm...
                    tessék a lelet.</p>
                <p>Óráját nézi.</p>
                <p>- Hű... diktálnom kell... szervusztok.</p>
                <p>Mikor eltűnik, hátradőlök a pamlagon, kereszt­be vetem a lábam, mert a padló
                    furcsán elforog alólam. Így érezheti magát, akit kilógatnak a rács fölött, és
                    egyszerre csak észreveszi, hogy el akarják ereszteni.</p>
                <p> </p>
            </div>
            <div type="chapter">
                <head>
                   BARLANGVASÚT
                </head>
                <p>A városligeti Angol Parkban tavaly újfajta bar­langvasutat építettek, a régi
                    közelében, ahol az ut­casarkokon törpék és királykisasszonyok, idilli
                    je­lenetek, kristálypaloták bukkantak az utazó elé. Ezt az újat, ha jól
                    emlékszem, “kísértetek vonatjá­nak” nevezik. Indulás után koromsötét­ségbe kerül
                    az ember, melyben baljós szél zúg, láthatatlan aj­tók csapkodnak, lánc csörög,
                    sóhajtás és csikorgás rémlik, mint ama “külső sötétségben”, melyről a biblia
                    beszél. Beteg fény villan - pillanatra, a fal­ban, csontváz vigyorog fel, de a
                    kísértetvonat már­is elcsapott előtte, mintha mélységbe zuhanna. Alattad reszket
                    és hullámzik az ülés. Következő fülkében öngyilkos fekszik, aztán akasztott
                    ember, koporsófedelet feszegető tetszhalott. Bagoly hu­hog, kuvik ketyeg. Furcsa
                    mulatság a vidám nép számára. Úgy látszik, mégis mulatság, az emberek fölényesen
                    nevetnek a kocsiban, tréfásan rémítge­tik egymást, brekegnek, huhuznak. Erre
                    szükség van, tapasztalat szerint rosszabbul bírja, aki hall­gatagon ül,
                    sötétben, a pániknak és szorongásnak ebben az alantas, rikító és émelygős
                    légkörében, melyet kárörvendő, keserves verklinyekergés fest alá.</p>
                <p>Nem jelentkeztem a klinikán, Bécsbe se írtam. Azzal halogattam a dolgot, hogy
                    egyelőre majd vá­runk, és figyelünk a sötétben, talán magam is meg­találom a
                    kifelé vezető vagy végleges megoldásba nyíló ajtót. Áltattam magam, hogy a
                    nyugalom mindennél többet ér, különben is sok dolgom van. Ez az állapot valami
                    különös félálom-világnak ígérkezett, nem is volt rossz ebben a minőségben. De
                    nem tartott soká.</p>
                <p>A verkli nyekergését nyugtalan villanások vál­tották fel. Ha az ember reggel
                    megsebzi a kisujját, napközben csodálkozva tapasztalja, hogy az érzé­keny ujjat
                    mindenhová beléveri: ez való­színűen té­vedés, máskor is így van, csak nem veszi
                    észre. Bing neurológiáját, Bleuer pszichiát­riáját azelőtt is lapozgattam, de
                    most, hogy a betű összefolyt beteg szemem előtt, különös erővel keltek életre a
                    szö­vegmagyarázó ábrák. Személyes ismerőseimmé váltak a csonka-bonka,
                    ferde-görbe bénultak, a petyhüdt tekintetű myxödémás, a nagyzási hóbort
                    meg­szállottja, gőgösen felszegett állával, a mikro­kefál legény, csöpp
                    fejebúbja alatt széles arcán a pokoli vidámságnak nem is dantei, inkább homéri
                    kacajával. Egy fényképre sokszor vissza­lapoztam: teljesen csonttá aszott
                    idiótanő, meztelenül odatá­masztva a klinika lócájára, csapzott hajjal, magas,
                    de homorú homlokkal, profilja sejtelmes kínokról beszél, amiket nem tud
                    kifejezni, még jajgatással se, mint az állatok. Little-kóros fiú, görcsbe
                    csava­rodott végtagokkal, négykézláb: agyát akkor érte a sérülés, mikor a
                    világra jött, puha koponyáját összeroppantotta az anyaöl. Némelyik beteg szemét
                    négyszögletes fekete álarc takarja el, hogy ne le­hessen ráismerni.</p>
                <p>Este az ágyam fölé boruló lámpaernyő alatt szomjúság fog el, valami másra
                    gondolni végre. Évezredek “kulisszafalai” mögé jó volna nézni me­gint, ibolyakék
                    messzeségbe. De nem tudok olvas­ni - ötletem támad, behívom Rózsit, és ő
                    készsége­sen és korlátlan ideig olvassa fel “József”-et. Ki­csit éneklős hangon,
                    de meglepően értelmesen for­gatja le Thomas Mann nehéz, bonyolult mondatait az
                    orsóról. Csodálkozó kérdésemre, hogy érti-e a szöveget, amin hiper­kultúrás
                    esztétikusok törték a fejüket, vállat von, hogyne értené, hiszen csak az van
                    benne, amit az iskolában is tanult, hittanórán. Az ám, emlékezetes részhez
                    jutottunk éppen. A Jó­zsef életén és boldogságán és szemtelen elbizako­dottságán
                    felbőszült fivérek megragadják az Anya káprázatos nászköntösében páváskodó fiút,
                    alapo­san összepüfölik, és belelökik a kiszáradt, mély kútverembe. Ott hever
                    most bevert bordákkal és véresre lapított, félig kiütött szemmel, megkötözve.
                    Helyzete reménytelen. Eddigi napsugárban izzó életére gondol és arra, milyen
                    természetesnek talál­ta. Kilátás nélkül, hogy valaha hasznát veheti, egy
                    tanulságot regisztrál el: emberek, akiket alázatos, mindenre kész szolgáinknak
                    hiszünk, mert csodál­nak bennünket, és rajonganak értünk, nem segít­hetnek
                    rajtunk a balsorsban, mert közöttük a leg­nyomorultabb és legkisebb is minden
                    rajongáson túl jobban szereti önmagát, mint bennünket.</p>
                <p>Gyorsan megkérem Rózsit, hagyja abba és alud­ni próbálok.</p>
                <p> Délelőtt, ahogy a Belváros felé ballagok, csopor­tosulás. Epilepsziás munkás
                    rángatózik a földön. Egy pillantással megállapítom, hogy nem szimu­láns, ajkát
                    tajték lepi el, szemgolyója kifordult. Jackson-epilepszia, bólintok magamban,
                    ahogy to­vább megyek: ezt mostanában megkülönböztetik. Műtéttel is próbálják
                    gyógyítani: a leemelt kopo­nya alatt felszabadítják a szorongó agyvelőt, szép
                    sikereket értek el... az ám, ha nincs daganat...</p>
                <p>Felriadok: vak koldusnak mentem neki, botjá­val tapogatva igyekezett át a
                    kocsiúton.</p>
                <p> A szerkesztőségi jelenet óta nyugtalan vagyok, lelkiismeret-furdalás gyötör,
                    amiért egy hatásos fordulat kedvéért elárultam a “leletet”. Igazán vár­hattam
                    volna, ezerszer megtanulhattam, hogy a túl korai hencegésből baj lesz.</p>
                <p>Talán még el lehetne felejtetni az emberekkel ­hiszen... lehetséges, ugye, hogy
                    még sincs komoly baj, s akkor elmúlik az egész rossz álom.</p>
                <p>De elkéstem. Gyanúm, hogy már mindenki tud mindent, igazolódik.</p>
                <p> Eleinte képzelődésnek igyekszem hinni, ha az emberek gyorsan megfordulnak
                    utánam. Ismerő­sök kutató arccal néznek rám, gyöngédebbek, fel­ugranak, hogy a
                    kabátomat felsegítsék. Vára­kozó kíváncsiság feszül körülöttem. Semmi, semmi,
                    mondom magamban, és túlzottan, szinte táma­dóan vidám vagyok.</p>
                <p>A szerkesztőségbe napokig nem megyek be, in­kább ődöngök az utcán, de folyton
                    beteg emberek­kel találkozom. Valami lassan fejlődő ellenséges hangulat lett
                    úrrá rajtam. És mint a verkli, egyre nyöszörgőbben, egyre keservesebben jön
                    utánam, jár utánam, fordul be utánam az utcasarkon a káp­rázat, hogy
                    vendégségben vagyok. Igen, haragos irigységgel, vendégségben járkálok egy idegen
                    vá­rosban, ahol figyelnek és várnak.</p>
                <p> Az Egyetem téren D.-vel találkozom, rég láttuk egymást. Elkezelés után
                    visszafordul, odavetően mondja:</p>
                <p>- Hja igaz, hallom, valami bajod van - veseizé vagy micsoda.</p>
                <p>Gyorsan közbevágok.</p>
                <p>- Dehogyis, hová gondolsz. Idegfájdalom...</p>
                <p>- Igen, igen, valami központi dolog... Hát kér­lek, okvetlenül menj el az M. úti
                    kórházba, szóltam rólad dr. R.-nek - de ne felejtsd el...</p>
                <p>- Micsoda? Szóltál rólam?</p>
                <p> Mások, akik rendesen továbbmennek, ha talál­kozunk, most megállnak, beszélgetni
                    kezdenek, holott nincs semmi mondanivalójuk. Már képtelen vagyok észre nem
                    venni, hogy kutatva vizsgálják az arcom.</p>
                <p>A villamoson egy nálam fiatalabb úr feláll az ülésről, erőszakoskodik, hogy
                    bizony csak üljek a helyére, nem fontos, én nem emlékszem rá termé­szetesen, de
                    ő ismer engem látásból. És míg le nem száll, nem veszi le rólam a
                    tekintetét.</p>
                <p>Kár volt szólni, kár volt szólni, ez borzasztó. Ri­adtan kapkodom a fejem,
                    szimatolok, érzem, hogy beszélnek, pletykálnak, kombinálnak. És valahol van
                    valaki, nem tudom, ki lehet az, aki már szedi össze a szálakat, figyel, vár,
                    telefonál, intézkedik, alkalmas pillanatot keres. Egy ismeretlen Porfir, akinek
                    figyelmét, egy szerencsétlen pillanatban, Raszkolnyikov maga hívta fel
                    magára.</p>
                <p> Valamit tennem kell, elhárítani a gyanút, mielőtt mások cselekszenek helyettem.
                    Intézkedni kell, bármily szívesen poshadnék még a homályban, ahol olyan jó, nem
                    kell gondolni semmire.</p>
                <p> Ezt a kedves, szórakozott, tűnődő Gyulát kere­sem fel, aki a legjobb,
                    legóvatosabb, legszkepti­ku­­sabb tudós orvosbarátaim közül. Soha nem beszé­lünk
                    tudományról, a finom és választékos iroda­lom érdekli. Lám, milyen kedvesen,
                    elfogulatlanul fogad, ez biztosan nem tud semmit. Különben mondaná. Viccelünk,
                    Elza asszony is bejön, igyek­szem mulattatni, bosszant, hogy szótalan.</p>
                <p>- Igaz, Gyulus, megnézhetnéd a gyomrom meg a tüdőm meg egy pár reflexem, sokat
                    fáj a fejem, pe­dig két hete nem dohányzom, meg kérlek, mit szólsz hozzá, a
                    szemem...</p>
                <p>- Igen, igen, tudom - illetve... már említetted. Kérlek, jó hogy szólsz - arra
                    gondoltam, okvetle­nül menj el az M. úti kórházba, R. tanár úr már vár. Vagyis,
                    ha akarod, mindjárt telefonálok neki.</p>
                <p>Pár perc múlva szólok csak.</p>
                <p>- Ha már úgyis vár, ne fáradj, majd elmegyek. - Az előszobában a gyerekek
                    kikísérnek. Élénken beszélgetek velük, és közben azon tűnődöm, mikor említettem
                    én ezt a szemdolgot Gyulának? Nem, egész biztos, hogy nem említettem.</p>
                <p>Dénes nem alkalom nélkül, de váratlanul meg­említi délben, hogy a biztosítási
                    kötvényem lejár, pénzt kellene gyorsan szerezni, mégis, ugye... kár a sok
                    befizetett részletért.</p>
                <p> Öt órakor ott ülök R. tanár úr rendelőjében a Falk Miksa utcában. Puha arcú,
                    derült, kiegyen­sú­lyozott férfi, ha nem tudnám, hogy kiváló tudós, valami jól
                    menő kereskedelmi vállalat főnökének gondolnám. Csak hallgatagsága árulja el a
                    szak­embert. Nem említi, hogy várt rám. Meztelenre vetkőztet, sokáig vizsgál,
                    vagy tízféle reflexet pró­bál ki, szurkál, csiklandoz, járat, emelgeti
                    végtagja­imat. Egyre csillapuló szívdobogással, növekvő önérzettel hallgatom,
                    ahogy mormog, “negatív... negatív”. Hát persze hogy negatív, azt szeretném
                    látni, nézze csak, milyen biztosan járok behunyt szemmel.</p>
                <p>Egyszerre csak eszembe jut, hogy B.-nél voltam, a másik Gyulánál két jó barát
                    közül, a laboratóri­umban, és röntgenképet csináltunk a koponyám­ról. Szóba
                    hozom ezt.</p>
                <p>- Hogyne, már nálam vannak a képek - bólint gyorsan.</p>
                <p>- Ugyan, már itt is vannak - no, és van folt az agyvelőn?</p>
                <p>- Nincs. Különben még jobban is megnéz­zük...</p>
                <p>- Hátha egyszer nincs, mért kell még jobban... Különben, ha nem csalódom, csupa
                    negatív refle­xet talált a papillán kívül...</p>
                <p>- No igen, igen...</p>
                <p>- Tehát sehol semmi jel...</p>
                <p>- Itt volna talán ez a dizmetriás... ezen még gondolkodom... Holnap mindenesetre
                    tessék fel­jönni.</p>
                <p>
                    <hi xml:id="orvos1">Holnap mindenesetre nem megyek fel. Ez az ember nem tetszik
                        nekem. Az a benyomásom, nem szeret. Mások milyen kedvesek, évődnek,
                        enyeleg­nek, bíznak bennem, ha látják, hogy valami nega­tív, örülnek neki,
                        nem nyomoznak tovább, együtt drukkolnak velem a jó ered­ményért. Ez meg
                        egye­nesen szeretné, ha baj volna, addig nem nyugszik, míg nem talál
                        valamit. Igazi detektívtermészet. Csak a pozitív sikerek érdeklik. Neki az
                        kell, elfo­gult a betegség irányában, az egészség rovására. Nem szeret. Érzi
                        bennem, hogy ösztönemberekre van szükségem, el akarja űzni őket mellőlem,
                        abla­kot nyit, ahol anélkül is jól látni: nem tanulta meg, hogy a túlságos
                        világosság éppen úgy megtéveszti a szemet, mint a teljes sötétség.</hi>
                </p>
                <p> A Bucsinszky Kávéházban délelőtt Nagy Lajos barátom csodálkozva néz rám, mikor
                    vissza­jövök a telefonfülkéből.</p>
                <p>- Mi az, nem beszéltél?</p>
                <p>- Nem volt senki a telefonnál.</p>
                <p>- Hiszen nem is hívtak...</p>
                <p>- Dehogynem... nem hallottad?</p>
                <p>- Én nem hallottam semmit.</p>
                <p>Aha, igen... tulajdonképpen én akartam fölhív­ni a másik Gyulát. Nem tudom,
                    honnan vettem, hogy hívnak, csöngetnek sürgetően.</p>
                <p>- Te vagy az, Gyula?</p>
                <p>- Parancsolj.</p>
                <p>- Kérlek szépen, hallottam, hogy elkészültek azok a koponyafelvételek.</p>
                <p>- Igen.</p>
                <p>- És hogy nincs folt az agyvelőn.</p>
                <p>Egész pici szünet, csak én veszem észre.</p>
                <p>- Nincs.</p>
                <p>Most én tartok kis szünetet, aztán tréfás hangot ütök meg, rejtvények modorában,
                    melyeknek mind­ketten szenvedélyes barátai vagyunk.</p>
                <p>- Kérdezek valamit, Gyula.</p>
                <p>- Parancsolj.</p>
                <p>- Ha volna folt az agyvelőn, akkor most meg­mondanád nekem?</p>
                <p>Szünet.</p>
                <p>- Nem.</p>
                <p>- Miért nem?</p>
                <p>- Mert bizonyos fokig az orvos a beteggel szem­ben is titoktartásra van
                    kötelezve.</p>
                <p>Nevetek.</p>
                <p>- Nem gondolod, Gyula, hogy második vála­szod némiképp problematikussá teszi az
                    első értékét?</p>
                <p>- De gondolom.</p>
                <p>- Tehát most mit higgyek?</p>
                <p>- Nem tudom.</p>
                <p>- Jó, majd beszélünk. Szervusz. Köszönöm.</p>
                <p> Másnap reggel titkárom kíséretében jelentkezem a Korányi-klinikán, felvételre.
                    Az irodában, mi­alatt személyi adataimat felveszik, Dénes tréfál­kozva
                    megjegyzi, hogy úgy viselkedem, mint aki hosszas habozás és tépelődés után
                    feladja magát a rendőrségen.</p>
                <p> </p>
            </div>
            <div type="chapter">
                <head>
                    KÉZLEGYINTÉS AZ ABLAKÜVEGEN
                </head>
                <p>Szeretném, ha az olvasó elhinné, hogy nem ol­csó hasonlaton nyargalok, vagy
                    költői aláfestéssel próbálom érdekessé tenni magam ezzel a bűnügyi beállítással
                    - szívesen kerülnék mindent, ami “jel­képes”, hiszen az olvasónál sokkal
                    szorongóbban érdekel, hogy tisztán és világosan, hangulatcafran­goktól
                    fertőzetlenül emlékezem-e arra, ami történt. De éppen ezért vagyok képtelen nem
                    venni észre, hogy egész betegségem alatt végig, öntudatlanul, anélkül hogy
                    észrevettem volna (csak most eszmé­lek rá) bűnösnek éreztem magam valamiért,
                    valami elfelejtett bűnért, amit nem mentett, hogy nem akart eszembe jutni: talán
                    ezért nem tudtam elejé­től végig panaszkodni vagy lázadozni végzetem el­len. Ami
                    pedig a jelképet illeti - az olvasó, ha elég megértés és részvét van benne
                    önmaga iránt ahhoz, hogy életét figyelje, fel fogja ismerni, hogy min­dennap
                    történik velünk három vagy négy olyan apróság, ami nemcsak arra a napra, hanem
                    sor­sunknak és lelkünk fejlődésének arra a korszakára jellemző - csak észre kell
                    venni ezeket a jeleket.</p>
                <p>Az orvosi vizsgálat, szigorú klinikai bentlakással - ezt is csak most látom -
                    például pontosan meg is felel a vizsgálati fogságnak, amivel az őrizetbe vett
                    gyanúsítottat sújtja a törvény, és mindegy, hogy börtönről vagy úri, kényelmes
                    államfogházról van szó - hiszen a gyanúsítottat csak a bűnösség ki­mondása és a
                    várható ítélet érdekli, ő maga, akár­hogy is végződik a dolog, úgyis
                    megbűnhődött már azzal, hogy a gyanúsítás nyilvánosságra ke­rült.</p>
                <p>Reggel vonultam be, de mindjárt le kellett vet­kőznöm, és ágyba feküdnöm: nem
                    arról van szó, jól vagyok-e vagy rosszul, ez az előírás. Az első vi­zitre várva
                    lapokat kérek, mérgelődve próbálok ol­vasni, nem megy, a kedvesnővér rögtön
                    vállalko­zik, hogy felolvas, nem is kérdi, mi bajom. Úgy teszek, mintha a
                    vezércikk vagy novella érdekelne, de hamarosan rálapoztatok vele a személyi
                    hírek­re. Már-már fellélegzem, de nincs kegyelem: az el­ső szerény kis közlést
                    apró betűkben és szűkszavú­an ugyan, de felfedezzük - az újságíró sajnálattal
                    értesült, hogy múló jellegű betegségem alapos ki­vizsgálása céljából önként
                    bevonultam az egyik előkelő klinikára, remélhetőleg rövid idő múlva friss erőben
                    stb. Megadással várom a többit, s egy félóra múlva már bosszant, sérti hiúságom,
                    hogy még senki se telefonált. Ám Bécs jut eszembe, meg­hökkenek, és gyorsan
                    intézkedem, hogy sür­göny menjen “Lap tévedett, semmi bajom, levél megy”.</p>
                <p>Tíz órakor kezdődnek az előzetes általános vizs­gálatok. Cs. doktor elmés,
                    jókedvű, könnyű szavú ember, hamar összebarátkozunk. A reflexellenőr­zéseket már
                    én mondom be előre, gyakorlatom van karkinyújtásban, behunyt szemmel előre-hátra
                    dő­lésben, lábujjaimat úgy mozgatom a talpcsiklando­zásra, mint egy felnőtt, s
                    nem úgy, mint a majmok és csecsemők. Na jó, holnap majd vért nézegetünk,
                    cukorra, egyébre, kis szurkálás lesz. Hát egy parti sakkot játszanék-e? De
                    mennyire, nagyon szíve­sen, ebéd után rendelkezésére állok. Hallom,
                    mes­ter­szerű játékos.</p>
                <p>Nini, hisz ez nem is lesz olyan kellemetlen kávé­ház, ez a klinika: a nyomás, ami
                    reggel szívemre nehezedett, fölenged. A sakkpartit ebéd után el­vesztem ugyan,
                    ám néhány kedves, vidám ismerős, akik egyelőre telefonálnak csak, de majd később
                    kijönnek hozzám, felfrissíti kedélyem. Délután ki­süt a nap. Valami olyan
                    jóleső, békés nyugalom fog el. Keresem az okát. Mi lehet az? Talán mert nem kell
                    dolgoznom, ürügyem van henyélni? Nem, ez túlságosan felületes magyarázat. Valami
                    van a hangulatomban, amit soha nem éreztem. Először élvezem a teljes
                    felelőtlenség boldogító ál­lapotát. Hogy magyarázzam a normális, rendes
                    embereknek? Értsétek meg, az ilyen görcsös lélek, amilyen az enyém, állandóan és
                    szüntelenül abban a feszültségben szorong, amibe ti, boldogok, csak
                    egyszer-kétszer kerültök egy élet folyamán: az élet minden pillanatában
                    kénytelen vagyok az egész életemre gondolni. Nekem minden percem olyan, mint
                    nektek, ha a hatodik emeletről zuhantok alá, vagy elkapott a forgószél - ostoba
                    érzékenység, hogy lehetne kigyógyulni belőle? Vagy talán csak túlzott
                    aggodalmaskodás, gyerekkorból megma­radt, nádpálcától, büntetéstől való félelem?
                    Hogy mondja Shakespeare: “A gyáva ezerszer hal meg, a bátor csak egyszer.” Hát
                    én most, úgy látszik, ki fogok gyógyulni ebből - milyen jól érzem magam, ez nem
                    az életem itt, ez egy délután, lehet, hogy beteg vagyok, lehet, hogy meg kell
                    halnom, de ah­hoz ennek a délutánnak semmi köze, nekem se ahhoz az emberhez,
                    akinek majd baja lesz belőle, hogy a világra jött. És csendesen fűzögettem a
                    gon­dolatokat, nem is gondolatokat, csak szavakat - nem várom meg, míg a logika
                    szövevénye gyümöl­csöt érlel: letépem, mikor virágot hajtott, ha csak szóvirágot
                    is. Két remek kecskerímet komponálok a másik Gyula részére. Különben is mi
                    minden történik még, maga a vizsgálat százfélét deríthet ki, s aztán bármi derül
                    ki, sok idő van még gondol­kozni, határozni, dönteni.</p>
                <p> Este kissé lehervadok. Nem a szédülés és fejfá­jás tör le - nyolc felé ezen
                    többnyire túl vagyok. Erre a nagy csendre azonban nem számítottam. Hét óra után
                    a folyosók élénk élete kialszik, az or­vosok hazamennek vagy visszavonulnak.
                    Népte­lenné válnak a széles kaszárnyafolyosók, a termek­ben túlvilági kék fény
                    dereng, magam is stílszerűen kéket gyújtok fel különszobámban. És bámulok ki a
                    nedves parkra - közben megeredt az eső -, leltárt csinálok lelkemben, és azon
                    tűnődöm, van-e vesz­tenivalóm egyáltalán? Mindentől eltekintve, jól tu­dom, nem
                    lenni rend­kívül unalmas állapot az élet tarkaságához képest. Viszont
                    határozottan nagyon sok előnye van. Nem kell beszélgetni, kifogásokat keresni.
                    Az ám, ha az ember élvezni tudná ezeket az előnyöket, életen és halálon túl
                    valami harma­dik állapotban - hogy bemehetnék kedvenc kávé­házamba anélkül, hogy
                    ott legyek, leülnék az em­berek közé, és nem tudna rólam senki. De vajon úgy
                    van-e csakugyan, ahogy a “Mennyei Riport­”-ban álmodtam - és ha mégis
                    tévedtem?</p>
                <p>Lábujjhegyen bolyongani kezdek a kékben de­rengő kórtermeken át, mintha keresnék
                    valakit. A kedvesnővérek némán néznek utánam. A bete­gek többnyire háton
                    fekszenek, nagyon csendesek, pedig nem alusznak: csupa gyerekszoba ez, a szü­lők
                    színházba mentek, vagy vacso­rára vannak meghíva, és a kicsinyek most nyitott
                    szemmel áb­rándoznak az életről. Egy fülkéből halkan füttyent valaki: Ernst Ottó
                    barátom, a kalandozó publicista hív magához, tüdejével van valami, még két hetet
                    kell feküdnie. Leülök az ágyához, fölényesen vic­celődöm, ahogy egészségesek
                    szoktak a beteggel, meg se kérdi, miért vagyok itt. Aztán a régi barát özvegye
                    szólít meg, hosszan magyaráz valamit a veséjéről, őt is megnyugtatom. Egy
                    kétágyas szo­bába csak benyitok éppen: a nővér közli, agybajos az egyik, csak
                    menjek be, ébren van, szívesen lát. Á, most nem zavarom, majd holnap
                    meglátogat­juk.</p>
                <p> Reggel nem tudok aludni, üzleti ügyekben tele­fonálgatok, de még senki sincs a
                    helyén. Fél tízre bevetődöm az egyik kórterembe, ahol szigorlat fo­lyik éppen. A
                    finom, halkszavú professzor (most látom először) ül az ágy mellett. Csinos
                    szigorló­kisasszony kipirulva felelget, az ágyban fekvő be­tegre vonatkozó
                    kérdésekre. “És mit lát még?” “Tapogatásra a hasizmok ernyedtek, ez azt
                    mutat­ja, hogy...” A kisasszony habozva, erőlködve né­zi a betegét. “No és?
                    Nézzen csak a szemébe.” “Ic­terus” - mondja hirtelen, diadalmasan a
                    szigorló.</p>
                <p>“Bravó” - mondom magamban elismerően, és rög­tön utána a tanár is helyeslően
                    bólint. A beteg nyugtalanul néz egyikről a másikra. Tízre befut az első
                    látogató. Éktelen jókedve van, na öreg, kita­láltál valamit, hogy lustálkodhass.
                    Megjegyzem, igazad van. Hoztam ám egy kis pálinkát meg fi­nom egyiptomit.
                    Micsoda, nem dohányzol? Hát ez meg mi? Nagyra vagytok egy kis fej­fájással.
                    Tu­dod, min mentem én keresztül? De hiszen itt jön már Imre is... Szervusz. Mit
                    szólsz, hogy él a ba­rátunk? Délre egész kis társaság verődik össze, mindenki
                    hozott valamit, virágot, ennivalót, italt. Bianka egész kis arrangement-t
                    állított össze: óriá­si kosár, déligyümöl­csök, ananászkonzerv, pezsgő. A
                    kórházi ebédet visszaküldjük, újabb látogatók érkeznek, fél négy felé nagy
                    ribillióval három új­ságíró-kolléga, a lapoktól - zsivaj, kiabálás: hát veled mi
                    van, na mit írjunk, mit szeretnél? Van va­lami jó mondásod? Nagyon kellene, ki
                    kell hasz­nálni az ilyet.</p>
                <p>A jókedv dőzsöléssé fajul, egymást villanyozzák a vendégek. Tegnapi aggodalmamhoz
                    képest iga­zán nincs okom panaszra - lám, szeretnek, nem haragszanak rám, még
                    minden jóra fordul. Akkor hát - mi ez, mi ez? Ez a furcsa borzongás...</p>
                <p> Nagyon is jókedvűek vagytok, gyerekek, ez már túlzás. Ha egyedül jöttetek volna,
                    külön-külön, nem vennék észre semmit, de így egy kicsit feltű­nő, hogy
                    mindannyian egyformán ragyogtok a de­rűtől. Végre is sokféle kedély van a
                    világon, nem gondoljátok, hogy ez az egységes jó hangulat a né­zőtéren eszembe
                    juttatja a színpadot, amin va­gyok? Lassan, borúsan alakul ki bennem, végre
                    meggyőződéssé válik - nagy csöndben voltatok ti, mikor bejöttetek hozzám, és
                    nagy csöndben lesz­tek, mikor kimentek. S az újonnan jötteken már egész
                    világosan látom, hogy az ajtó előtt, mikor be­léptek, megálltak egy pillanatra,
                    és álarcot vettek fel - széthúzták a szájukat, tekintetüket nevetésre állították
                    be, a torkukat öblösre köszörülték.</p>
                <p> Eltűnődve fordulok az ablak felé, és ekkor a ki­hajtott üvegen rövid kép villan
                    fel: Pista fejét látom, aki a hátam mögött áll felesége mellett. Az ar­ca
                    elnyúlt, a szája szögletei komoran lebiggyed­nek, szemöldöke felhúzódott,
                    felesége odahajol a füléhez, valamit súghatott éppen. Pista nem fordul felé,
                    biccent. Ugyanakkor lemondóan legyint a ke­zével.</p>
                <p> Hangosan felnevetek. Megütközve néznek rám. Semmi, semmi, valami eszembe jutott.
                    Na jól van, mégis iszom egy stampedlivel, adjatok.</p>
                <p>De ahogy az utolsó vendég is kitette a lábát - al­konyodik már -, felugrom,
                    öltözködni kezdek, lá­zasan kapkodom magamra ruhámat. Kikandiká­lok a folyosóra,
                    már üresedik, fehér köpenyes or­vos ballag lassan, visszakapom az ajtót. Mikor
                    egész csönd lesz, magamra rántom a felöltőm és kalapom, felhajtom gallérom, mint
                    tolvaj lopózom le a lépcsőn. A portás nem lát meg, mikor kikanya­rodom a sivár
                    Üllői útra. A villamoson lehajtom a fejem, hogy ne lássanak. Nem csöngetek,
                    lassan nyitom ki kulccsal az előszobaajtót. Észrevétlen ju­tok a szobámba a
                    fürdőszobán át, a spalettákat be­teszem, megtapogatom a virágos, ismerős
                    füg­gönyt, végig­heverek a pamlagon, behunyom a sze­mem. Mikor kilenc felé Rózsi
                    tapogatózva bejön, villanyt gyújt: felsikolt, ahogy ott talál. Jézus Má­ria.
                    Itthon tetszik lenni? Nem baj, Rózsi, nem kell semmi, itthon fogok aludni. Cini
                    is feküdjön le. Telefonálni? Nem, nem, majd én telefonálok - nem kell semmi,
                    olvasni se kell, álmos vagyok - reggel? Reggel majd meglátom. Jó éjt.</p>
                <p> De hajnalban olyan heves hányingerre ébredek, hogy szó se lehet többé
                    bujkálásról. Rózsi befut, megtörten mentegetőzöm, látja, vigyáztam, nem hánytam
                    össze semmit. Adja a ruhámat, mégis visszamegyek a klinikára, ha keresnek, ott
                    vagyok.</p>
                <p>Már vártak. Az orvos reggel ijedten keresett, ho­vá szöktem? azonnal menjek a
                    laboratóriumba, hármas vér- és vizeletvizsgálat lesz, itt vannak a palackok.</p>
                <p>És kezdődnek elölről a szertartások.</p>
                <p>A rugós tű félóránként bepattan ujjaim begyébe. Utána a Röntgen-szobába megyek,
                    fogó közé szo­rított fejem három oldalról is fotografálják, aztán vissza a
                    görebek, fiolák, mércék közé. Délfelé je­lentik, hogy cukor nincs. Cs.
                    csodálkozik, hogy a Röntgen-leletek nem érdekelnek, pedig már ké­szen vannak.
                    Vállat vonok, majd megtudom, mit izgassam magam. Na jó, akkor gyerünk át a
                    szemé­szetre. A kerten át kanyargunk a pavilon felé, elő­szobában várni kell,
                    aztán megint az elsötétített szoba hosszan, körülményesen a szemtükör, a
                    látó­tér korong, piros és zöld foltok...</p>
                <p>Fásultan várok, nem kérdezek semmit. A sze­rény, udvarias szemész mondja meg,
                    hogy egyik szememen további másfél dioptriát romlott a pa­pilla.</p>
                <p>Délután valahogy egyedül maradok, könyvek közt motozok, amiket behoztam:
                    csodálkozom, hogy kerül ide Scott délsarki útja, amit már olvas­tam. S méghozzá
                    lám, milyen jól emlékszem rá - furcsa olvasás kezdődik, a betűket nem látom, de
                    pontosan tudom, hol tartok, ahogy a lapokat pör­getem. Lám, itt a vége felé
                    milyen egyszerűen, szív­facsaróan szép rész. Az öttagú kis társaság
                    kutya­szánkóval nekivág az utolsó útszakasznak. El is érik a sarkot, megtalálják
                    Amundsen zászlaját, amit - annyi század sikertelen erőfeszítése után - két
                    hónappal ezelőtt tűzött ki a szerencsés vetély­társ. Megtörten, céltalanul
                    indulnak vissza, de so­ha többé meg nem érkeznek. Ennek a gyászos út­nak
                    leírását Scott szíve fölött találták meg, egy év­vel később, az összeomlott
                    hókunyhó sírjában. Dü­höngő hóvihar érte utol a kis társaságot, nem volt
                    menek­vés, átölelték egymást és meghaltak. Csak hárman voltak már ekkor. Oates
                    kirohant az éjsza­kába. Ewans pedig már előbb, útközben maradt el. Erről az
                    Ewansról azt írja Scott, hogy utolsó nap­jaiban már nem volt magánál: a havas
                    förgetegben gépiesen jött velük, sántítva, vakon, térden, négy­kézláb, de nem
                    tudta, hol van - lázas szavaiból tűnt csak ki, hogy álmodik. Mámoros, gyönyörű
                    álmot: pálmaligetek közt sétál a trópusi alkonyat­ban. Ez az utolsó feljegyzések
                    közt van, amiket Scott így fejez be: “Ujjaim nem engedelmesked­nek, attól
                    tartok, nem fogok többet írni tudni. Üdv és hódolat Angliának.”</p>
                <p> A három nap alatt, amit még a klinikán töltök, egyszer nevetek csak szívből,
                    jóízűen és fel­szaba­dulva. Hosszú esti sétám után levelet találok szo­bámban,
                    ez a jópofa, D. Erzsi volt itt, sokáig várt, aztán ennyit írt csak: “Aki beteg,
                    haljon meg, de ne császkáljon, mikor vendége érkezik, hogy utol­jára lássa.”</p>
                <p>Egy keddi napon délelőtt tizenegykor nyílik az ajtó és fehér egyenruhás
                    tisztikara élén, mint egy haditörvényszék elnöke, ünnepélyesen bevonul a Tanár.
                    Kezében az összegyűjtött leletek, vagy ki­lenc darab. Felállok, haptákban. Néma,
                    tisztelet­teljes csönd, miközben néhány ellenőrző vizsgála­tot tesz könnyedén.
                    Ablakhoz állít, és percekig szótlanul, gondolkozva nézi az arcom. Feszült
                    vá­rakozás. Most fogja kihirdetni, hogy meghosszab­bítják-e a vizsgálatot, vagy
                    átadnak az ügyészség­nek. Vagy talán... talán már... ítélet?</p>
                <p> - Önnek mindig ilyen ritkás szemöldöke volt?</p>
                <p>Felriadok, elhűlve, ámulva.</p>
                <p>- Mindig, tanár úr.</p>
                <p>A következő pillanatban megfordul, és szótla­nul, vezérkara élén kivonul a
                    szobából.</p>
                <p>(Pár hét múlva tudtam csak meg, hogy kérdése logikus, orvosi kérdés volt.
                    Sajnáltam. Szá­mom­ra sokkal rokonabb, művészibb lett volna a szórako­zottság,
                    amelyet jobban érdekel az ember, mint a beteg.)</p>
                <p> Egy óra múlva hivatalosan értesítenek, hogy egyelőre elhagyhatom a klinikát.
                    Kialakult ered­mény nincs, minden öt napban jelentkeznem kell. Imre jön értem,
                    és közli, hogy szobát vett ki nekem a svábhegyi szanatóriumban.</p>
                <p> </p>
            </div>
            <div type="chapter">
                <head>
                   SZANATÓRIUM
                </head>
                <p>A szanatórium előkelő és csendes, kora tavasz van, alig vagyunk húszan a
                    hegycsúcsra épült óriá­si palotában. Még nem tudják, hol vagyok, két egész nap
                    telik el tökéletes magányban. Nehéz dél­előttök, a hallba se megyek le, a
                    reggeli rosszullé­tek nem rövid rohamok többé, ebédig tart az önkí­vülethez
                    hasonló tompaság. Felöltözetlenül, bor­zongva kuporgok hátradűlve a karszékben,
                    s né­zem az erkélyablakon át Pest-Buda csodáját, mint egy valószínűtlen
                    köd­képet. Megmaradt tudatom élesen, görcsösen két pontra szegeződik: a
                    gyom­romat és agyvelőmet figyelem, mikor mozdul előb­bi, hogy a mosdóhoz
                    vánszorogjak, félórákig to­pogni előtte, előrebukott fejjel - utóbbi mikor
                    mondja fel a szolgálatot, hogy gyorsan csengessek, amíg még van idő. De egyszer
                    se csengetek, orvost se hívok - három felé levánszorgok az étterembe,
                    fontoskodva turkálok az ételekben, aztán alvást mímelek a folyosó pamlagán, a
                    homályban. Pedig nem tudok aludni, a kényszergondolat újra meg­mozdul, s odabent
                    koponyám falai között berregni kezd a leadógép, s a sötét nézőtér kínlódva
                    figyeli a kérődzést. Mert kérődzik a vetítő, nehéz dolga van, húsz év előtti
                    elfakult, nem is jól exponált ké­pet kell forgatnia, a vékony szalag
                    összegubanco­lódott, szakadozik, percekre megáll. Havas Gyula utolsó napjait
                    ábrázolja a homályos felvétel. Hu­szonkét éves, nagy tehetségű, rajongó költő
                    volt és nekem elfogult hívem: ez az elfogultság önimádat is lehetett, hiszen
                    logikánkban és képzeletünkben volt valami rokon. A harctérről jött vissza
                    sebesül­ten, s mikor a kórházban meglátogattam, eldicse­kedett vele, hogy a
                    tábori műtőben egy füst alatt kivágatta egy vele­született zsírdaganatát a
                    mellé­ről, s abban furcsa dolgokat talált az orvos: szőr­csomót, apró csontokat.
                    Még tréfálkoztunk: talán új, az élők világában ismeretlen valami akart ott
                    meg­születni, hatodik érzék, magnetikus leadó - és feltaláltuk a rádiót, ami még
                    nem volt akkor. De váratlan tünetek jöttek, fejfájás, aztán bénulások, erre jól
                    emlékszem, hogy ekkor hallottam először: szemfenék-vizsgálat. És hogy daganat
                    keletkezett az agyvelőn. Ő maga referált naponta. Nem volt túlságosan
                    kétségbeesve, fiatal volt, a kíváncsiság erősebb volt benne a félelemnél, és
                    különben sem hitt a halálban, legalább tudatosan nem. Egész vir­goncan szavalta
                    el egy délelőtt legfrissebb versét, ami ezekkel a szavakkal végződött, az akkor
                    diva­tos, borongós-pesszimisztikus-misztikus, dekadens líra modorában:</p>
                <p>Nézek a tükörbe</p>
                <p> Hosszan a tükörbe</p>
                <p> Két karomat kitárom...</p>
                <p>“Tudod - magyarázta élénken -, ez azt jelenti, hogy búcsúzom magamtól, ugye
                    hatásos?” Igen, a vers hatásos volt, közös barátunknak, a csodálato­san nemes
                    költőnek, e műfaj legnagyobb­jának, Tóth Árpádnak is tetszett, de Havas Gyula
                    nem írt több verset. Előbb a nyaka bénult meg és ferdült el - legalább nekem úgy
                    rémlett -, aztán a lába, nem kelt fel többé, átlós vonal­ban feküdt, suttogva,
                    da­dogva beszélt, mikor meglátogattam, viccelni pró­bált és hunyorítani, de az
                    egyik szemén már nem ment, ez a szem nyitva maradt, a szemhéj nem mozgott, úgy
                    tetszett, mintha kiugrott volna kicsit. Mikor utoljára láttam életben, egész
                    mozdulatla­nul feküdt, alsó ajka el volt fordulva, mintha ne­vetne - és
                    csakugyan nem is volt rosszkedvű, eről­ködve és lihegve egy barátunkat próbálta
                    karikí­rozni, aki félórával előbb ment el. Ennek a bará­tunknak ideges
                    arcrángatózása volt és szegény Ha­vas Gyula furcsa fintorokkal igyekezett
                    utánozni őt. Aztán a ravatalon láttam csak, borzasztó volt az arca.</p>
                <p> Nem bírom tovább ezt a megújuló, kényszerű erőlködést, hogy ezeket a képeket jól
                    levetítsem. Kivánszorgok a fogaskerekűig. Leülök az állomá­son. Dénes talán jön
                    már a következő vonattal, hí­reket kapok, mert újságot sem olvastam három napja.
                    Arra is gondolok, nem lehet a tompa, tespe­dő napokat folytatni a
                    Havas-komplexummal: dolgozni kellene, délután majd diktálok Dénes­nek.
                    Nyitogatom a szemem, hogy noteszemben ta­lán el tudok olvasni valamit, s lám,
                    négy jókora be­tűvel, egy szó, mintha azt suttogná: “Móni.” Móni, Móni, mi lehet
                    ez? mellette is van valami, de azt már nem látom - nini, ködlik már, a feleségem
                    em­lítette néhány­szor ezt a Mónit hazajövet a kliniká­ról, ahol dolgozott.</p>
                <p>Móni, Móni, csak ennyit tudok, hogy Móni, so­ha nem is láttam, mégis pár szóból,
                    nagy időkö­zökben, ahogy felbukkan, eleven összefüggő, fo­lyamatos emlékem van
                    róla, s éppolyan biztos és befejezett, mint szegény Havas. Pedig Móni,
                    tud­tommal, ma is él.</p>
                <p>Humoreszk? Nem, nem jó... de talán humoros rajz... és próbálom kompozícióba
                    szedni a gyér adatokat.</p>
                <p>MÓNI</p>
                <p>Ott kóvályog valahol a tébolyda csendes osztá­lyán, a folyosókon, bekukkant a
                    termekbe, nyáron a kertbe kisétál. Nem nyugtalanít senkit, magától rit­kán
                    beszél. Huszonöt éve van az intézetben, skizofré­niás, több orvosgenerációt
                    kibicelt ki, két tanárválto­zás is volt azóta. De Móni nem változott, legrégibb
                    ismerőse ápolóknak, szolgáknak, érkező és távozó betegeknek. Fiatal orvosok
                    enyelegve eltréfálnak ve­le, az újak is Móninak hívják, vezetéknevére senki se
                    emlékszik, nem is fontos, lehet Lefkovits, vagy Perl, mindegy. Vagy hatvanöt
                    éves, de ez se jellemző. Ügy­véd volt, ezt mindenki tudja, némelyek ügyvéd úrnak
                    szólítják. Tapasztalt, sokat látott beteg. Demonstrá­lásnál otthonosan jelenik
                    meg, unatkozva tűri, ahogy a tanár, hallga­tóknak, vendégeknek lelkesen és
                    gyakorlottan magyarázza esetét. “Nézzék, uraim, ezt a tipikus tekintetet, járást
                    - menjen csak pár lé­pést, Móni -, körülírt klasszikus kórforma.” Móni unatkozva
                    nézelődik, de ha feleltetésről van szó, és a jelölt dadog, visszafordul, s
                    profilból, hogy a tanár ne hallja, szégyenkezve kicsit, ám jóakarattal, sebe­sen
                    odamorogja a helyes választ, hibátlan orvosi ter­minológiával, az ő
                    betegségét.</p>
                <p>A klinikán senki nem emlékszik, hogy Móninak valaha is lett volna látogatója.
                    Feleségét régen el­vesztette, rokonai, ha voltak, meghaltak vagy elfelej­tették.
                    Elmebetegsége ártalmatlan lévén, ki is enged­nék időnként, de hova küldjék?
                    Pénze, háza, lakása nincs. Régi élete, amiről senki se tud, oly nyomtala­nul
                    süllyedt el, mint a legendabeli Atlantisz. Ápolók­nak nincs idejük, ha magában
                    engednék sétálni a városban, elkódorogna, elfelejtene visszajönni, nem találna
                    rá többé a társadalom. Tehát hagyják sze­gényt békében tölteni napjait és
                    éveit.</p>
                <p> Pedig valamikor betegsége előtt tevékeny és becs­vágyó lélek lehetett. Móni
                    ugyanis, bármily furcsán hangzik, nem közönségesen művelt ember, s művelt­sége
                    csorbítatlan még most is. Közvetlenül ez soha nem derülne ki, mert Móni nem
                    beszél, s amit előtte beszélnek, közö­nyö­sen hagyja, mintha nem is halla­ná. De
                    ha - a kórforma szempontjából vagy kíván­csiságból - úgynevezett “műveltségi
                    kérdést” intéz­nek hozzá, Móni megfelel a kérdésre, s a legnehe­zebb kérdésnél
                    se hibázik. Csak nem egyenesen felel: valami zagyvaságot mormol, és ebbe a
                    zagyvaságba belekeveri a helyes választ. Például azt kérdezik, “mikor volt a
                    lipcsei csata, Móni?” akkor ő morogva hadarni kezd valamit, ilyesfélét:
                    “leszakad a lámpa, ha trampliznak az emeleten, nekem ne meséljenek, trágyahordó,
                    ezernyolcszáztizennégy, gőzmoz­dony.” Vagy azt kérdezik, “mi volt Wagner Richard
                    fő követelménye a művészettől, ügyvéd úr?” akkor ő mormogni kezd: “négyen is
                    leülhetnének szilvás gombóc mellé, jönnek a tatárok, ki kell önteni a
                    vájdlingból, Gesamtkunst.” A betegekkel nemigen érintkezik, nem érdeklik, vagy
                    talán túlságosan meg­szokta őket. Néha a nyugtalan-osztályon vendégszerepel, nem
                    mintha nyugtalankodna, csak a változa­tosság kedvéért. De itt se izgul fel,
                    bölcs egykedvű­séggel nézi a világ tarkaságának rögeszmékben kife­jezett lelki
                    térképét. Feleségem egy Laci nevű bolond­ról beszélt egyszer. Veszedelmes,
                    ravasz fráter ez a Laci, tudja, hogy bolond, visszaél ezzel, és ebből az
                    állapotából következő viszonylagos szabadsággal, törvényfölöttiséggel. Hosszú,
                    nyurga ember, fiatal, hegyes, fekete kecskeszakálla van, különös keveréke Don
                    Quijoténak és Lucifernek. Fürdőköpenyben, hosszú karjait keresztbefonva, sunyi
                    paripaléptekkel sétál körbe, mindig a fal mellett, lábujjhegyen, órákig járkál
                    így, mintha kalandos gondolataiba volna me­rülve, de mint aztán kiderül, semmi
                    sem kerüli el a figyelmét. Olyan, mint egy nagy pók, aki áldozatot keres. És
                    áldozat mindenki, akiről észreveszi, hogy fél. Ezekre utazik, kezdő orvosokra,
                    akik először jár­nak a nyugtalan-osztályon, vagy nőkre, akik meg vannak
                    illetődve az őrült-romantika hatása alatt. Ha ilyet lát, élénkebb lesz, nem tör
                    ki mindjárt, gyor­sabban, de még óvatosabban folytatja fal mellé la­puló
                    keringését, csak a szeme sarkából figyel. Egy­szerre, mikor legkevésbé
                    számítanak rá, kiugrik, az áldozatra veti magát, szétfeszített két ujjával szeme
                    fölé bök villámgyorsan - az ijesztgetés fontos ennél a műveletnél és nem a
                    szemkibökés, mert a rémülten visszahőkölő áldozat látványa akkor is ördögi
                    kacaj­ra ingerli, ha hozzáérnie se sikerült, vagy idejében le­fogták. Egy ilyen
                    kitörésnél úgy megijedt mindenki, hogy valamennyi ott-tartózkodó, betegek is, az
                    ajtó­hoz rohantak. Csak Móni maradt nyu­godtan egy helyben, tekintetét se emelte
                    fel, vállat vont, folytatta monoton morfondírozását.</p>
                <p>Sok vizet nem zavar, baj sincs vele, de vannak megrögzött kívánságai, amikhez
                    szerényen, erősza­koskodás nélkül ragaszkodik. Inkább szokásból, mert látszólag
                    nem veszi észre, hogy soha nem telje­sülnek kívánságai - elfelejti őket, vagy
                    titokban jól tudja, hogy nem teljesülhet­nek? Ki mondhatná meg? Egyik ilyen
                    szokása, hogy a vizitelő orvos körül leb­zsel, türelmesen, feltűnés nélkül - de
                    mikor az orvos kimegy odafurakodik hozzá, papírcédulát nyújt át. A cédu­lán
                    saját írásával rövid igazolvány, mely sze­rint “57-es beteg (ő az) a mai napon
                    elhagyhatja az intézetet”. Ezt olyan mozdulattal nyújtja át, mint aki aláírást
                    vagy pecsétet kér, hogy érvényesítse az iga­zolványt, büszkén kimehessen annak
                    birtokában. Ha visszaadják neki, aláírás nélkül, nem panaszkodik, szót se szól,
                    zsebre teszi. Ismervén ezt a szokását, né­melyik orvos alá is írja, vagy úgy
                    tesz, mintha aláír­ná - jól tudják, hogy úgyse eresztik ki. De a furcsa az, hogy
                    ezt mintha Móni is tudná: az aláírott cédu­lát éppen úgy zsebre teszi, mint a
                    többit, nem is kí­sérli meg, hogy fölhasználja. Úgy látszik, elhomályo­sult
                    lelke mélyén pislákol valami tudat, hogy csak tréfáról van szó úgyis.</p>
                <p>Pedig, hogy a szabadulás vágya nem halt ki vég­leg hervadt szívéből, más,
                    elmosódott jelek is mutat­ják. Nyáron szívesen botorkál a kert rácsa mellett,
                    két rudat megfog, hosszan bámul kifelé s ő, akit a bentlakók nem érdekelnek,
                    figyelmesen és behatóan; homlokát ráncolva vizsgálja a járókelőket.</p>
                <p>És télen néha órákig áll, meggörbülve, szorosan a bezárt ajtó előtt -
                    kulcs-csikorgásra se ugrik el, sok­szor ellöki őt a belépő alkalmazott.
                    Lehajtott fejjel áll, nem veszi észre, ha szól­nak neki, vagy félre akar­ják
                    tolni. Egyszer megfigyelték, hogy ilyenkor a zár­ral és kilinccsel van
                    elfoglalva. A kilincset nem nyomja le, de a zárat megtapogatja.</p>
                <p>És hosszan, makacsul, mint aki elfelejtette, hogy mit akar, csak annyit tud, hogy
                    itt akar valamit - harag nélkül, sőt gyöngéden, de hosszan és maka­csul
                    simogatja reszkető öreg ujjaival a kulcslyukat.,</p>
                <p> A feleségem egyszer megkínálta a csokoládéból, amit éppen majszolgatott, és
                    észrevette, hogy az öregnek nagyon jólesik a figyelmesség. Nem köszönte meg, de
                    a következő vizitnél feleségem észrevette, hogy az öreg eltette a
                    sztaniolpapírt, amiben a cso­koládé volt: gondosan összehajtogatta, és ott
                    szoron­gatta a kezében.</p>
                <p>Ettől fogva gyakran vitt neki nyalánkságot, eszébe jutott, hogy az öregnek
                    nincsenek látogatói, és így nyilván soha nem jut efféléhez.</p>
                <p>Móni nem szólt, de mindig elfogadta az ajándé­kot, a burkolópapírt eltette és
                    gyűjtögette. Hogy bi­zalma lassan és szerényen megerősödik, ezt abból vette
                    észre, hogy ettől fogva a szabadulócédulákat kizáróan csak neki nyújtotta át, a
                    többi orvost elha­nyagolta. És néha tűnődve követte a termen át, mintha mondani
                    akarna valamit.</p>
                <p>De szótlan maradt, a jóindulatúan enyelgő és tár­gyilagosan tréfálkozó kérdésekre
                    se válaszolt.</p>
                <p>Feleségemben mégis kialakult a feltevés, hogy ta­lán valamilyen érintkezést keres
                    a beteg, miután si­került bizalmát felkeltenie.</p>
                <p>Egy napon tehát faggatni kezdte:</p>
                <p>- Jó volt a múltkori teasütemény, Móni bácsi?</p>
                <p>Móni szokása szerint valamit motyogott, amibe sárkeféről és általános
                    választójogról volt szó, de mellékesen azért az is benne volt, hogy a
                    teasüte­mény jó.</p>
                <p>Ekkor rajtaütő orvosi kérdés következett, talán annak megállapítására, hogy a
                    beteg lucidus pilla­natában van-e?</p>
                <p>- Mondja, Móni bácsi, ki vagyok én?</p>
                <p>Móni egy pillanatra felnézett, és ezúttal, talán elő­ször, bár tévesen, hosszú és
                    nyakatekert halandzsa nélkül ezt felelte:</p>
                <p>- Brüll Malvin.</p>
                <p>Feleségemnek szöget ütött fejébe az ismeretlen név. Mikor kettő felé újból
                    felment a kórterembe, eszébe jutott a dolog, és még egyszer megkérdezte
                    tő­le:</p>
                <p>- Móni bácsi, ki az a Brüll Malvin?</p>
                <p>És Móni felemelte a fejét, és halkan és egyszerűen azt mondta:</p>
                <p>- Az anyám.</p>
                <p> </p>
            </div>
            <div type="chapter">
                <head>
                   A GYULÁK SZÉKE ÖSSZEÜL
                </head>
                <p>És mialatt odalenn a szanatóriumi hall homá­lyában s odabent a koponya sötétjében
                    lassan és szívósan dolgozik a végzet, odakünn megmozdul az a csodálatos valami,
                    az Ismeretlen, amiről csak közvetve s nagyon hézagosan s még így is csak rö­vid
                    ideig tudunk, aminek minden ember egyetlen központja és egyetlen bizonyossága:
                    rejtelmes mó­don átrezdül a Külső Világ.</p>
                <p>Bent, a csontfalak közt valami történik. Hogy mi, én tudom legkevésbé, mások is
                    csak sejtik. Va­lahol, a lágy gumihoz hasonló halmazállapotban, aminek formája
                    feltűnően, szinte figyel­mez­tetően emlékeztet a dióbél fél gerezdjére (még a
                    kanyar­gós rovátka-utak is megvannak) s színe is olyan sárgásfehér, mint a friss
                    dióbél. Egy ponton meg­indul valami folyamat. Nem lehet tudni egyelőre, hol:
                    belül a félgerezd két élesen szétváló negyede közt, vagy alul a lapos
                    agy­fenéken, melynek köze­péről az a parányi mirigy függ, növekedés és nemi
                    jelleg kormányzója. Lehet elöl a kérgen vagy belül a szürkeállományban. Lehet
                    hátul, a két pót-agy valamelyikén, de lehet lejjebb is, a nyúltvelő felé. Kis
                    keményedés, velem született, olyan, mint apró hiba a magon, soha nem okozott
                    zavart, most, éle­tem delén túl, egyszer csak növekedésnek indul. Vagy
                    hártyácska, váratlanul telítődni kezd, hólyag­gá fúvódik fel, s a folyadék egyre
                    szivárog belé valahonnan, nő, terpeszkedik, helyet keres, mindent összenyom.
                    Vagy meggörbült erecske, amiben a vér megakad, megalszik, egyre fejlődik, egyre
                    több tapad hozzá - két mellette futó ér, amik eddig pár­huzamosan szaladtak a
                    hosszú vezetékben, most összeérnek, egymásba öntik tartalmukat. Neki tel­jesen
                    mindegy, hol kezdődik, hol kapaszkodik meg, nekem nem. Az ő számára szövetekről
                    van csak szó, anyagról, az a fontos, mennyivel erősebb vagy gyöngébb szerkezete
                    a környezetnél. Az én számomra izgalmas szerencsejáték, hogy a csont­rulett
                    melyik rovátkájában állt meg a golyó. Mert ezek a szövetek alkotják együtt, amit
                    én-nek neve­zek: - az egyik gondolkodik és beszél, a másik szá­mol, a harmadik
                    képzelődik, a negyedik vágyako­zik és szenved, az ötödik emlékezik és mereng, a
                    hatodik mámort szív magába, és kergeti a fájdal­mat.</p>
                <p>De mind ismerős. És egyik se fogja fel, közvetle­nül, kín és kéj formájában, ami
                    az Ismeret­lenben, odakint történik.</p>
                <p>A Valószínűtlen és Fantasztikus se tudja, hogy vele most valami történik: hogy a
                    kis láncszem, ami valahol megrepedt, kiesni készül, valami ki­mutathatatlanul
                    aprócska rezdüléssel megindí­totta az egész nagy láncsort, amihez tartozik, mint
                    ahogy az elpattanó apró villamosszikra megrezeg­teti maga körül az egész
                    Földgolyót és léggolyót.</p>
                <p>És a láncsor ellenáll, anélkül hogy tudná vagy akarná, a folytonossági hiánynak.
                    A formákat ke­reső élet, ugyanaz, mely életet olt, hogy éljen, most egészében
                    tiltakozik a formátlan külső beavatkozás ellen - úgy látszik, mégis szüksége van
                    rám, erre a kis sejtre, nem adja oda ingyen. A fajta ahelyett, hogy felfalná,
                    kiáll az egyénért, aki annyiszor állt ki érte.</p>
                <p>De a szándék csak a kiválasztottakban válik tu­datossá.</p>
                <p> Reggel valahonnan a Zugligetből egy munkás mogorván ballag a város felé. A
                    gyerek lázas volt reggel, torkát fájdította, nyafogott. Bemégy a
                    gye­rekklinikára - nyűgösködött az asszony ‑, úgyis út­ba esik, megkérded, mikor
                    vihetem be holnap.</p>
                <p>Nem szívesen megy be, jó volna inkább egy ke­serűre belógni a pálinkáshoz, de ha
                    egyszer gyere­ket okozott az ember... ugyan minek kellett? nem elég, hogy
                    elvette? most már itt a kényszer... Mo­rog az ambulancia fapadján, felkötött
                    fejű kölyök sír, belenyilall a szívébe - a sima képű, komoly, szép szál tanár
                    elé már szorongva, áhítattal áll. Hát maga mit akar, fiam?... Méltóságos tanár
                    úr, a gyereknek... Jó, jó, hol a gyerek?... Hát azt nem hoztam el, az anyjuk
                    behozná holnap, ha úgy tet­szik gondolni... Hát mi vagyok én, távcső vagy orvos?
                    Na, szaladjon haza, és hozza el a gyere­ket... hol laknak?... Zug... hm... na
                    várjon, majd délután kimegyek... Isten áldja, kérem a következőt.</p>
                <p> Ahogy rendelés után a kórtermek felé siet, pilla­natra elmosolyodik. Bolondok
                    ezek a szegények - ­az a munkás is -, mit is mondott a másik a
                    “rög­tön-masinával”? pedig fel akartam írni, hogy elme­sélem K. Fricinek...
                    igaz, hopp, jó, hogy eszembe jut... őt is meg kell látogatnom - hatkor a
                    Zugli­get felé menet, megállok a Central előtt, ott szo­kott üldögélni... vagyis
                    dehogy, hiszen valami van vele... Gyula futólag említette... csak nem,
                    igazán?... Mindjárt fel is hívom Gyulát, mondta, hogy neki hamarosan lesznek
                    leletei... kérem kis­asszony a telefont... Gyula? Itt Géza... a K. Fri­ci ügye
                    iránt érdeklődnék... Igen... igen... igen... úgy? Hm - ez elég komoly. Tessék?
                    Hogy éppen fel akartál hívni?... Kit? Szóval összejöt­tök - hol?... Értem... hát
                    legyen fél öt... éppen meg akartam látogatni... szóval a Svábhegyen van, jó,
                    hogy szólsz... de fél ötre akkor én is eljö­vök oda... ilyet, ki gondolta volna,
                    soha nem volt semmi baja... szervusz, köszö­nöm szépen.</p>
                <p> Az Andrássy úton egy kereskedő kiáll a boltajtó­ba, sógorával beszélget. Á, nem
                    megy ez sehogy - micsoda világ, kérlek, már ez a nyakkendő se megy, ami
                    bombasiker volt, gyapjúból... az az író is, ki akart venni fél tucatot, nem
                    látom két hónap­ja, azt mondják, megdagadt a feje... hiszen nem is csoda a mai
                    világban.</p>
                <p> Fél kettőkor indul a bécsi autóbusz. Házaspár búcsúzik, siess, fiam, aztán nem
                    tudsz beszélni, mit bámulsz? Az az angol repülőgép, de milyen ala­csonyan száll,
                    Istent kísértik ezek a veszett pilóták, oda nézz, a háztetőt súrolja... ja,
                    igaz. Arankát el ne felejtsd felhívni a klinikán... Friciről? hát mondd el, hogy
                    talán mégis jobb volna, hm... kü­lönben ne mondj neki semmit; úgy látszik, nincs
                    informálva - illetve óvatosan megmondhatod, hogy hívjon fel engem... hát
                    szervusz, Olga fi­am... szervusz, Jenő, jól viseld magad...</p>
                <p> A Krupp-művek ma reggel hat óta dolgozik - belekezdtek az új típusú
                    repülőgép-puskák gyártá­sába.</p>
                <p>De valahol Helsingforsban, egy műszerész új szerszámon dolgozik, izzadva - nagy
                    hírű sebész rendelte nála, jelentéktelennek látszó újítás, de újí­tás... ez a
                    tanár az utóbbi években kizáróan csak agyvelőt operál, az amerikai úttörő szép
                    sikerei óta nagyon fellendült ez az ág. Most ennek a tanárnak eszébe jutott,
                    hogy a fejtőkés mozoghatna, elfor­dulhatna a nyelében, akkor be lehetne
                    hajlítani, át­görbíteni, a kisagy alá, nem kellene kiemelni, na­gyon fontos...
                    egész modern fajta műtétre gon­dol, amilyen még nem volt... az oldala is éles
                    vol­na, nem csak a hegye - és elfér az érlekötő ollók között... a műszerész
                    szorgalmasan dolgozik, egyenletesen sivít a köszörű, feni a kést, a kés
                    mu­zsikálva, sziszegve élesedik a köszörű alatt.</p>
                <p> Hallottad, K. F.-el mi van? Na, mi lenne, hallot­tam valamit, de nem izé... hogy
                    nem izé? Éppen csak vége van, kész... No, ne mesélj már ilyet! ré­mes, mik
                    történnek... És ahogy tovább megy, ru­ganyosabbakat, fürgébbeket lép, fütyörész,
                    miköz­ben a fejét csóválja... Hát elmegy ez is, fütyörészi szórakozottan... na,
                    hála Istennek, meg lehetne most próbálni D.-t a helyére a lapnál - ejnye,
                    szó­lok V.-nek, küldjenek szegény K.-nak valamit, most nemigen dolgozhat.</p>
                <p> A kis budai utcán ábrándozva, egyedül jön lefe­lé a finom lírai költő... Rólam
                    olvasott valamit, erre gondol most, mélyen és komolyan meg van hatva, végigfut
                    emlékein. Velem való talál­kozásait csoportosítja... Könny szökik a szemébe,
                    érzel­mek találkozása... igen, ez nagyon szép volt... ezt izé... meg kellene
                    valahol írni... nagyszerű, az Isten is nekrológnak teremtette, halála után
                    rög­tön odaadom a Szemlének... szegény fiú... igen, ez szép lesz, kezdetnek,
                    tulajdon novelláját idézve, a kisfiú, aki összerakott állvány tetejébe mászik,
                    hogy ott trikójából elővegye a gyermekkori hege­dűt... s ebben a pillanatban
                    összedől az egész építmény... Hű! de találó! gyönyörű! és milyen alkalmas
                    jelkép, egy nekrológban az egész élete benne van... És egész komolyan
                    elérzékenyedik.</p>
                <p>Így terjed a hullám a térben, de vajon csak a tér­ben? Nem ér vissza gömb-sugara
                    az időkiter­jedé­sen át?</p>
                <p>Vagy talán nem évezredek távlatából bukkant fel ez a négy komoly férfifej, a
                    hídfői kávéház csendes, magányos sarkában? Nem ama gyulák gyülekezete, akik
                    döntő csaták előtt egybe­gyűltek, hogy megbeszéljék a tanácsot, amit a
                    hadvezérnek adni kell, hogy diadalmasan kerüljön ki az össze­ütközésből, vagy
                    legalább megmentse a bőrét? és tekintetbe veszik a táltosok és vajákosok
                    jóslatait, komolyan forgatják az állati beleket, melyekben ott olvasható a
                    jövendő igéje?...</p>
                <p>Kettőt csakugyan Gyulának hívnak, Szórakozott Gyula és Szabatos Gyula, a drágák -
                    az egyik min­dig mintha másutt volna kicsit, figyel és beszél, de fejét forgatja
                    -, ki tudja, mire gondol közben? A másik, mozdulatlanul, leszegett homlokkal,
                    kes­keny, zárt szájjal, mint a Szabatos Gondolat el­szánt bikája, néz szembe a
                    Feladott Problémával, ami láthatatlan betűkkel oda van írva elébe az asz­talra,
                    mindig jelen, mindig a helyén, egy jottával sem több és nem kevesebb energiát
                    folyósítva, mint amennyi a megoldáshoz szükséges. És itt van még Géza, szürke
                    ruhában, mint rendesen, a mun­kás gyermekét már meg is vizsgálta közben, hol­nap
                    befejezi tanulmányát a gyermeki csontok nö­vekedésének feltételeiről. Ő a
                    legcsendesebb, ko­molyan pislogva figyel, nagyon álmos, de nem al­szik el -
                    ritkán szól, halkan és óvatosan, a magán­hangzókat szívesen nyeli el, ezzel is
                    spórol, fonto­sabb elintéznivalói érdekében. “Csecsemő” helyett azt mondja,
                    “cscsemő”. (Most azonban nem “cscsemőről” van szó, hanem “gyvelőről”.) Végre M.
                    Endre, a zseniális sebész, magas, elegáns em­ber, arcán szellemes, szinte
                    világfias fölény és gúny. Nagy ívben induló pályafutása most széles, egyenletes
                    tempóban hajlik el ifjúi becsvágyak fe­lől a férfimunka irányában. Világot járt,
                    most is azért van itt, mert Bostonban tanítványa volt az említett professzornak,
                    aki lendületet adott a mo­dern agysebészetnek.</p>
                <p>Már folyik a tárgyalás. Szórakozott Gyula fejét forgatja, tűnődik. Szabatos Gyula
                    a már tegnap pontosan összegyűjtött és megszámozott leleteket forgatja az
                    asztalon. Itt az agyfotográfia, a szemle­let, a belklinika jelentései - végleges
                    diagnózis még nincs, a fődologra nézve azonban, sajnos, minden egybevág.</p>
                <p>Az agyvelőmről van szó és megint az agyvelőm­ről. Egy szó se esik rólam. Ez a
                    négy ember úgy, ahogy itt ülnek, mind a négyen szeretnek, mint ahogy én szeretem
                    őket, az egyik közülök testvéri gyöngédséggel, ami több elismerésnél és
                    becsülés­nél is, viszonzása egy elemezhetetlen vonzódás­nak. Egy sincs köztük,
                    akinek részvétét ne tarta­nám többre gyermekes lelkek rajongásánál - és mégis,
                    ha így látnám őket, talán félreérteném, töb­bet várnék a férfias szemé­remnél,
                    amivel tartóz­kodnak minden érzelmi reakciótól. Idegen azt hi­hetné, nem is
                    ismerik személyesen a beteget, aki­nek sorsa fölött konzultálni egybejöttek,
                    felszólítás nélkül, a beteg tudta nélkül, magánszorgalomból. Szórakozott Gyula
                    csak a részletekhez szól, sóhajt­va, fel­tételesen, mintha minden szót hajlandó
                    vol­na visszaszívni, az első ellenvetésre. Úgy kóvályog “szerény véleménye” a
                    tárgy fölött, mint őszi mező fölött a bánatos esti szellő. Szabatos Gyula
                    vérfa­gyasztóan udvarias és határozott. Cscsemő Géza sűrűn bólogat, és nagy
                    erőfeszítéssel uralkodik magán, hogy el ne aludjon. A fölényes, remek se­bész
                    viszi a szót, példákat idéz, széles körű tapasz­talataiból merít. Ő már tudja,
                    mit fog ajánlani leg­közelebb, ha túl leszünk a diagnózison, aminek eredményében
                    nem kételkedik.</p>
                <p>- Tehát, uraim - ha nem csalódom, elhatároz­tuk, hogy a kitűnő belklinikai
                    leleteket ellenőriz­zük és kiegészítjük egy speciális neurológiai diag­nózissal
                    -, ha aztán ezt véglegesnek vesszük, dönt­hetünk a teendőket illetően. Sajnos,
                    az a gyanúm, teendőkre lesz szükség, mégpedig hala­déktalanul. A papillának ez a
                    rohamos romlása nem biztat semmi jóval. Lesz majd javaslatom...</p>
                <p>- Az a kérdés, az anyagi körülmények... - só­hajt Szórakozott Gyula - lesz-e
                    annyi pénz, ha...</p>
                <p>- Ez második kérdés - mondja kurtán Szabatos Gyula -, az első elintézése után
                    kerülhet csak szó­ba.</p>
                <p>- No igen... és a neurológiai vizsgálat... Küldjük el még egyszer R.-hez?...
                    Fázik tőle, makacskodik, érthetetlen, hogy mi­ért.</p>
                <p>- Igen, igen, ez így szokott lenni... egyébként klinikai vizsgálat jobb volna...
                    Nem lehetne a...</p>
                <p>- Tudtommal az asszony fent van Bécsben, a Wagner-Jauregg Klinikán... Nem volna
                    leghelye­sebb, ha egyszerűen odamenne?</p>
                <p>- De igen, nagyon helyes, az is fel van szerelve mindennel, ami kell... és P.
                    zseniális diagnoszta. Akkor hát délután kimegyek a szanatóriumba, és óvatosan
                    megmagyarázom neki, hogy ez lesz a leg­jobb... nem gondolod?</p>
                <p>A habozó kérdés Szabatos Gyulához szól, aki­nek mereven, a láthatatlan szövegre
                    szegezett te­kintete fölött a vastag, egyenes szemöldök úgy sö­tétlik, mint
                    ellentmondást nem tűrő aláhúzás a mondat legfontosabb szavai alatt. Nem felel,
                    ami nála azt jelenti, hogy a felajánlottnál tökéletesebb megoldást keres.</p>
                <p>- Jobb, ha én megyek - mondja percek után. - Határozottan figyelmeztetni kell.
                    Nem lehet ha­bozni.</p>
                <p>És délután ő jelenik meg a homályos hallban, ahol hármasban üldögélünk: két
                    pompás, nagysi­kerű színésznő kis vitáját élvezem éppen - az egyik naiva, a
                    másik drámai hősnő. Egyformán fiatalok, de a naiva olyan bámuló tisztelettel
                    beszél a hős­nővel, mint egy kezdő színinövendék az öreg nagy tragikával. A
                    hősnő levegő után kapkod felháboro­dásában.</p>
                <p>- Halló, Gyula, de örülök... Üljünk félre... - Sokáig, leszegett homlokkal
                    hallgatja, ahogy fecsegek. Aztán egyszerre felém fordul.</p>
                <p>- Mondjad csak... vidékre kocsizom holnap reggel, tíznapi pihenőre... nem jönnél
                    velem? </p>
                <p>Elnevetem magam.</p>
                <p>- Azt hiszed, jó volna? Ezért jöttél?</p>
                <p>Először látom életemben következetlennek. Mintha egy kicsit indulatba jött
                    volna.</p>
                <p>- Hát persze hogy az lenne a legjobb... vigye el az ördög az egészet. Pihenni
                    kellene neked, nem gondolni semmire, nem látni embert egy darabig, nem
                    tárgyalni, beszélni.</p>
                <p>Azonban este élesen felharsan az interurbán te­lefon. Bécs hív.</p>
                <p>Őnagysága szavai nagy lendülettel, hevesen áradva bugyborékolnak a kagylóból.</p>
                <p>- Jézus Mária... mi van magával?... Most be­széltem Jenővel... hát maga nem
                    értesít engem, hogy pangásos papillája van? Egy óra múlva indu­lok, hajnalban
                    ott vagyok Pesten... Rémes, hogy valaki ezt csinálja... Hogy lehet valaki
                    ilyen... két hete tudja, és eszébe nem jut, hogy...</p>
                <p>- Bocsánat, három perc...</p>
                <p>Hajnalban őnagysága nagy sebbel-lobbal beál­lít.</p>
                <p> </p>
            </div>
            <div type="chapter">
                <head>
                    VISSZA A TETT SZÍNHELYÉRE
                </head>
                <p>És újra Bécs.</p>
                <p>Este az Árpád sínautón érkezünk, kóválygok és szédülök - keservesen panaszkodom,
                    hogy rossz ez a jármű, vízszintesen is himbálózik, nemcsak függőlegesen ráz. Nem
                    hiszem el, hogy más ezt nem érzi, én is csak most, felzaklatott
                    egyensúlyér­zésemmel.</p>
                <p>Az Hôtel de France-ban szállunk meg. Milyen szomorú ez a város, különösen
                    errefelé, minden­ki kedvetlen, gyanakvó. Hangosan szidom a rossz vi­lágítást
                    utcán, lépcsőházban, szobában, míg észre nem veszem, hogy senki nem tiltakozik,
                    zavartan elhallgatnak: akkor hirtelen elhallgatok én is.</p>
                <p>Reggel tízre jelentkezünk a Wagner-Jauregg Kli­nikán.</p>
                <p>Ahogy vonakodva, akadékoskodva, kifogások­kal és ürügyekkel halogatva a dolgot,
                    végre mégis felkecmergek a lépcsőn, egyszerre mély csüggedés­sel eszmélek rá, mi
                    taszít úgy innen. Itt, ezen a lép­csőn álltam meg három héttel ezelőtt - három
                    hete csak? hihetetlen! annyinak tűnik, mint egész éle­tem odáig! -, s mint
                    valami viccet, groteszk gondo­latot dobtam oda hetyke ötletemet: nekem
                    agyda­ganatom van.</p>
                <p>Tudom, hogy őrültség, műveltségem és poziti­vizmusom tiltakozik ellene: mégis
                    (efféle babonák végigkísérték életemet) az a makacs gyanú kínoz, hogy akkor
                    kezdődött a dolog, mikor ezt kimond­tam - a gyermek akkor született, nem is
                    akkor: at­tól, hogy megneveztem. A dolgok azáltal lesznek, hogy nevet adunk
                    nekik, és ezzel lehetségesnek tartjuk őket, minden, amit lehetségesnek tartunk,
                    meg is történik. A valóságot az emberi képzelet te­remti. Esetünkben
                    olyanformán, hogy a kutatást egyirányba terelte, elterelte más utakról, talán az
                    igazitól.</p>
                <p>Ezt a rögeszmét be kell vallanom, különben nem érti az olvasó, s magam előtt is
                    felfoghatatlan vol­na, hogy kísértetiesen szorongó érzésem, ahogy a kongó
                    folyosókat járjuk, tisztára a bűnösé, aki visszatér a tett színhelyére.
                    Nyugtalanul kérdezős­ködöm: itt van-e még az az orvos, az a titkár, az a
                    kedvesnővér, akit akkor láttam? Mikor kérdezős­ködésemet magam is nyűgösnek
                    érzem már, hirte­len kivilágosodik, mi után nyomoztam, öntudatla­nul. Igen,
                    igen, tudom már - az az ismeretlen be­teg, ott a neurológiai osztályon, akinek
                    az arca mégis ismerős volt... mi van vele? Kicsoda? Nem emlékeznek... Ebben a
                    teremben volt? melyik ágyon? a harmadikon? aha! megvan! Diegel bácsi szegény! ó,
                    az már két hete... “Exitus” - az ápoló is így mondja.</p>
                <p>A tanár úr csak délben érkezik, addig a bánatos arcú, halk szavú docens faggat,
                    szemészek forgat­ják az arcom, mint egy elromlott fényképezőgépet. A szobában,
                    ahol mindez történik, nagy a rumli, idegen arcok fájnak, fülem kínlódik a sok
                    német beszédtől, nagy megkönnyeb­bülés egy szerény, fia­tal orvos, aki megismer.
                    Két éve van itt, egy felfe­dezését ellenőrzi, inzulinnal próbálja gyógyítani a
                    skizofréniát.</p>
                <p>Végre jön Pötzl, a tanár. Érdekes fej, kifejezése, tekintete, mozdulatai telivér
                    művésztípust mutat­nak - intelligencia, tehetség, szenvedés és önfegye­lem
                    sugárzik minden vonásából -, a művésznek és az artistának ez a négyes, biztos
                    “tünetcsoportja”, amiben rokon költő és ekvilibrista. Kissé szinte édeskésen
                    túlzott udvariassága nem kellemetlen, mert rokonszenves szórakozottságot sejtet,
                    tisztele­tet és részvétet gerjesztve a hozzáértőben. Szabad­kozik, hogy
                    idefárasztott, ha ideje engedi, ő kere­sett volna fel szállásomon: egyébként jól
                    tudja ki vagyok, talán én is tudom, hogy édesapja Bécs egyik legismertebb
                    humoristája volt. Orvosi dol­gokról szó se esik, mégis pár perc múlva olyan
                    biz­tonságban kezdem érezni magam, mint a vergődő hajó utasa, aki értesül, hogy
                    a kapitány személye­sen vette kezébe a kormánykereket. Szobát akar nyittatni a
                    vizsgálat tartamára, de rögtön beleegye­zik abba is, hogy kétnaponkint éjszakára
                    hazame­hessek a szállodába.</p>
                <p> Ez a látszat-szabadság tartja bennem a lelket a most következő héten. Különben
                    elveszettnek érezném magam. Mert a vizsgálat most nem óva­tos, gyöngéd,
                    leplezgető, enyelgő játék, mint ott­hon, ahol mindenki ismer és szeret,
                    mindenkit is­merek és szeretek. Ezeknek eset vagyok, semmi más, egy csomó lelet,
                    bőrtáskában. Olyan vagyok, mint a katona, aki parancsra bevonult, és akit most
                    beöltöztetnek és kiképeznek, mielőtt a menet­századba osztják. Vagy megint csak
                    mint a bűnös, akinek hivatalos ítélete még nem érkezett le, de már el van
                    marasztalva, büntetését tulajdonképpen már megkezdte.</p>
                <p>Maga a börtön (persze csak per analogiam, a magamfajta impresszionista szemével)
                    külső lát­szatra erősen emlékeztet a régi, inkvizíció korabeli intézményekhez.
                    Élvezettel hasonlítgatom a vizs­gáló műszerekkel zsúfolt szobákat
                    kínzókamrák­hoz, minden képemet innen veszem. Meg­állapí­tom, hogy szobámban
                    olyan magasan van az ab­lak, mint ezekben a pincékben volt, s a jámbor ápolókat
                    átlátszó humorral ugratom, mint pribéke­ket. A szem- és fül- és
                    idegvizsgála­tokat már könnyedén veszem, mint a rutinié, fölényesen, viccel­ve.
                    De egy délelőtt abbahagyom a viccelést, cso­dálkozva figyelni kezdek. Egész új
                    dolgokat kezde­nek, ez eddig nem volt. Szaglásomat veszik elő, meg tudom-e még
                    különböztetni a fokhagymát a szamócától? Aztán ínyemet vizsgálják, nem
                    zava­rodtak-e össze az ízképletek? Végre furcsa kérdé­sek következ­nek: hirtelen
                    kell felelnem, összeadat­nak, kivonatnak velem, íráspróbát vesznek, majd
                    meg­kérdezik, tudom-e, ki volt Napóleon?</p>
                <p>Mi ez? Intelligencia-vizsga? Beszéd- és értelem­gyakorlat? Hát már itt
                    tartunk?</p>
                <p>Itt bizony.</p>
                <p>És ettől fogva görcsösen és feszülten figyelni kezdek, résen vagyok, vigyázok.
                    Megfontolom minden szavam és minden mozdulatom. Másnap, mikor újabb
                    reflex-kihallgatásra visznek, már úgy viselkedem, mint a gyanúsított.
                    Tapasztalataim, a sok pesti vizsgálat segítségemre vannak, tudom előre, mi
                    következik, színészkedem, megjátszom, mintha nem tudnám, miről van szó, aztán
                    keserves fáradsággal olyan reflexet produkálok, mint egy egészséges ember. De
                    nem hagyják magukat félre­vezetni, a szép reflexre, amit büszkén kivágok,
                    hallgatnak és tovább vizsgálnak. Később tudtam meg a diagnózisból, hogy egy
                    otromba keresztkér­désre “buktam le” (hogy az argot-t használjam), ami döntő
                    bizonyíték lett ellenem. A dysmetriára nem vigyáztam! Ez egy jelentéktelennek
                    látszó tü­net, a beteg, ha behunyt szemmel vízszintesen ki­nyújtja a karját, az
                    egyik kezét parányival feljebb emeli. Semmiség, ugye? és mégis csalha­tatlanul
                    azt jelenti, hogy az agyvelő ugyanazon oldalán, rend­szerint a kisagyban,
                    üzemzavar állott be. De ne­kem elkerülte figyelmem a hozzátartozó hidegvíz­próba
                    (a Nobel-díjas Bárány találmánya), mikor a fülembe fújták.</p>
                <p>Érdekes újságot észlelek magamon: gyakran ál­modom s ami figyelemre méltó: jól
                    emlékszem ál­maimra, nagyon is jól, élénkebben néha, mint arra, ami napközben
                    történik. A kép éles, álmomban ép a szemem. Milyen erős, éles, világos például
                    ennek a mai álomnak emléke is. A fények és árnyak el­osztása tisztább az
                    álmodott képeken, mint a való­ságban megtörtént eseményeken. Valami politikai
                    párt élére kerültem, nagy beszédet tartok a parla­mentben, szavaim tiszták,
                    logikusak, meggyőzők - szép, kerek, szabályos taglejtésekkel szónokolok.
                    Reformokat terjesztek elő, jól emlékszem, miről van szó, már-már szavazásra
                    kerül a sor, úgy lát­szik, én leszek a miniszterelnök. Ekkor véres sze­mű,
                    duzzadt fráter ugrik fel, nem is az ellenzéki padsorokból, középről, az asztal
                    alól bukkant elő, a süllyesztőből. Zavaros halandzsát kiabál reked­ten, nem
                    értem, szája mint fekete örvény, tátog, ezeket a szavakat hallom: “tüneti
                    kezelés”, “tüneti kezelés”. “Elég volt a tüneti kezelésből, le az ura­csokkal,
                    le az uracsokkal, kivágni, kivágni”. Csití­tani próbálom, meggyőzni, de csak
                    legyint dühö­sen, mintha hitvány nyávogás zavarná, és ekkor meghökkenve veszem
                    észre, hogy csakugyan nyá­vogok. Apám integet a sötét ajtóból, szájára mutat­va,
                    rémülten, hallgattassam el a kiabálót, de leg­alábbis szóljak rá, hogy ne
                    dobogjon és dzsiggel­jen, mert Gasparecz, aki alattunk lakik, felébred és
                    feljön. Nekem is eláll a szívverésem, gyerekkorom­ban csakugyan sokat emlegették
                    Gaspa­reczet. A szónok pedig egyre sebesebben dzsiggel, már nem is beszél,
                    vigyorog és dzsiggel, de az én tor­komból erélyes rendreutasítás helyett egyre
                    véko­nyabban és élesebben kacskaringózik a nyávogás, míg fel nem ébreszt.</p>
                <p> De jön utánam és jár utánam, mikor apró lép­tekkel csoszogok végig az Alser
                    strassén, jár utá­nam ébren is a nyávogó unalom. Mert kezd nyávo­gássá és
                    unalommá válni az egész, valami láthatat­lan kéregető kintornát tol utánam, csak
                    akkor hal­lom nyikorgását, ha megyek: eltűnik és elhallgat, mikor toppanva
                    megállok és hátrafordulok. Unom, unom ezt az egészet, unalmas a betegség és
                    unalmas a halál is, nem rémületes, nem megrázó és felemelő és lesújtó, csak
                    unalmas, mint egy gyáva, alattomos, kuncsorgó eb, ami nyomomba kullog.</p>
                <p>És unalmas, hogy befelé járok, s mert nem látok jól, kikorrigálni se tudom már
                    léptemet, és folyton lebotlom a kocsiútra, vagy nekimegyek a falnak. És unalmas,
                    hogy szemérmesen a sarokba megyek vagy elrejtőzöm, órákra, a hideg
                    mellékhelyiségben - és unalmas a sofőr, aki részvéttel áll, mikor kiug­rom a
                    kocsiból, lihegve -, unalmas Buddha és Confucius, unalmas szembenézni vele és
                    unalmas hátat fordítani neki - jöjjön inkább Demokritosz vagy a másik pogány,
                    aki üres, vak szemgödreit fitymálva és kihívóan és kárörömmel mereszti im­már a
                    szikrázó nap felé, amitől a látó megvakul!</p>
                <p>És egy reggel duhaj kedvvel ébredek. A kedves, fájdalmas szemű, de folyton halkan
                    röhögő Jóská­nak, régi pajtásomnak mesélem (mindig feljön reg­gel hűségesen a
                    szállodába), mit álmodtam már megint: Ide hallgass, megyünk fel, mint rendesen,
                    őnagyságával a klinikára tíz órakor. De csodála­tosképpen Pötzl már bent van,
                    édeskésen moso­lyog, mégis láthatóan mérgelődik, amiért elkés­tünk. Őnagysága
                    szabadkozik, ó, garnichts, gar­nichts, Gnädige, parancsoljanak, tessék
                    parancsol­ni, de én érzem, hogy valami baj van, nem muta­tom, előzé­kenyen
                    mosolyogva és tréfálkozó, cseve­gő hangon kezdem neki felsorolni a tüneteket,
                    közben szedegetem a leleteket, mint egy könyvügy­nök a prospektusokat, és
                    magyarázgatom, ajánlga­tom neki, hier Röntgenbefund, nichtwahr, Herr Professor,
                    hier Staungspapillae, nichtwahr, auch erwähnungswert. Ő nagyon udvariasan,
                    összehú­zott szemmel figyel, egyre jobban hadarok, érzem, hogy valami nincs
                    rendben, az arca elsötétül, hová a csudába tettem, és egy egész jelentéktelen
                    lelet­nél egyszerre csak kitör a botrány. “Hier Patellen-Reflex...” Próbálom
                    szépíteni a dolgot: “appart, sehr hübsch, wirklich... ich würde sehr
                    empfeh­len...” de ő már feláll, iszonyú magas, előrehaj­lik, kinyújtja a karját,
                    hosszú ujjai meggörbülve reszketnek. “Wa... a... as? Pat-tel-len? - üvölti egyre
                    emelkedő hangon - Marsch hinaus!” Őnagy­sága, csitítani kezdi “Aber Herr
                    Professor... ich als Ärztin”, de ő már nem lát és nem hall, nekünk ront,
                    rémülten hátrálunk, aztán rohanni kezdünk a lépcsőn, lefelé - ő mint egy őrült
                    utánunk, óriási alak és egyre jobban ordít, magyarul káromkodik, nagyon csúnyán
                    és rugdal: meg­botlunk, gurulunk le a lépcsőn, aztán ki az utcára, csak a lábát
                    látjuk, ahogy két méternyire rugdal kifelé és a hangját vé­gigsüvíteni az utcán:
                    “Nesze nektek!... Nesze pa­tellenreflex.”</p>
                <p> Délelőtt álmom hatása alatt csárdás jókedvem van a klinikán, nem merem bevárni a
                    tanárt, félek, hogy a szemébe nevetek. A bánatos képű, halk sza­vú docenst nem
                    hagyom élni, addig ugratom, évő­döm vele, míg elneveti magát. Utána elvörösödik,
                    és szokatlanul emelt hangon, szinte haragosan rám szól: “Ich muss Sie aufmerksam
                    machen, Sie sind schwer krank - Sie sollten nicht so lustig sein.” Ki­csit
                    csendesebb leszek, de hazakéredzkedem ebéd­re.</p>
                <p>A kocsiban sértődötten dohogok. Schwer krank - nevetséges! Hiszen még nincs
                    diagnózisom! mi köze hozzá? majd ha diagnózisom lesz, úgy fogok viselkedni,
                    ahogy illik. Egyelőre beteg vagyok, semmi több. Betegállomány, különben
                    ugyanannyi; mint más úriember.</p>
                <p>Önérzetesen szegem fel a fejem, émelygek - hát aztán?</p>
                <p>Hát igen, émelygek kicsit - beteg vagyok, ennyi az egész. És ha az vagyok - talán
                    nincs jogom hoz­zá? mint akárki másnak? akár meg is halni?... ha csak ennyi volt
                    az egész... ezért nem volt kár, iga­zán... és ha csak ennyi voltam, mint ti,
                    hencegő, fölényes egészségesek, akkor meg pláne nem kár értem... Talán azt
                    hiszitek, többre becsülöm ezt a rongyot, mint azt a rongyot, amit ti ráztok
                    előttem nagybüszkén?</p>
                <p>Halló!... bleiben Sie stehen!</p>
                <p>Kikecmergek a kocsiból, odaállok a forgalmas utca szélére, és hányni kezdek,
                    hetykén, szemtele­nül, szemérmetlenül. Az emberek megállnak, né­melyik
                    megütközve csóválja a fejét, mások csak bámészkodnak. Egy inas röhög. Csak
                    bámuljatok - gaffen Sie nur, Herrschaften, hányok, mit szól­tok hozzá? Hát
                    aztán? Beteg vagyok, betegállo­mány, nekem szabad, nektek nem szabad -
                    nézhe­titek, kiadom -, tessék, tessék besétálni - itt látha­tó a véleményem
                    rólatok, magamról, az egész éle­temről, úgy, ahogy sikerült, ahogy itt áll most
                    a bécsi utca szélén, és köszönettel visszaköpi a cso­dálatos ajándékot, amire
                    olyan büszke volt, aki ad­ta, ami ennyit ért annak, aki kapta.</p>
                <p>De este nyolc óra felé a hideg márciusi szélben ott ülök mégis a Café de France
                    teraszán. Nem tré­fálok, és nem káromkodom már, hallgatok. A fe­jem fáj.
                    Csodálkozva figyelem a fájást, hogy ez is lehetséges. Soha nem tartottam volna
                    lehetséges­nek, hogy ilyen mértékben... és az ember mégis eszméletén van, és
                    gondolkodik is. Gondolkodik és figyel és számításokat végez. Az acélabroncs, ami
                    a koponyámat szorítja, apró roppanásokkal húzódik össze. Meddig tud még
                    összehúzódni? Számolom a roppanásokat. Még kettő volt azóta, hiába vettem be
                    háromszor abból a kombináltból.</p>
                <p>Előveszem az órám, leteszem az asztalra.</p>
                <p>- Morfiumot kérek - mondom nagyon nyugod­tan és hidegen és ellenségesen.</p>
                <p>- Nem lehet! Tudja, hogy nem lehet! Mi jut eszébe? Mit akar azzal az órával?</p>
                <p>- Három percen belül morfiumot kérek.</p>
                <p>Habozva, nyugtalanul néznek rám, senki se mozdul. Három perc elmúlik. Utána még
                    tíz, ek­kor nyugodtan elteszem az órát, és imbolyogva fel­állok.</p>
                <p>- Vigyenek a Fiakker bárba. Ma este szórakozni szeretnék, azt mondják, nagyon
                    jó.</p>
                <p>Felszabadulva ugrálnak fel.</p>
                <p>Senkinek nem árultam el, azóta se: a három perc elteltével el voltam szánva -
                    először és utoljá­ra életemben -, hogy amennyiben további tíz per­cen belül nem
                    áll ki a fejfájás, a legközelebbi villa­mos elé vetem magam.</p>
                <p>Soha nem derül ki, megtettem volna-e? Mert a fájás hirtelen, villanásszerűen
                    kiállt.</p>
                <p> </p>
            </div>
            <div type="chapter">
                <head>
                    BETEGLÁTOGATÓK
                </head>
                <p>Nagy meglepetés. Az izgalmas napon egy hét múlva, mikor a tanár színe előtt
                    megjelenünk, hogy ítéletemet meghallgassam, kiderül, hogy íté­let még nincsen.
                    Kupolaformán, mintegy imádkoz­va összeillesztett ujjakkal, édeskés mosollyal és
                    na­gyon nyájasan a művészfejű Pötzl rövid, óvatos is­mertetést közöl, eddigi
                    megfigyelésekre hivatkoz­va. Ő úgy látja, mintha jobb­oldalt folyadékkal telt
                    hólyag terpeszkedne a kisagyon. Egyebet is gyanít, erről most nem nyilatkozik.
                    Mielőtt végleges elha­tározásra biztatnak, szeretne egy kísérletet tenni. Hátha
                    fel lehetne szívatni a folyadékot, belső úton, a hólyag összelappadna,
                    felszabadulna a nyomás. Ezüstkenőcsöt ír fel, vízelvonót, ezzel egy hétig kenni
                    kell magam, diétán élni, talán sikerül. Egy hét múlva jelentkezzem újból.</p>
                <p>Egy hét sok idő, szenvedélyesen ragaszkodom hozzá, hogy Pesten szeretném
                    eltölteni. Az utazá­son nagy üggyel-bajjal átvergődöm, de otthon most már ágynak
                    esem, nincs kedvem többé felkel­ni. Kétnaponként, testem más-más részén dörgölik
                    belém, félóráig, a szürke zsiradékot.</p>
                <p>Idegen, kietlen érzés és mégis boldogító, hogy nem dolgozom. Terveim sincsenek,
                    semmi felelős­ség. A kenőcs, úgy látszik, jót tesz, néhány tünet el­marad, egy
                    teljes napon át gyomrom se émelyeg. Nem erőltetek semmit, lustán, tompán
                    heverek, fi­gyelem az embereket.</p>
                <p> Mert nem vagyok ám egyedül. Látogatók serege népesíti be három szobám, a
                    Reviczky utcai szép úriházban, ahol lakom. Egyre többen jönnek, nagy örömömre -
                    mulattat és foglalkoztat ez a sok em­ber. Könnyen és szívesen viselem el a
                    fáradtságot és kimerültséget, késő este, mikor magamra hagy­nak. Egyre szól a
                    telefon, és ha félóráig nem szól, magam veszem fel, hívom a vendéget.</p>
                <p>Mint ínyenckedő szakértő, élvezettel kóstolga­tom a karaktereket. Tisztában
                    vagyok a hely­zet­tel. Pozitív és negatív előjellel, a legizgalmasabb embe­ri
                    képesség, a részvét dőzsöl, lakmározik, a részvét üli orgiáit betegágyam körül,
                    karszékekben, pam­lagon, összezsúfolva, ágyam szélére telepedve. Két véglet
                    alakul ki, a duhaj, nagyhangú, tréfáló rész­vét, mely fölényes biggyesztés és
                    legyintő leki­csinylés mögé rejti a páni rémületet, ami minden­kit elfog a
                    mindnyájunkra leselkedő nagy Talány közellétében. És a másik, csendes és komoly,
                    ez a bátrabbik, mely tisztázta szívében az igazságot, hogy tudniillik önzés
                    nélkül nincs részvét, hogy utóbbit idősebb testvére, a személyes halálfélelem
                    mutatta be nekünk, gyermekkorunk alkonyán, az első veszedelem napjaiban, azóta
                    ismerjük.</p>
                <p>S egy harmadik: őszinte, egyszerű, elfogulatlan. Rokonomtól reggel levél érkezik.
                    Hallja, hogy ha­marosan elutazom. Reméli, nem akarom őt cser­benhagyni,
                    tekintettel a komoly helyzetre. Okvetle­nül gondoskodjam róla, hogy ő elutazásom
                    napján 300 pengőt kapjon.</p>
                <p>Ez legalább világos beszéd, nem kell hozzá lé­lektani vegyelemzés.</p>
                <p>Négyen-öten bent üldögélnek szobámban, má­sok az ebédlőben uzsonnáznak,
                    pálinkáznak, eset­leg bridzselnek. Imádom ezt a mozgalmat, még ma is hálás
                    vagyok nekik érte. Bébinek, aki finom ösz­tönnel megérzi, hogy minél könnyebb és
                    mégis mi­nél borsosabb lelki kosztra van szükségem: nem­csak maga szolgál vele,
                    ismeretleneket hoz magá­val, most látom őket először. Épp ez a kedves, ben­ne
                    vagyok az élet sodrában. K. Rózsinak, aki köl­nivízzel, gyümölccsel,
                    házikabáttal kedveskedik, Lacinak, aki irodalmi pletykát közvetít, Oszkár­nak,
                    aki vicceket hoz, és kollégáimat utánozza, Bandinak, aki készülő regényéről
                    referál lelkesen, Andornak, akivel emlékek korhadó zamatját ízlel­getjük, mint
                    gourmet az “érett” sajtot. Becsvá­gyam, hogy ne unják magukat, és nem is unják,
                    er­ről gondoskodom - régi ellenségek békülnek ki ná­lam, az általános jó
                    hangulatban. Akit csak lehet, ott tartok vacsorára, a beszélgetés benyúlik az
                    éjfé­li órákba.</p>
                <p>Közben a megbolygatott külső világ halkan, csendesen, észrevétlen végzi
                    feladatát.</p>
                <p>Néha úgy rémlik, mintha nem menne simán. Mintha vitáznának fölöttem, mintha a
                    rendkívüli parlamentben, ami összeült, hogy döntést hozzon életem és halálom
                    kérdésében, és ami most perma­nens ülésben tárgyal - persze egyik se tudja, hogy
                    képviselője ennek a parlamentnek -, módszerpoli­tikai vita folynék. Két fontos
                    pont körül: mi a te­endő, s ha ez eldől, hogyan vegyenek rá, óvatosan, hogy a
                    határozatnak alávessem magam?</p>
                <p>A Gyulák kétszer is, külön-külön, meglátogat­nak, de szó sincs a jövőről,
                    tréfálunk és vitatko­zunk, sejtelmem sincs róla, mi a véleményük. El­lenben egy
                    reggel mégis felkászálódok, bevitetem magam a szerkesztőségbe. Milyen kedvesek
                    és jók és tapintatosak, még arra is gondjuk van, hogy a részvét ne nyilatkozzék
                    meg feltűnően, nem állnak körül, nem bámulnak, mint csodát, mindenki úgy végzi
                    dolgát, mint rendesen. Csak Láng titkár úr hallgat el pillanatra, mikor a
                    főszerkesztői ajtó ki­lincsét nem találom meg. Az egyik főnök, mintha csak
                    véletlenül jutna eszébe, mert éppen meglátott (hopp, jó, hogy itt vagy, gyere
                    csak fel a szobám­ba!), becsukja az ajtót, aztán felszólít, menjek át most
                    mindjárt a nagynevű sebésztanárhoz, már tudni fogja, miről van szó,
                    megemlítettek neki. Bármit mond, ne aggodalmaskodjam, ők mögöt­tem állanak, és
                    pénzre se legyen gondom.</p>
                <p>Bevánszorgok a klinikára. A tanár urat a folyo­són csípem el. Szikár, katonás,
                    nagyon kedvemre való ember. Egyszer novellaformában meg is éne­keltem, mint
                    mesterségének valódi művészét, egyé­niséget. Kertelés nélkül megmondja, mikor
                    meglát, hogy neki is ez jutott eszébe.</p>
                <p>- Ahá... hát itt a bűnös. Mondják, rólam írta azt a... na mindegy, fő, hogy jó
                    írás volt. Hát mi jót hozott?</p>
                <p>- Volna egy ritka, szépen fejlett daganatom ta­nár úr részére, ha érdekli...
                    gyűjtőknek való pél­dány. Olcsón megszámítanám.</p>
                <p>- Aha, aha. Hát lelkem, én szóba se állok magá­val. Ne gyulladjon be azért, úgy
                    értem, szóba se ál­lok, amíg tökéletes diagnózist nem hoz. Tervrajzot, mérnöki
                    művet, ami pontosan megmu­tatja nekem, hol nyissam ki a fejét, a fejéről van
                    szó, ha nem csalódom, és mit találok benne, ha kinyitom. Mint az artézi kútnál.
                    Előbb a varázsvesszővel végezze­nek az urak, aztán jövök én a fúróval. Hát
                    viszont­látásra.</p>
                <p>Okos, száraz keze keményen megszorítja a keze­met. Honnan ismerem én ezt a nem
                    gyöngéd, hatá­rozott, de megszégyenítően bizalomkeltő parolát? Igen, a tulajdon
                    novellámból, ahol a duzzogó ta­nársegéddel kezel, kinyújtva a paplan alól.</p>
                <p>Sokkal ruganyosabb léptekkel mászok fel ott­hon a lépcsőkön. Úgy érzem, nem fogok
                    már ha­bozni, ha mégis arra kerül a sor... Bár hiszen... Két nap óta egész
                    tűrhetően érzem magam, ez a kenőkúra, úgy látszik, használ. Mindegy, az a fő,
                    hogy most már mindenesetre tudni fogom, hová forduljak.</p>
                <p>De a titkos parlamentben szavazás lehetett köz­ben és a szavazás eredménye - bár
                    senki se tudta, hogy bent van a szavazó bizottságban - másképp ütött ki, más
                    irányba terelte sorsomat.</p>
                <p>Óvatos üzenet érkezik a Gyuláktól. Ők, persze, megint csak “véletlenül”, megint
                    csak “beszél­get­tek” rólam és közös barátunknak, a már említett sebésznek,
                    eszébe jutott amerikai tanul­mány­útja, amikor is Cushingnak, a modern
                    agysebészet úttö­rőjének asszisztált, több kitűnő tanítvánnyal együtt.
                    Cushing... Cushing... ismerős név, hol is hallottam?... Aha! Az a keskenyfilm,
                    amit láttam, hát nem furcsa véletlen, a Földgolyónak, ennek a nagy koponyának a
                    másik oldalán egy ember, aki harminc éve gondol az én kis koponyámra, és
                    dol­gozik érte, anélkül hogy tudna róla - és itt, ezen az oldalon: én, aki
                    félórára betévedtem abba az amatőrfilm-klubba... Igen, igen, érdekes, de most
                    nem erről van szó. Hát miről van szó? Arról; hogy írtak ki Amerikába, hogy
                    amennyiben mégis és esetleg... nem, nem úgy, hogy Bostonba fogok utazni, bár azt
                    se kell teljesen kizártnak tekinte­ni... hanem úgy, hogy van ennek a Cushingnak
                    egy tanítványa Stockholmban... Micsoda? Stock­holmban?... Igen igen, nem kell
                    ugrálni, hiszen ez csak egy kombináció... Úgy látszik, Cushing maga nyilatkozott
                    erről a tanítványáról, legalább olyan kitűnőnek tartja, mint önmagát, csak agyat
                    operál és a felszerelése világviszonylatban is el­ső... Szóval, izé... ezzel már
                    leveleztek, M. isme­ri Boston­ból... Micsoda? Már leveleztek? Igen, leveleztek,
                    előrelátónak kell lenni, ez nem azt je­lenti, hogy most már okvetlenül... hm,
                    érdekes. Hogy hívják azt a stockholmi tanárt? Olivecrona, Herbert Olivecrona.
                    Oliven? Nem, csak Olive. Furcsa név, de szép. Olajkoszorút vagy olaj­koro­nát,
                    vagy olajfalombot jelenthet magyarul, vagy ta­lán hódolati olajágat. Tetszik
                    nekem ez a név, pa­tetikus, éppen azért tetszik. Magas, görög arcélű férfinak
                    képzelem. Igen ám, de hiszen ez mind af­féle akadémikus képzelődés, feltéve,
                    hogy rákerül a sor, honnan veszek annyi rengeteg pénzt, ami ek­kora útra kell?
                    Kiadóm előzékeny, de még effélé­ről egyelőre nem volt szó, és a pesti tanárral
                    való tárgyalás után nem is merném szóba hozni.</p>
                <p>Ekkor váratlan fordulat. Úgy látszik, a parla­ment Alsóházának működésébe
                    beleszólt, önma­gától, a Felsőház.</p>
                <p>Ötödnap nagy örömömre (bár sejtelmem sincs, minek köszönhetem) megjelenik
                    betegszobám­ban ... grófnő, a legrégibb, legmagasabb polco­kon szereplő magyar
                    arisztokrata család tagja. Nem ennek örülök, hanem mert igazán kedves, okos,
                    melegszívű asszony, régi ismerősöm. Kettes­ben teázunk, közvetlenül és minden
                    betegnek járó ceremónia nélkül csevegünk. Egyszerre csak kide­rül, hogy egész
                    jól tudja, mi bajom, hát hogyne, háziorvosuk, a jeles sebésztanár, pontosan
                    megma­gyarázta neki. Hát mit szól hozzá, próbálok gá­láns, hányaveti fölénnyel
                    napirendre térni. De ő csodálkozik ezen. Kérem, ez nem tréfa. Maga nem gyerek és
                    tudtommal nem is gyáva. Természetesen azért vagyok itt, hogy erről beszéljünk.
                    Igenis, na­gyon komoly a helyzet. El kell készülnie rá, hogy meg fogják
                    operálni. Ezt is tudja? Beszéltem az or­vossal, tudom, hogy esetleg Stockholmba
                    fog utaz­ni. Igen, de... Kérem, ez rendben van, ezt már el­intéztem. És a
                    legelőkelőbb írót említi, aki felhívta a napokban ebben az ügyben. Beszéltem a
                    minisz­terrel és még másokkal... (Kiderül, anélkül hogy akarná, napok óta csak
                    ezzel foglalkozott.) Termé­szetesen minden rendben van, annyi pénz lesz, amennyi
                    kell. Érdekes, mindenki egyetért, az egész mozgalmat egy olyan úr kezdte, aki
                    halálos harag­ban van azzal, aki aztán folytatta... Ezen a pon­ton megszűnt az
                    ellenségeskedés.</p>
                <p>Nem tudok felelni. Készenlétben tartott tréfás megjegyzéseim eláztak. Szótlanul
                    szorítunk kezet.</p>
                <p>Meghatottságomat enyhíti az a rögeszmém, hogy hiszen mindez úgyis csak afféle
                    “esetleges” feltevés. Hiszen még nem volt határozott utasítás, majd én
                    megmutatom a társaságnak, éppen azért, mert ilyen kedvesek és jók, hogy nem kell
                    engem félteni, kivágom én magam a slamasz­tikából. Lám, milyen jól hat a szürke
                    zsiradék, ma se volt külö­nösebben kellemetlen tünet, még ugrató tréfára is
                    kedvem kerekedik. Hallom, Sándor barátom ér­deklődik a telefonon, virtuóz író,
                    egyik kedvencem a stiliszták közt. Odaveszem a készüléket ágyam­ba, eszembe jut,
                    valaki mondta, mennyire sajnál, de éppen ezért fél felkeresni, “fáj neki a hőst
                    véri­be’ látni”. Te vagy az? - kérdem síri hangon, mint­ha kriptából beszélnék.
                    “Ajajaj... jaj... jaj... Sándorkám... végem van... vé... é... é... gem va...
                    a... an...” Elfelejt felelni, szinte lá­tom, hogy elsápad a másik készü­léknél.
                    Váratlanul fordítok a hangon, csevegő, vidám modorban folytatom: “na igazán nem
                    szép tőled, hogy meg se látogatod öreg barátodat, mi újság nálatok?”
                    Fel­szabadulva nevet, öt perc múlva megérkezik, pom­pásan mulatunk.</p>
                <p> Később többen jönnek, teázunk, a hangulat emelkedett, R. doktort jelentik, a
                    kiváló szemészt. Tessék, legyen szerencsém. Nagyon örülök, tanár úr, talán
                    küldjem ki a vendégeimet? Hát... egy félórára, ha lehetne, szeretném megnézni a
                    fun­dust.</p>
                <p>Sokáig, nagyon hosszú percekig mereszti belém a szemtükör villogó lámpácskáját.
                    Türelmetlen va­gyok, szeretnék már egy mulatságos történetet el­mondani.</p>
                <p>Végre abbahagyja. Körülményesen megtörli a készüléket, visszarakja a
                    kazettába.</p>
                <p>Szembefordul velem. Térdére csap, mosolyogva néz rám. Hála Istennek, végre valami
                    kellemeset is hall majd az ember.</p>
                <p>- Hát, kedves mester, a papilla megint két és fél dioptriát romlott. Elfajulási
                    pontok is vannak már.</p>
                <p>- Ugyan.</p>
                <p>- Igen. A múltkori változáshoz képest negyed­annyi idő alatt.</p>
                <p>- No de ha tekintetbe vesszük...</p>
                <p>- Várjunk csak. Orvosi kötelességem közölni kedves mesterrel, hogy amennyiben tíz
                    napon belül nem vágatja ki az agyvelejében fejlődő daganatot, három hét alatt
                    véglegesen megvakul. Úgy tessék érteni, hogy teljesen. Mint az éjszaka.</p>
                <p>Nem szólok, mégis felemeli a kezét, mint aki még nem fejezte be.</p>
                <p>- Pardon. De ez csak az első tünet lesz. A teljes megvakulás. Utána, további két
                    hét múlva sorban, egymás után jön a többi... teljes bénulás... meg­butulás... és
                    végre...</p>
                <p>- Köszönöm, ne tessék folytatni. Megértettem, tanár úr.</p>
                <p> Valaki bekopog. Jöhetünk már? Igen, tessék, ké­szen vagyunk.</p>
                <p>A vendégek vidáman betódulnak.</p>
                <p> </p>
            </div>
            <div type="chapter">
                <head>
                    A HALÁL MEGKÍSÉRT
                </head>
                <p>Közjátéknak vagy álomnak kellene neveznem ezt a rövid fejezetet, vagy zárjelben
                    közölni az egé­szet, mert így történt: zárjelben, elkülönítve, iga­zán
                    álomszerűen. Ma se értem, miért volt, és mit jelentett. Elmondom, megjegyzés
                    nélkül.</p>
                <p>Másnap reggel történt, két nappal elutazásom előtt.</p>
                <p>Tíz óra felé egy urat jelentettek be.</p>
                <p>Kiderült, hogy tanársegéd valamelyik vidéki vagy talán külföldi egyetemen, eddig
                    nem hallot­tam a nevét.</p>
                <p>Fiatal ember, aligha több harmincnál. Rendkívül választékos, ruhában,
                    viselkedésben. Tökéle­tesen szabott zakó, nem feltűnő, rendkívül ízléses - talán
                    csak a kihajtó szélesebb egy gondo­lattal, mint ahogy szellemi munkát végző
                    embernél megszoktuk. Kétfelé választott haja sima és hibát­lan. Szabályos,
                    komoly arca mintha az öltözék ki­egészítése volna és nem megfordítva.</p>
                <p>Ő magyarázza meg, szerényen, de valami elnéző jóakarattal, hogy tudnom kellene
                    létezéséről, ha normális állapotban lennék. Már találkoztunk, csak persze
                    elfelejtettem, ez érthető. Ő egykorú is­merősünktől hallotta, hogy beteg vagyok,
                    azért jött föl, hogy - ha megengedem - megvizsgáljon. Nem merek ellenállni, mert
                    valahogy az jön ki az egész­ből (bár ezt nem mondja ki), hogy az illető, akivel
                    beszélt rólam, egyenesen felküldte hozzám.</p>
                <p>
                    <hi xml:id="orvos2">Egyébként az egész beszélgetés furcsa. Bár olyan tartózkodó
                        és közvetett, mint egy kínai dip­lomata, az a furcsa dolog alakul ki, hogy
                        negyed­óra múlva mindent tudok róla, ellenben nem sike­rül eltalálnom,
                        mennyit tud ő az én esetemről? Mi­helyt efféléről kérdezem, elhallgat, akár
                        egy nyo­mozóközeg, akinek ki van adva, hogy nem szabad elárulnia magát, a
                        birtokában levő adatokat illető­en. Soha még nem láttam orvost, aki a
                        hivatás ma­gas rangú, szinte papi jelentőségét ilyen komolyan vette volna, a
                        beteggel szemben. Mindenre kitérő választ ad, vagy nem válaszol. De csak rám
                        vonat­kozó kérdésekre. Őróla, bármily szerényen és óva­tosan adagolja a
                        szót, mégis megtudom, hogy fia­tal kora ellenére igen fontos és jelentékeny
                        szere­pet tölt be az intézetben, amelyhez tartozik. Tervei is vannak,
                        valószínűen külföldre megy, ösztön­díj­jal, tanulmányútra - egy bizonyos
                        dolog érdekli a mesterségében, azt szeretné kitanulni.</hi>
                </p>
                <p>Félóra múlva egész kicsinek és jelentéktelennek és ostobának és
                    kiszolgáltatottnak érzem magam. Fiatalsága ellenére annyival komolyabb és
                    fonto­sabb nálam, mint egy megyei hivatalnok, szolgabí­ró, a tudatlan vén
                    paraszttal szemben, akinek ügyes-bajos dolga akadt az állammal, s aki jóságo­san
                    kérdezget, felelni azonban csak annyit felel, amennyit jónak lát, vagy
                    amennyiről felteszi, hogy a vén paraszt megérti. Az is elbátortalanít, hogy
                    képtelen vagyok mosolyra bírni, pedig igyekszem eleinte - ő azonban komoly marad
                    minden tréfás megjegy­zésemre. A komolysága mögött - bár kü­lönlegesen udvarias
                    és előzékeny a modora - azt a sértő álláspontot szimatolom, hogy áthidalhatatlan
                    távolság van köztünk: én egy hírhedt humorista vagyok, ő pedig egy tudós. Más
                    bolygón élünk. Nem lehetnek közös képzeteink, még érzelmi vagy kedélyi területen
                    se.</p>
                <p>Nem győzöm ismételni: egész félszeg érzésemet annak tulajdonítom, hogy annyival
                    fiatalabb ná­lam.</p>
                <p>Gyengéden, de szerény határozottsággal rátér végre a tárgyra - hát most talán
                    megnézne, ha nincs ellenemre.</p>
                <p>Megint meztelenre kell vetkőznöm, jobb meg­győződésem ellenére. A különféle
                    reakció-vizsgá­latok jönnek, amiket már oly jól ismerek - de ő va­lahogy
                    komolyabban végzi a szertartást, nem jut más szó eszembe: titokzatosabban. Még
                    azokat a bólintásokat, hümmögéseket se engedi meg magá­nak, amik a kedves R.
                    tanárnál olyan jólesően nyugtattak meg, vagy ingereltek fel, mindenesetre
                    kapcsolatot teremtettek orvos és beteg közt. Ter­mészetesen egyetlen
                    meg­jegyzést se tesz.</p>
                <p>A széles pamlag-díványon üldögélünk utána, hármasban - én hátradőlök, ő feszes,
                    egyenes derékkal ül, feleségem felugrik, szaladgál.</p>
                <p>Óráját nézi, ő is feláll.</p>
                <p>- Hát kérem - mondja hivatalos természetesség­gel, de halkan, ahogy fontos,
                    elkerülhetetlen dol­got mondunk -, holnap lesz szerencsém, ugyebár, fél
                    kilenckor reggel, az S. klinika négyes számú műhelyében, ahol éppen dolgom van
                    reggel.</p>
                <p>- Hogy én... minek?</p>
                <p>- Egy kis diagnosztikai próbát csinálunk.</p>
                <p>Feleségemnek megmagyarázza, miről van szó. A diagnosztikai próba némi
                    beavatkozással jár, amihez műtői felszerelés kell. Bizonyos váladék­hoz szeretne
                    jutni, közvetlenül, onnan, ahol kelet­kezik.</p>
                <p>Magam is csodálkozom megütközésemen és a spontán ellenkezés-ingeren, amit a
                    felszólítás kivált belőlem. Nem mutatom, azzal próbálom ma­gyarázni magamnak,
                    hogy kényelmetlennek érzem a korai felkelést és elmenést ebben az
                    állapotban.</p>
                <p>De ezt szégyenkezésből nem árulom el, és meg­ígérem, hogy ott leszek.</p>
                <p>Másnap kilenckor őnagysága nagy ribilliót csap ágyam mellett.</p>
                <p>- Jézusmária, maga nem öltözött fel, félóra óta várják a műtőben!</p>
                <p>- De jót aludtam... Minek?</p>
                <p>- Hát amit tegnap megbeszéltek...</p>
                <p>- Hja... biz ez kiment a fejemből.</p>
                <p>- Azonnal öltözzön.</p>
                <p>- Hm... mit szólna, ha nem mennék?</p>
                <p>- Fél?</p>
                <p>- Izé - hogy én? Nna. Ha parancsolja, félek.</p>
                <p>- Egy ilyen jelentéktelen dologtól?</p>
                <p>- Majd holnap elmegyek, még nem utazik el.</p>
                <p>- Holnap már mi utazunk.</p>
                <p>- Hát akkor majd ott... Hagyjon békén, fonto­sabb dolgaink vannak.</p>
                <p>Betegségem után, mikor már láttam a betűt, egy napon szó nélkül megmutattam
                    feleségemnek a legjobb neurológiai tankönyvnek azt az oldalát, ahol a szóban
                    forgó diagnosztikai próbával kap­csolatban ez olvasható: “óva intünk minden
                    or­vost, hogy ezt a próbát végleges diagnózis előtt al­kalmazzák. Amennyiben
                    ugyanis a hólyag a kis­agyon van, alul, ennél a próbánál az öreglik a
                    nyo­másváltozás következtében beszippantja a hólya­got, és rögtöni halált
                    okozhat, amint az, mielőtt ezt tudták, gyakran megtörtént.”</p>
                <p>Mint két nap múlva (lásd a következő fejezet­ben) kiderült, agyvelőm kisagyi
                    részén, alul, az öreglikhoz közel, hatalmas hólyag volt.</p>
                <p>A fiatal orvost azóta se láttam. Lehet, hogy nem is létezett soha, csak én
                    fantáziáltam az egészet.</p>
                <p> </p>
            </div>
            <div type="chapter">
                <head>
                    AZ ÍTÉLET KIHIRDETTETIK
                </head>
                <p>Tehát tíz nap.</p>
                <p> Hivatalos diagnózis és javallat még nincsen, de már senki nem tagadja, előttem
                    se, hogy egyik se lehet kétséges, tekintettel a belső kúra kudarcára.</p>
                <p>Gyors intézkedések. Vendégek már nem jöhet­nek, néhány részvétteljes érdeklődőt
                    az előszo­bá­ban világosítanak fel - néha tompított suttogást hallok az ajtó
                    előtt. Állapotom, mintha csak azt várta volna, hogy pontosan megnevezzék és
                    ki­mondják, teljes vadságában bontakozik ki, nem ta­kargatja magát előttem. Egy
                    gondom van csak, le­hetőség szerint úgy tartani a fejem az ágyban, hogy ne
                    szédüljek - azzal már nem törődöm, tudomásul veszem, hogy az arcokat se igen
                    ismerem meg, csak ha egész közel hajolnak az arcom felé.</p>
                <p>Nincs kedvem intézkedni. Az előttem fekvő pa­pírokra firkálok ugyan néhány
                    ákombákomot, csak úgy, a kezem szokásából (nem látom, amit írok), de mindig újra
                    összegyűröm. Különben se sokat ér - úgy látom, üres dolgok jutnak eszembe. Csupa
                    lényegtelen, apró ügyek, aznapi elintézet­lenségek, egy sincs köztük, ami egész
                    életemre vo­natkoznék. De hiszen mindig tudtam én ezt. Nem is vártam mást,
                    amióta az ifjúság boldog, tudatlan képzelődéséből, hogy egész életünk külön,
                    függet­lenül napjainktól, jelent valamit, kigyógyultam. Csak napok vannak.
                    Huszonnégy óra, huszonnégy órát pedig valahogy mindig ki lehet bírni. Nyilván
                    azt a bizonyos utolsót is. Be kell majd osztani, mint a többit, ha sor kerül
                    rá.</p>
                <p> Az indulásom előtti huszonnégy óra elég tűrhe­tő, hála a sok dolognak,
                    csomagolásnak, üzleti ügynek, ami körülöttem zajlik. Valutát kell bevál­tani,
                    osztrák pénzt, svéd pénzt. Az útirányt is össze­állították - két nap Bécs, aztán
                    Berlinen át Malmö, Trelleborg, Stockholm - Berlinben tizenhat óra, a Harmadik
                    Birodalom Németországát most fogom először látni. Elég jónak bizonyul
                    poggyászom, még egy koffer kell csak és őnagyságának, aki elkí­sér, apróságok.
                    Többek között egy kalapskatulya, amit barátnőitől kér kölcsön. Ezt a
                    kalapskatulyát azért említem, mert utólag sokszor szóba ke­rült, egész legenda
                    alakult ki körülötte, két pártra oszlott a társadalom, még ma is vannak, kik
                    emle­getik. Voltak ugyanis, akik zokon vették, hogy ka­lapskatulyát kért:
                    borzalmasnak, a kegyelet és gyá­szos közhangulat nemtője felé hetykén kesztyűt
                    dobó cinizmusnak tekintették, hogy valaki kalap­skatulyával kísérje haldokló
                    férjét Európán át. Nem tudom a felháborodók érzését osztani, az a gyanúm, ha
                    valami hatásos jelenet kapcsán “érthe­tően” rendkívüli lelkiállapotban főbe lőtt
                    volna, fél akkora rosszallást sem kelt. Miért, mondtam vállat vonva valakinek,
                    aki a minap még mindig szemrehányóan felemlítette a dolgot - talán ma­dzagon
                    kellett volna vezetni, egyik kezében, a ka­lapját, hóna alatt koporsóval?</p>
                <p>Egyébként meg vagyok magammal elégedve, utolsó napomon. Nem nyűgösködöm, sikerül
                    külön kívánság nélkül átvergődnöm az előkészülete­ken. Óvakodom minden
                    “rendkívüli” vagy “emlé­kezetes” megjegyzéstől, amire később rá lehessen majd
                    fogni, hogy “igen, hát ezért mondta”, vagy még rosszabb esetben, “hogy
                    megérezte!” Most már kezdem remélni, hogy azt a rossz esélyt is si­kerül majd
                    “utolsó szavak” nélkül megúszni. (Min­dig rossz véleményem volt az “utolsó
                    szavak”-ról. Úgy tekintettem őket, mint az utolsó gombot, amin kiszámolják, hogy
                    “igen, nem, igen, nem”. A túlélő az utolsó “igent” vagy “nemet” határozottabb
                    re­zümének tekinti aztán a többihez képest, holott a nyomatékot csak a helyzeti
                    hiány adja, hogy kifo­gyott a gomb.) Csak egy elég ízetlen akasztófahu­morka
                    terheli lelkiismeretem: délben a kedves Ilonka, Mihály felesége, érdeklődik,
                    mikor uta­zom, s hogy nem kerül-e nagyon sokba? “Odafelé - felelem - elég drága,
                    de visszafelé apró doboz­ban hoznak - az urna, úgy tudom, vámmentes.”</p>
                <p>Délelőtt tizenegykor indul a Bécsi gyors, lesz kis fülkém, fekhetem. Lefelé
                    menet, az autóhoz, nem engedem, hogy támogassanak, a karfába kapasz­kodom. A
                    kofferek már fel vannak rakva.</p>
                <p> Cini kísér le bennünket, Rózsi és Pali. Pali oko­san bámészkodik, Rózsi
                    amulettet ad, drága lélek, és mégiscsak elfakad sírva, akárhogy gyűri. Ettől
                    viszont Cini kihúzza magát: már bever­gődtem a kocsiba, onnan nyújtom a kezem.
                    “Hát szervusz, Cini, vigyázz a házra. Ha önhibámon kívül nem volna módomban
                    visszajönni... azt ajánlom ne­ked... hm? mit is ajánljak? Növessz szakállt, ha
                    felnősz, talán így több tekintélyed lesz nálam.” Ci­ni nem felel, idegesen
                    nevet, egész arca elvörösö­dik, szétálló két füle két szegedi paprika. Milyen
                    ismerős, kihez hasonlít? Tudom már, egy négy év előtti fényképéhez.</p>
                <p>De már a pályaudvaron egész kis csokor isme­rős, főként asszonyok, és mind hozott
                    valami útra­valót, és nevetnek és biztatnak, Isten áldja őket! Édes istenem, ami
                    komoly bajom volt életemben, asszonyoknak köszönhettem vagy talán mégsem így
                    volt? Akárhogy volt, milyen jó, hogy vannak! Nem, nem azért - azért, hogy
                    emberformában mégis egész másvalakik, mint az ember, örök re­ménység, hogy mégis
                    visszük talán valamire. Ha Isten egyszer megbocsát az emberi fajnak, miattuk fog
                    megbocsátani - könyörögj érettünk, Mária!</p>
                <p> Megint a France-ban szállunk meg, két éjszaká­ra. Délelőtt a klinikán, jelentem
                    alássan, bevonul­tam. Néhány gyors adatfelvétel, a szemész csöppet se
                    restelkedik már elszörnyülködni, hétdioptriás a papilla, sejtettük. Hát kérem,
                    reggelre tessék korán bejönni, kész lesz a levél Stockholmba, estére le­het is
                    már utazni, a berlini gyors, hálófülkével, ak­kor indul. Viszont­látásra, azaz
                    hogy, várjunk csak! Egy kis formaság, az iratokból, az aktacsomóból, amiből
                    reggel a tanár megcsinálja a leletet, hiány­zik valami... Tessék gyorsan
                    leszaladni a rönt­genszobába... nem, nem fej, az már mind meg­van... puszta
                    formaságból egy gyomorkép...</p>
                <p>Gyomorkép? Minek az nekik? Erőlködve tűnő­döm, nagyon megörülök, mikor az
                    elsötétített szo­bában, gyomrom előtt a függő ernyővel, magamtól eszembe jut.
                    Hát persze! gondolhattam volna, a ki­zárásos módszer nem lesz teljes - a távoli
                    feltevést, hogy a daganat mégis rákos eredetű, vagyis má­sodlagos, áttételes,
                    mert elsődleges rák, furcsa mó­don, agyban soha nem keletkezik - meg kell
                    szün­tetni. Ez esetben ugyanis kár operálni. No, akkor nincs hiba. Nem tudom,
                    honnan, meg vagyok győ­ződve róla, hogy rákom nincs. Nem is találnak semmi
                    nyomot.</p>
                <p>Ágyban töltöm a napot, dohogva, hogy nem lát­hatom kedves bécsi utcáimat. Reggel
                    már korán ott várakozunk Pötzl előszobájában. Előbb jött be, most odabent
                    tanácskozik az orvosokkal, készül az okirat.</p>
                <p>Ekkor furcsa intermezzo.</p>
                <p>Hirtelen kinyílik az ajtó, és Pötzl (negyedszer lá­tom két hét óta) kilép, de,
                    úgy látszik, nem véglege­sen, nincs nála semmi írás. Odasiet hozzám.</p>
                <p>- Mindjárt, mindjárt - biztat -, mindjárt kész... Csak közben eszembe jutott
                    valami... Tessék csak leülni erre a székre gyorsan...</p>
                <p>Leülök, ő fölém hajol. Nincs nála semmi mű­szer. Egész közel hajol, mint aki
                    súgni akar vala­mit, hátul, a koponyámon. De azt is tudom, hogy nem erről van
                    szó. Még most sem értem mitől, honnan, miféle gyerekkori, eltemetett tárnából
                    vil­lant át rajtam a bárgyú érzés, hogy most meg fogja csókolni a fejemet, lent,
                    hátul, ahol “bibis”.</p>
                <p>Aztán észreveszem, hogy a fülét szorítja oda na­gyon erősen, sokáig. Hallgatózik,
                    mint ahogy a szí­ven szoktak.</p>
                <p>Kiegyenesedik, bólint.</p>
                <p>- Úgy van! - mondja. - Na kérem, mindjárt megleszünk.</p>
                <p>És siet vissza.</p>
                <p>Félóra múlva kivonul a bizottság, élén a tanár­ral. Kezében az irat. Nem adja még
                    oda, leteszi az asztalra, maga elé. Mosolyogva, de elég ünnepé­lyesen szólít fel
                    mindnyájunkat, hogy üljünk le.</p>
                <p>
                    <hi xml:id="orvos3">Aztán beszélni kezd, nyájasan, nagyon kedve­sen. Közben
                        biztatóan néz rám néhányszor, ennél okosabbat nem is tehetne. Mert ez azt
                        jelenti, hogy egyenrangúnak tekint, lelkes lénynek, akit vele együtt az
                        igazság az életnél is jobban érdekel.</hi>
                </p>
                <p>- Minden lelet egybevág. Megállapítottuk ezek­nek alapján a legutóbbi kísérletből
                    is, hogy az agy­velő jobb felén, hátul a kisagyban, pontosan körül­írható
                    helyen, jelenleg mintegy tyúk­tojásnyi hó­lyag növekszik. A hólyag mögött, vagy
                    benne, vér­daganat van, úgynevezett angioma. Mindezekről kimerítő jelentést
                    írtunk, amit, amennyiben a beteg jónak látja...</p>
                <p> És most, különös dolog.</p>
                <p>Azt hiszem, csak én veszem észre, rossz szemem­mel, hogy Pötzl összeszorítja a
                    száját. Nincs benne kétség - ásítást nyomott el! Ásított, igen ásított a lelet
                    felolvasása közben! Ó, milyen közel került hozzám ezzel, hogy megértem
                    egyszerre, ó, milyen igaz részvétet érzek, olyan igazat, mint ő velem! Igen,
                    igen, drága dolgos társam, a bűn és butaság ellen való harcban - rajtakaptalak,
                    ásítottál, ne nyomd el, ne szégyelld! Ó, hogy ismerem ezt az ásítást!
                    szüntelenül zakatoló, álmatlan, embertelen munka után, éppen ott, éppen akkor,
                    éppen annak szeme láttára, akiért tanultam, dolgoztam, eről­ködtem, fizetség,
                    hála, elismerés reménye nélkül, talán azért, hogy szembeforduljon majd velem,
                    le­köpjön, fölém kerekedjék! Ó, mennyivel több nekem ez az ásítás, mintha az
                    álpátosz krokodilkönnye buggyant volna ki szemedből, mikor az istení­téletet
                    kihirdetted előttem!</p>
                <p>Már folytatja is, úgy tesz, mintha semmi se tör­tént volna.</p>
                <p>- “...amennyiben a beteg úgy határoz, ezt a je­lentést rendelkezésére bocsátom az
                    általa válasz­tott sebésznek.”</p>
                <p>Feláll, mi is felállunk. Átadja az iratot.</p>
                <p>- Tessék. A lelethez javallatot is csatoltam, ter­mészetesen alternatív formában.
                    Úgy értesülök, hogy Stockholmba akar utazni. Amennyiben csak­ugyan felkeresi
                    kiváló kollégámat, kérem, adja át neki üdvözletemet. Az Isten áldja meg - és sok
                    sze­rencsét!</p>
                <p>Kézszorítás, kikísér bennünket a folyosóra. Most már szabad ismernem a
                    hétpecsétes “chiffre”‑t, ahogy orvosok egymással leveleznek, be va­gyok avatva.
                    Az utcán egy padon felolvastatom magamnak.</p>
                <p>Rendkívül tanulságos irat. Már a múlt század­ban műnyelv alakult ki a
                    diagnosztikában és terá­piában, aminek etikettje a diplomácia nyelvét kö­zelíti
                    meg. Bár hozzá íródott, nem Olivecro­nának van címezve a levél, “általában” nem
                    is sebésznek, csak annak, aki a másik nagyhatalom, a kirurgia képviseletében,
                    jónak látja vállalni, mint a nagyha­talom nagykövete. A részletes és bámulatosan
                    pon­tos diagnózis után, amit néhány homályos adatból, tiszta spekulációval úgy
                    állítottak össze, mint ahogy a fizikus következtet, csalhatatlanul, mindig
                    egyformán jelentkező jelenségekből a soha nem je­lentkezőre, mint ahogy Le
                    Verrier jelölte meg pon­tosan az Uranos helyét, nagyságát, keringési pályá­ját,
                    a helyet, ahol keresni kell, más bolygók eltéré­séből, semmi másból (dysmetria!)
                    - a határozott diagnózis után óvatos, határozatlan, feltételes ja­vallat
                    következik. Belső kezelések nem látszanak hatásosnak. Valami mást kell próbálni.
                    Ha a se­bész úgy látja jónak, további megfigyelés. “Even­tuell Operation.”</p>
                <p>“Esetleges műtét.”</p>
                <p> Esetleg - így mondja, jól tudván, hogy nem eset­leg, hanem minden bizonnyal és
                    okvetlenül, külön­ben elpusztul a beteg, csak az istenítélet mentheti meg, mint
                    a középkori bűnöst, akit meztelenül eresztettek össze a páncélos lovag
                    pallosával. A két nagyhatalom diplomáciája így érintkezik. A neurológus nem
                    parancsolhat a sebésznek, leg­feljebb tanácsot adhat.</p>
                <p>Utoljára bandukolok végig az Alserstrassen, a vén hídlás alatt, de már hagyom
                    vezetni magam, mert egyre határozottabban alakul ki bennem de­rék
                    sorstársaimnak, a kerge birkáknak makacs szo­kása, hogy nem egyenesen mennek,
                    hanem körbe igyekeznek, valami ismeretlen központ parittyapó­rázán. Őnagysága
                    pillanatra eltűnik, engem a fal­hoz támasztva. Kiderül, hogy Szent Antal
                    temploma előtt mentünk, ő beszaladt. Szótlanul veszem tudomásul. Pár lépés után
                    mégis megkérdem, mennyit ígért a kegyes szentnek életem fejében? Csodálkozik,
                    bizony ezt elfelejtette. Kereken meg­mondom, mi a véleménye a szentnek ilyen
                    üres fo­gadkozásról.</p>
                <p> </p>
                <p>Úgy látszik, a hallból felszüremlő muzsika hatá­sa alatt álmodtam, ebéd után, az
                    alább követ­kező, hosszú, hosszú álmot. Háromtól ötig aludtam csak - felébredve,
                    sehogy sem tudtam összeegyeztetni a valóság rövid idejét az álom tartamával.</p>
                <p> </p>
            </div>
            <div type="chapter">
                <head>
                   A KOPONYÁK HEGYE
                </head>
                <p>(Intermezzo)</p>
                <p> Vakító fénnyel nyirkos éjszakámban</p>
                <p> Csillárok íve gyúl ki hirtelen...</p>
                <p>(Egy ifjúkori versemből)</p>
                <p> Igen, ez az a vakító fény, nem is lehet máshon­nan, ennek az ifjúkori emléknek
                    távlatából került elő és annál ragyogóbb, minél sötétebb volt nappa­lom és
                    ébrenlétem. A muzsika is erősebb, mint imént a hallból, álomfülem is pótol
                    valamit a régi valóságból. És minden olyan felfokozott és mámo­ros és dobogó,
                    mint akkor, tizennyolc éves korom­ban, annak az estének hangulatában, mely a
                    “Hangversenyen” című verset inspirálta, mintha nem is emlék, az a múlt volna még
                    egyszer. De nem is hangverseny, inkább operaelőadás, még­hozzá valószínűen
                    “Lohengrin”, a nászinduló vagy a búcsúzó ballada? Lehet, hogy mindkettő
                    egy­szerre. A színpadon tumultus, tarkaság, jelmezes karok, a zenekarban
                    diadalmas fortissimo. Maga a páncélos és fehér palástos lovag azonban nincs a
                    színpadon, nem is lehet, hiszen itt ül, helyemen, a páholyban, várja, hogy sor
                    kerüljön rá. Úgy lát­szik, csakugyan magam vagyok Lohengrin, leg­alábbis a
                    színész, aki ábrázolja, izgatottan nézege­tem a maszkom egy kis tükörben, azzal
                    a kínos szorongással, mint mikor felolvasást kell tartanom, és mindjárt a
                    pódiumra megyek. Mennék is, csak tudnám, miről kell beszélnem, és ragyogó
                    jelme­zem ellenére csak ne lennék mezítláb... és csak tudnék gondolkodni, ne
                    suttogna mellettem vala­ki, a páholy sötétjében, makacsul és egyhangúan, édeskés
                    orrhangon... miért is suttog, hiszen úgy­sem értem a szavakat a harsogó
                    zenekartól? És ud­variasnak kell lennem, nem szólhatok rá, hogy hagyja abba,
                    pedig mindjárt csöngetnek, hogy menjek a színpadra, és tartsam meg a
                    felolva­sást... ugyan mit fogok felolvasni az üres papír­ról, amit elfelejtettem
                    teleírni? Mindegy, hiszen az elragadtatott hangulat majd csak kisegít...
                    vi­szont vigyázni kell, nagyon vigyázni... azonkívül pedig most már nem is
                    mondhatom le az egészet, az a dolog ott van a színpadon, talán az első
                    felvo­násban felejtettem ott, meg kell találnom óvato­san, anélkül hogy
                    észrevenné... Remélem, hogy ott van, akarom, hogy ott legyen, biztosan a pad­lón
                    fekszik valahol, talán félrerúgták, de nem gurí­tották le a rivaldába, azt
                    észrevettem volna. És még jó is, hogy mezítláb vagyok, majd felolvasás közben
                    óvatosan tapogatódzom és keresgélek a lábujjaimmal, rá fogok ismerni a puha,
                    gumiszerű anyagra, még nem lehet nagyobb, mint egy tyúkto­jás vagy labda.
                    Óvatosan tapogatódzom majd az asztal alatt, és ha megtaláltam, észrevétlenül
                    fel­csempészem, vagy megsemmisítem... De jaj, mi lesz, ha mégsem találom. Ha
                    csakugyan lesodorták azóta a zenekarba... mehetek utána, sohasem ta­lálom
                    meg...</p>
                <p> Úgy látszik, utóbbi történt, különben mit keres­nék itt New Yorkban? ahol most
                    vagyok elő­ször, ha nem ide vezettek volna a szálak, boldogtalan detektív, ami
                    vagyok, abból a városból, ahol Lo­hengrin voltam, ami lehetett Budapest, Bécs,
                    Ber­lin, nem tudom. Erről tudom, hogy New York, kü­lönben nem szédülnék oly
                    keservesen a felhőkar­coló ötvenedik emeletén, valahol, ahol ülök egy kis
                    szobában és tárgyalok - miközben a szoba foly­ton inog és hintázik, ami nem
                    nyugtalanít, mert tu­dom, hogy a felhőkarcolók felső emeletei így szok­ták, csak
                    kellemetlen -, tárgyalok ezzel a kreol bő­rű, udvarias, de erőszakos, hatalmas
                    fickóval, aki­ről nagyon jól tudom, hogy Al Capone vagy efféle, csak nem áruljuk
                    el egymásnak. Nem áruljuk el, nagyon vigyázni kell, a dologról is burkoltan és
                    ra­vaszul beszélünk, diplomatikus gonosz­tevők mód­jára. Én elmélkedem és
                    fecsegek, ő hallgatag és gú­nyos, mint aki birtokon belül van, hagyja erőlköd­ni
                    a másikat. De biztos, hogy őnála van, ő lopta el, tartogatja valahol, valami
                    páncélszekrényben, nem semmisítette meg, őrzi... És a gazember úgy tesz, mintha
                    a Lindberg-bébiről volna szó, és mintha nem venné észre az ellentmondást, hogy
                    én egy da­ganatról beszélek, ő meg egy bébiről. Persze csak körülírásokkal
                    mindketten, de hiszen nyilvánvaló, ha én jól körülírt, kitapogatható képződményt
                    mondok, ami semmiképpen nem rákos, az nem egy csecsemő, mégis mindig visszatér
                    rá, igen ám, de nem hasonlít az ezredesre, mégsem lehet az. Nagy baj kezd lenni,
                    mert folyton “tapping”-et mondok, és szorongva érzem, nem ez az a szó, hiá­ba,
                    nem jut eszembe a “kidnapping” kifejezés, és ő nem segít ki, pedig ő csak tudja.
                    Reménytelenül igyekszem meglágyítani, szavalok neki, hogy mu­tassam, milyen szép
                    a magyar nyelv, Reviczkyből szavalok, még énekelek is érzelmesen. Pálinkát tölt,
                    ez azt jelenti, hogy befejezte, nem tárgyal to­vább, nem vezet nyomra. Hetykén
                    koccintok, de a pálinkának nincs íze.</p>
                <p> És nincs íze a finom egzotikus ételeknek, amik­kel itt Ankarában (mert Ankarában
                    vagyok) kínál­nak, a tiszteletemre tartott banketten, ami nem na­gyon előkelő
                    ugyan, kis csapszék söntésében va­gyunk, négyen-öten egészben, de hát ez Balkán.
                    Nincs íze, pedig folyton eszem, habzsolok, piláfot és más töltött dolgokat,
                    hurkát és valami idegen, nyúlós anyagot, ami ugyan hús, mégis édes. Hiába
                    habzsolok, nincs íze, és a gyomrom üres marad. Szerencsére a piros fezes
                    helybeli szerkesztő déva­jul kacsint, és hív az ankarai éjszakába, zegzugos
                    sikátorokon lopózunk, elragadtatva ismételgetem, hogy Ankara egészen olyan, mint
                    Velence... Biz­tat, hogy csak menjek bátran előre, és megyek is... és már
                    feltünedeznek, elcsapnak mellettem az éj titokzatos hölgyei... Gyönyörű kígyózó
                    ala­kok regényes selymekben, gyorsabban loholok, az egyiket végre utolérem,
                    csábító idomai már meg­igéztek, mohón előrehajolok. Átkozott dolog, fere­dzse
                    takarja el az arcát, csak szemei csillognak. Megyünk egymás mellett egy darabig,
                    mormogva suttogok, várom a hangulatot, de rémülten veszem észre, hogy késik, a
                    nőnek nincs íze, pedig... Egy homályosan pislákoló laterna alatt türelmetlenül
                    letépem a feredzsét... aztán még beszélgetünk egy ideig, vontatottam, közönyösen
                    - de már tu­dom, hogy vége mindennek, hiszen ez a nővérem­hez hasonlít, aki
                    néhány éve halt meg, altesti daga­natban. És már nem szólítok meg senkit, biztos
                    va­gyok benne, hogy mindegyik őhozzá hasonlít, a fe­redzse alatt...</p>
                <p>Hiszen nem is ezt akartam én, más dolgom van nekem és hiszen ez nem is Ankara, ez
                    a régi múze­um, régi spanyol múzeum, Madridban vagy Sevil­lában, de mégis az
                    Alhambra lehet, az ám - milyen sajátságosan van berendezve, régiségtár,
                    természet­rajzi múzeum, fegyvertár, ásványtár, képek, min­den együtt, zsúfolt
                    rendetlenségben, ami azonban nagyon kedvemre van, zavartalanul turkálhatok, az
                    őr se zavar, néhány ládát kinyitok, kotorászok a selymek, finom szövetek közt,
                    kirakok könyveket, poros iratokat az íróasztalom lapjára... Bizony, évek óta
                    zaklat a gondolat, hogy rendet kell csinál­ni az iratszekrényben és az
                    íróasztalfiókban... most nekifekszem, ezt el kell végre intézni. Iskola­füzetek
                    kerülnek elő, nini, hát mégis megvan még a herbárium, amire oly büszke voltam,
                    szép fehér itatósok közé préselt halványrózsaszín kökörcsin levelestül...
                    Kökörcsin, más növények, kacskarin­gós piros meg kék ágakkal-bogakkal... hiszen
                    ez mégse a herbárium, nagy csalódás, hogy örültem pedig, mikor megtaláltam... de
                    nem az, viszont mégis jó, erről is azt hittem, elveszett, a Szobota anatómiai
                    atlasza, és amit növényzetnek láttam, az a vérerek bonyolult, színes képe, még a
                    lüktetését is látni, milyen finom tipográfiás munka, úgy lát­szik, vékony
                    üveghálózattal csinálják, de tényleg lüktet, és néhol csomóba verődik... Igen
                    ám, az atlasz megvan, de hová lett... hová lett a... még­is át kell vizsgálnom a
                    szekrényeket és az ásványo­kat és a fegyvereket, itt kell annak lenni, csak ne
                    jöjjön az őr... sajnos, múlik az idő és mindig csak képek, megint képek...
                    grafikai gyűjtemény, úgy látszik, igen, biztos, hogy az, ezt a rajzot
                    megisme­rem: ez Goya műve, szinte szívdobogást kapok, hogy az eredetit láthatom,
                    kétségtelen, jól ismerem - “A király gyümöl­csöskertje”, ez a címe, és óriási
                    tölgyfa terpeszkedik a közepén, és az ágakról, szá­zával, akasztott emberek
                    lógnak, szánalmasan vé­kony, egyenes tartásban, fürtösen.</p>
                <p>Borzalom borsódzik a hátamon, nem merek az akasztott ember arcába nézni, pedig
                    meg kell néz­nem, így, mikor még él, és ajkait görcsösen húzza szét, mint a hal
                    - bele kell néznem, hiszen írnom kell róla reggelre, kilencre meg kell írnom a
                    ripor­tot, borzasztó, nem csalhatok, nem írhatom más­képp, mint ahogy a
                    valóságban történt. Pillanatra ujjongó felszabadulás, hiszen ez talán nem is
                    valóság, hiszen álmodom, nagyszerű! Csak álom az egész, a gyötrelmes
                    detektívhajsza, szerte a vilá­gon, hogy a daganatot megtaláljam, nincs is
                    daga­nat, nem kell tovább keresni, és az akasztott ember sincs, tehát nem kell
                    róla írni, nem kell az arcába nézni! Még egy kicsit ődöngök itt, ezen az érdekes
                    óriási téren, a tömegben, már nem félek, akármi történik, hiszen úgyis csak
                    álmodom, és mindjárt fel fogok ébredni, nem is siettetem, érdekel ez a másik,
                    idegen nagy város, bár egy kicsit hideg van.</p>
                <p> De nem ébredek fel mégsem, és megint elfelej­tem, hogy csak álmodom, és egyre
                    nyugta­lanabbul forgolódom, nyugtalanul és dideregve, a tömeg­ben, oroszul nem
                    tudok, és a németet nem értik. Nagy kár, pedig most végre nyomon vagyok,
                    egye­nesben vagyok, bár nem értik a szavam, látom és tudom, a mozdulataimból és
                    a hangjukból, hogy éppen arról van szó, azért gyűltek össze, ezt akar­ják
                    elintézni, a szónok is, az emelvényen, erről sza­val, a szél idehozza a
                    csikorgó, kemény, ostorpat­togáshoz hasonló szláv szavakat. Hiába, nem
                    be­szélhetek, senki se ért, gúnyosan félrelökdösnek a durva arcú, kiálló
                    pofacsontú, rongyos figurák - nem mond­hatom el nekik, pedig ha tudnák, hogy én
                    vagyok az, rólam van szó, velem kapcsolatban szaladt össze az egész forradalmi
                    népgyűlés, nem az akasztás volt a fontos, hanem a nagy újság, a
                    ki­nyilatkoztatás, a közhírrététel, hogy megvan, meg­találták, az öntudatos
                    munkásság feltörte a féltett és rejtett kincstárakat, és most birtokába veszi...
                    Rendetlenül zakatol halán­tékom, türelmetlenül to­pogok a hidegben, gyerünk már,
                    gyerünk már, fe­jezze be a nagyképű a szónoklatot... És csak­ugyan, ordítva és
                    lázadva lódul már a tömeg, szét­szalad a térről, a Kreml előtt futunk, aztán
                    mellék­utcákba szóródunk, egy csoport mindig eltűnik a kapuk alatt... Az emberek
                    tanácstalanok, néhá­nyan megállnak, veszekednek, nem erre kell men­ni, a régi
                    parlamentbe vitték, dehogy, ez a közpon­ti bizottság dolga, biztosan átadták a
                    palotában... Gyanús lépcsőkön botorkálunk lefelé, most hár­man vagyunk, egy
                    micisapkás, hórihorgas szenes­ember és Vedres, a Galilei-körből, aki később
                    inf­luenzában meghalt. Vedres fölényesen magyaráz, bennfentes, húsz éve él itt,
                    bízzam csak rá, ő job­ban tudja ezeknél. A daganatot bevitték a leltárba, de
                    persze iktatni kell, lajstromozni, bízzuk csak rá magunkat, öt perc alatt
                    bevisz, ismeri a titkos ajtó­kat. Ott is állunk, egy vasajtó előtt, most
                    mindjárt beengednek, látni fogom - ám az ajtó nem nyílik, Vedres bosszúsan
                    toppant, ördög vigye, tizenkettő­kor bezárták, nem lehet semmit csinálni, csak
                    hol­nap van hivatalos óra. Hacsak... hacsak nem me­gyünk fel a permanenciába,
                    egy Szergejelev van ott, akit ismer, az talán tehet valamit, hogy még ma... de
                    mégis érzem, hogy benne vagyunk a bü­rokratikus labirintusban, sohasem találjuk
                    meg, amit keresünk.</p>
                <p> Vagy már meg is találtam, inkább arról van szó, hová rejtsem, hogy ne tudják
                    meg, hogy szabadul­jak meg tőle? Ki tudja, ki sejti - ha sejtenék! hogy a nehéz,
                    otromba csomagban, amit napok óta cipe­lek, újságpapírba csavarva, mint egy
                    dinnyét, a vi­lág legnagyobb gyémántját rejtegetem, hússzor ak­korát, mint a
                    Kohinoor vagy Orlov. De persze nem lehet értékesíteni, kutya nagy darab üveg, ki
                    hiszi el nekem, hogy gyémánt? Feldarabolni nem tu­dom, műszerem nincs hozzá,
                    egyben senkinek sem kell, mihez kezdjek vele? Már megpróbáltam el­hagyni,
                    “véletlenül” letettem, ottfelejtettem, min­dig utánam hozták. Lopakodva nézek
                    körül, lát­ja-e valaki, beleereszteném a csatornába. Nem, odaát figyelnek.
                    Viszem tovább, keservesen.</p>
                <p>Nagyon keserves. Mindenki hazament már, az utcák üresek, úgy látszik, az egész
                    város kihalt, de kihaltak az erdők és mezők is. Nagy körökben ke­ring a hold, a
                    zene is elhallgatott. A Tejúton túl, ez az a Tér, amiről Arrheniusban olvastam,
                    ködfol­tok, spirálgomolyok, igen, ez a Táguló Világegye­tem. Ha egyszer tágul,
                    egyre nagyobb lesz, egyre gyorsabban szalad szét, hol teszem le ezt a terhet,
                    vagy hol találom meg azt, amit keresek, feltéve, hogy amint látszik, kiszabadult
                    a vonzás köréből?</p>
                <p>És még sok más város és vidék és ködfolt és spi­rálgomolyok...</p>
                <p> És ekkor egy éles, világos szó, hangosan mon­dom ki, tagoltan, hogy el ne
                    felejtsem, hiszen vizs­gáznom kell, talán már holnapra kiírták, és az érettségi
                    biztost nem ismerem. Szerencsére eszem­be jutott a Tétel. “Ko-po-nya”,
                    szótagolom.</p>
                <p>És íme, hozzák, hosszú sorban hozzák a kopo­nyákat, és gurítják le, a völgybe.
                    Kupacok alakul­nak, némelyik akkora már, mint maga a hegy. Okosan, fölényesen
                    bólintok, mint a jó tanuló, akit nem lehet tetten érni. “Koponyák hegye” - súgom
                    magyarázva, valami rossz tanu­ló­nak, akit nem is látok. És művelten
                    hozzáteszem: “Golgota”.</p>
                <p>Úgy bizony, golgota és nem “tapping” és nem is “kidnapping”, kedves Al Capone
                    barátom.</p>
                <p>És most, ha ordítok, csakugyan fel fogok ébred­ni, mert a hátgerincemen fekszem
                    kifeszülve, és nem bírom tovább.</p>
                <p> </p>
            </div>
            <div type="chapter">
                <head>
                    ISTEN NEVÉBEN - ÉSZAK FELÉ
                </head>
                <p>Az álom, külső időben is, elég hosszú lehetett: már sötétedik, mikor felkeltenek.
                    Kábultan, kóvá­lyogva cihelődöm. Még három óránk van, pont ki­lenc órakor indul
                    a vonatom Berlinen át. Külön hálófülkém lesz. Őnagysága vállalja, éjszaka, a
                    ha­tárvizsgálatokat, reggelig alhatom. Április huszon­nyolcadika van. Élénk,
                    csípős kis szelek fütyülnek a “bécsi hegyeken”. Felké­szülök rá, hogy ez most
                    fokozódik, a tavaszi hűvösség: művelt vagyok, bár először utazom életemben
                    északra - délkelet ké­nyelmes fia -, tudom, hogy odafent még nem va­gyunk túl a
                    télen. Igaz is, jégeringet kell venni, ha még van nyitott bolt, már tegnap
                    akartam monda­ni. Jegy, vízum, pénz - minden rendben van? Rendben, siessünk,
                    Gáspár Bandiék lent várnak a hallban, több dolgunk már nem lesz, átmegyünk
                    vacsorázni a kedélyes kis körúti kocsmába, a cso­magokat közben felteszik, onnan
                    egyenesen a pá­lyaudvarra visznek. (Ettől kicsit fázom, a taxit bí­rom
                    legkevésbé, nem lehet benne lefeküdni, olyan lesz tőle a fejem, mint egy
                    sebtiben teletömött sza­tyor, amiben szétesnek és lötyögnek és összekeve­rednek
                    a kibomlott csomagok.)</p>
                <p>Gáspárék kedvesek, jókedvűek. Kató dicsek­szik, hogy a Móricz Zsigmond-fordítás
                    vége felé jár, óriási kötet lesz németül. Bandi azért elég sű­rűn nézi az órát
                    titokban. Mi az, Frici, nincs baj? ­Nincs, minden jól fog menni, miért, annyira
                    rosszul nézek ki? Dehogy, csak mert... Hát bizony, elég mogorva vagyok, magam is
                    érzem. Talán csak azért, mert este van, és éjszaka lesz. Ha reggel in­dultunk
                    volna, sokkal élénkebb lennék. Este van, a szél fú. Este és hidegben észak felé
                    indulok. Kicsit sok az ossziáni borongásból... “elmaradsz hát, Homér, fénydús
                    egeddel?” s lehet, hogy most már... kamaszkori versem sorai bukdácsolnak
                    hi­deglelősen emlékeim között, az “Északi fény” cí­mű, mely komoran sejti, hogy
                    végül minden észak­ra tolódik, a hó és jég közé, ahová minden iránytű mutat.</p>
                <p>Észak felé, észak felé</p>
                <p> Fordul a vasszilánk</p>
                <p> Nem tudja visszatartani</p>
                <p> Egyenlítői láng</p>
                <p> Egyenlítői tengerek</p>
                <p> Meleg hullámin át</p>
                <p> Észak felé, észak felé</p>
                <p> Követve csillagát...</p>
                <p>Hát szervusztok, szervusztok - igen, igen, hogyne, viszontlátásra. Várjatok,
                    gyerekek, ide a sofőrt mellé szeretnék ülni, jobban bírom. Hagyjátok, le tudok
                    ülni magam is.</p>
                <p> A pályaudvarra csak a hűséges Jóska kísér ki bennünket. Jó is, hogy van valaki.
                    Utálatosak ezek a bécsi pályaudvarok, piszkosak, bűzösek, komo­rak, és mindig
                    hideg van, és mindig esik, és milyen gyalázatos a világítás. És hogy ordítoznak
                    a hordá­rok, és Jóskának is lóg az orra, ezt már nem bírom. Tudatára eszmélek,
                    hogy a jókedv és viccelődési hajlam nem hangulatból jön, szükségem van rá, mint
                    valami bódítószerre. Erőltetni kezdem, akár­milyen ellenszenves e pillanatban.
                    Ahogy fel- és alá botorkálunk a sínek előtt, húzni kezdem a le­kókadt Jóskát.
                    Nem mulatság előzékenynek lenni, mi? Jó volna most a Café Basteiben üldögélni
                    in­kább, Gusterllel, forró tea mellett. Ne félj semmit, egész más lesz az, mikor
                    visszajövök Stockholm­ból. Tudod, ahogy álmomban volt, amit múltkor meséltem,
                    emlékszel? Tudod, nem leszek még egész jól, de a műtét természetesen sikerül,
                    csak még olyan lábadozóféle leszek, tudod... de per­sze rögtön megyünk fel
                    Pötzlhez, jelentkezni... Egy kicsit nehezen fog menni, érted, még nem leszek
                    egész jól, mint említettem, például négykézláb mászok fel a klinika lépcsőjén,
                    egyelőre, illetve a térdeimen és a kezemen olyan kefe lesz, mint a lá­batlan
                    koldusoknak, akik az utca szélén araszol­nak. És Pötzl elém jön, nagyon
                    udvariasan és édes­késen és tapintatosan úgy tesz, mintha nem venne észre semmi
                    különöset, örömmel fogad: “Á, á, freut mich sehr, also gut gelungen?
                    gratuliere...” “Jawohl, Herr Professor, vorläufig aber, wie Sie sehen...”, mire
                    ő gyorsan “ja, ja, sind noch einige schwierigkeiten, es wird schon... es kann
                    noch vielleicht...” És némi kínos feszengés után más­ról beszélünk, én
                    udvariasan elbúcsúzom, és kez­dek háttal fordulva lefelé mászni a lépcsőn,
                    ara­szolva a kefékkel.</p>
                <p>Jóska orra már mozog, brummogva röhög, min­den rendben van, nem kell
                    elérzékenyülni, “szánalmas szavakat” mondani, “szervusz, szervusz”, és a vonat
                    elindul.</p>
                <p> Mindjárt behúzódom a hálófülkémbe, egész jól el tudok helyezkedni, ha fekszem,
                    nem érzem annyira a rázást. Most persze jó volna, ha valaki fel­olvas, nem
                    kellene gondolkodni. Szeren­csére sok altatót vettem be, arra ébredek, hogy
                    szürke már a láthatár, a legnehezebbet megúsztam, és a határon is túl vagyunk,
                    az új Németországban. Különös így viszontlátni, kerek huszonöt esztendő múlva.
                    Mi­lyen fiatal voltam, alig huszonhárom éves. És mi­lyen lángoló és tragikus és
                    veszekedett. Első felesé­gemet, a bársonyszemű, szelíd és szenvedélyes
                    szí­nésznőt hoztam ide, romantikusan szöktettem meg férjétől, sötét öltözőkön és
                    süllyesztőkön át, revol­verrel a kezemben. Fél évig bujkáltunk Berlin mel­lett,
                    a szép ifjú Friedenauban, úgy éreztük, örök élet kezdődik, este az erkélyen a
                    csillagokról be­széltünk. Milyen friss volt akkor Német­ország, csupa hetykeség,
                    vállalkozás, készülődés - emlék­szem, az épülő külvárosokban három évre ingyen
                    kapott hatszobás lakást, aki hat évre lekötötte. Hu­moros és tragikus írásokat
                    küldözgettem haza, uj­jongva fedeztem fel a várost. “Berlin eszik!” kiál­tottam
                    elragadtatva, a “belegtes Brötchen” az Aschinger-palotában, mint mikor fejlődő
                    csecse­mőről küldünk tudósítást. Németország most mintha komolyabb és
                    illedelmesebb lenne. Újjá­születése, úgy látszik, nem olyan derűs és könnyel­mű,
                    mint születése volt. Új építkezést nem sokat látok, pedig arra számítottam. Egy
                    szerény, csinos kis épülő házon végre feliratot fedezek fel: “ezt se tudtuk
                    volna emelni Vezérünk nélkül”. Nem tehetek róla, a gimnazista vicc jut eszembe:
                    “te, ezt az új házat én hagyom építeni.” “Te?” “Hát persze - ha­gyom, hogy
                    építsék.” Egyéb jelképével a megválto­zott időknek nem is találkozom többé.</p>
                <p> Ebédidőben érkezünk Berlinbe, a külső pálya­udvaron. Őnagysága előresiet a
                    szembeni szállo­dá­ba, én visszamaradok borotválkozni, csak menjen, majd
                    áttalálok. De kiderül, hogy önbizal­mam túl­zott volt. A borotválkozás még
                    sikerül valahogy, de aztán elvesztem az összefüggést. Lassan, totyog­va
                    igyekszem a kijárat felé, ám meg kell értenem, hogy egyedül képtelen vagyok már
                    egyenesen jár­ni. Lépteim befelé fordulnak - ezúttal határo­zottan tréfásan hat
                    rám, hogy körbe megyek, mikor előrenézek. Igen, kerge birka, ismétlem diadallal,
                    őszintén jólesik, hogy test és lélek kettősségét, ami­ben hiszek, alkalmam van
                    kísérletileg ellenőrizni - hiszen lám, teljes tudatomnál vagyok, normálisan
                    érzek, és helyesen gondolkozom, és a testem még­sem engedelmeskedik, illetve
                    engedelmeskedik, de nem nekem. Valaki másnak, aki belém bújt. Külön lelke van a
                    testnek, az “én”-től független, és a kü­lönlélek most ellenem fordult,
                    fellázítja ellenem a testet.</p>
                <p>A helyzet határozottan humoros, stílszerűen né­met humor, “Fliegende
                    Blätter”-szerű. Ugyanis be­lekapcsolódik a külső világ. Ha görbén bár, mégis
                    elérem valamelyik kifelé vezető ajtót: egyenruha áll elém, “Bitte die
                    Fahrkarte”. Nem adhatom oda a legjobb akarattal se, hiszen a feleségem magával
                    vitte. Csüggedten mászok tovább a következő ajtó­ig, “Bitte die Fahrkarte”, itt
                    se engednek ki. Ez öt­ször ismétlődik, míg a hatalmas csarnokot
                    körül­botorkálom. Magya­ráz­kodni fáradt vagyok, úgy fest a dolog, soha nem
                    kerülök ki innen, hiszen ha tudnék is egyenesen járni, nem engednek ki.
                    Elka­pott a vonzóerő, mint egy bolygót, most örökké itt fogok keringeni a
                    központ körül, a falak mentén. Félóra múlva, mikor már úgy érzem, elvesztem,
                    őnagysága mégis rám talál. Kétségbeesetten keres már, mi van velem? Őszintén
                    bevallja, azt hitte, megszöktem valamelyik vonattal, elmenekültem a rám váró
                    stockholmi műtét elől. Nála van a jegy. Büszkén és emelt fővel vonulok ki
                    börtönömből, ahol már rég elvesztettem a tájékozódást, magam­tól nem is tudtam
                    volna, merrefelé kell kijutnom.</p>
                <p>Az ebédet azzal hárítom el, hogy zsíros az ángol­na. Ebéd után új dolgot
                    próbálok: levelet írni anél­kül, hogy látnám a betűt. Elég jól sikerült, ebbe
                    be­le kell majd gyakorolni magam - lám, beidegzett ujjaknak nincs szüksége a
                    szemre, behunyt szem­mel is lehetne írni, plasztikus sorvezetővel, ezt
                    sza­badalmaztatni fogom. Szabatos Gyulának írok, és Szórakozott Gyulának,
                    Cininek és a grófnőnek - azt hallom, egész jól el tudták olvasni.</p>
                <p> Miután néhányszor megtiszteltem a mosdótálat, ez a borongós délután is elmúlik.
                    Tizenegykor in­dul majd a vonat Trelleborg felé, ez már Skandiná­via. Mint
                    nyűgös gyerek, makacskodom, szeretnék végigsétálni még egyszer az Unter den
                    Lindenen. Ha már itt vagyok. Át is vergődünk a Friedrich­strassén - éppen jó,
                    vasárnap van, csak a kirakato­kat látni, a boltok nincsenek nyitva. Igen, igen -
                    nini a Café Kerkau, mégis megismertem. Ó, hány­szor üldögéltünk ott fent a
                    félemeleten, a bárso­nyos szemű Judik Etellel! “Zwei Melange, schön”! - mondta
                    az Ober, és elrohant, mi a lapokba te­metkeztünk. Mennyi hír a nagyvilágból.
                    Párizs, London, mennyi képeslap - ide nézz, boga, látod ezt? tudod-e, hogy ez
                    már komoly dolog? ez nem csalás, fotográfián látni, a levegőben van, ez Blé­riot
                    repülőgépe, tavaly Pesten is járt... azt írja, a napokban teljes egy órát
                    töltött a levegőben! re­pülni fogunk, hallod-e, nekünk már nem autónk,
                    repülőgépünk lesz, ha gazdagok leszünk! Igen, igen, de most hagyj olvasni...
                    Valami undok új betegség tört ki Spanyolországban, halálos influ­enza...</p>
                <p> A trelleborgi gyors igazán finom, úri vonat. Hálófülkénk kicsi, de pompásan fel
                    van szerelve. Fél füllel valamit hallok, hogy tengeren megyünk át - nyilván
                    rosszul értettem, kábult vagyok, hogy mehet a vonat tengeren, vagy valami hídról
                    van szó? Igyekszem gyorsan elaludni, hat órakor érke­zünk meg reggel, s máris
                    elég hűvös a levegő.</p>
                <p>Arra ébredek, hogy a vonat hullámzik alattam. Mi ez? Földrengés, vagy rosszul
                    vagyok megint? Feltápászkodom, felhúzom a függönyt. Láthatár helyett, az
                    ólomszínű éjszakában vörös vasfalak merednek az ablak előtt. Papucsban,
                    hálókabát­ban kikecmergek a folyosóra. A lejáró alatt vasbu­rok, a kerekek nem
                    forognak. Mégis hullámzik. Leszállok, pár lépést teszek, kikerülök az
                    alagút­ból, melybe a vonatot betolták. Hajón vagyunk, óriási kompon. Ég és
                    tenger egyetlen, fekete folt, csak a bóják világítanak. Valahol, nagy messze -
                    éjszaka mindig nagyobbnak tűnik a láthatár -, hu­nyorgó lámpasor. A korláthoz
                    támaszkodó matróz idegen szóval felel valamit halk kérdésemre - hal­kan
                    beszélünk, mert mindenki alszik hajón és vonaton. Nem értem meg, ez már valami
                    skandináv nyelv. A távoli fénysor felé mutat. “Kjöbenhaven” - mondja. Koppenhága
                    - aha -, értem, németre kell keményítenem a lágy svéd szavakat. Pár perc alatt
                    kihámozom belőle, hogy két és fél órája va­gyunk vízen, és hogy pontosan hat
                    órára Trelle­borgban leszünk. Visszamászom a kabinba, de már nem tudok
                    elaludni.</p>
                <p> Hideg, rideg, tengerparti reggel. Hajók és mólók és emelők és traverzek
                    vasvilága - honnan isme­rem? igen, igen, Whistler grafikáin láttam ilyet, lám, a
                    nagy Látó hogy megelőzi számunkra a meg­látott valóságot!</p>
                <p>Gyerünk, gyerünk, elég volt az utazásból - nem vagyok semmire sem kíváncsi. Nem,
                    nem így kép­zeltem első északi utamat. Hál’ Istennek, a szabad pályaudvar
                    mindjárt itt van a hajó­állomásnál. Ezen a kis vonaton csak Malmőig megyünk,
                    más­fél óra, ott szállunk át a stockholmi gyorsra. A fül­kében megcsap az idegen
                    ország idegen berende­zése, padok helyett öblös, óriás, pompás karszé­kek,
                    nálunk régi kandallók előtt lát ilyent az em­ber. Világoszöld tájakon futunk át
                    - milyen tiszta, fürdetett, édes, éles a levegő, zöld, mert többnyire fenyő, de
                    itt-ott még hó kandikál a halmokon.</p>
                <p>Malmőben átszállás. Az étkezőbe megyünk reg­gelizni. Helyes kis vendéglő, oldalt
                    kasszafülke, a kasszírkisasszony, világosszőke Solveig, barátságo­san mosolyog,
                    úgy kell neki mondani: “fröken”. A pincér - “szmör gusz burt”-ot ajánl, most
                    hal­lom először a fogás nevét, ami hat hétig étrendem tengelyévé válik.
                    Gondolom, afféle apéritif, elször­nyedek, amikor negyvenféle ízelítőt kezdenek
                    le­rakni asztalunkra - a rózsaszínű és kék és zöld ha­lak és sültek és
                    vagdalt-golyócskák közepén hatal­mas ezüstszilkében tejszín. Sajnos, nem érzem
                    az ízét semminek (akárcsak tegnapi álmomban), csak az egyik halról állapítom meg
                    csodálkozva, hogy édes: hogyne volna, hiszen málnalekvárral van el­készítve.</p>
                <p>Sötétzöld és világoszöld és megint sötétzöld - messze a tizennégy órás úton,
                    fenyvesek közt robo­gunk. Fenyőfa, kék tavak, pirosra festett faházak,
                    véges-végtelen: ez “Sverige”, a dombok és csobo­gó források és fák körül sötétlő
                    kék vizek és szik­lák közt pirosló tanyák naivan regényes tája. Oly egyszerűen
                    mosolyog, hideg bájjal és udvariasan és előzékenyen, mint egy falusi
                    menyasszony.</p>
                <p> De nagyon, nagyon fáradt vagyok már, mikor három óra felé a vonat berobog a
                    fővárosba. Csak annyit látok, hogy tengerparton vagyunk, öblök és csatornák közt
                    futottunk. És még egy szikrázó to­rony is felvillan, a városház aranykupolája.
                    Többet egyelőre nem jelent számomra Stockholm, és nem is fog jelenteni négy
                    hétig. H.-né fogad bennünket, akit Pestről értesítettek. Autóba csomagolnak, az
                    ablakon keresztül csak aszfaltot látok. Igazán úgy látszik, kész vagyok, nem
                    vágyom többé semmire. Fehér, tiszta lépcső előtt állunk meg. A homlokza­ton
                    fekete betűkkel “Serafimer Lazaretted”. Feltá­mogatnak a lépcsőn, amelyen soká
                    nem fogok visszajönni... ha visszajövök. A folyosón, közel a lépcsőhöz, egyszerű
                    betegszoba, egy sze­mély­re. Két tiszta, sudár termetű, fehér bóbitás ápolónő
                    vesz át, levetkőztetnek, és az ágyba ejtenek. Iratai­mat elveszik.</p>
                <p> A marathoni futó átadta az üzenetet.</p>
                <p> </p>
            </div>
            <div type="chapter">
                <head>
                  “LE MIE PRIGIONI”
                </head>
                <p>A szelíd, kedves Silvio Pellico, a “Francesca da Rimini” szerzője, írta ki könyve
                    fölé ezt az igényte­len címet: “Börtöneim”. Tíz esztendőt töltött
                    Oszt­rák-olaszországban és később Spielberg­ben, kü­lönféle fogházakban mint
                    Ferenc császár foglya, a múlt század elején. Mindig szerettem ezt a köny­vet,
                    halk, elbájoló tárgyilagosságát, úgy számol be embertelen szenve­déseiről, mint
                    akinek nincs más igénye, mint hogy a reakció sziklába vájt pince­tömlöceinek és
                    láncainak szerény szakértőjét lás­sák benne.</p>
                <p>Talán szabad - fantasztikus regényről lévén szó, (mert Európa huszadik századának
                    valóságát min­den képzeletet felülmúló kalandnak érzem) -, ta­lán szabad a régi
                    mesék száraz és szimpla jelképes­ségével tíz évnek nevezni életemnek azt a tíz
                    hó­napját, aminek érdekesebb részéről, az első három hónapról itt beszámolni
                    igyekszem. A “Serafimer Lazaretted” betegágyán sokszor jutott eszembe Sil­vio
                    Pellico, s erőt véve indulatos természetemen, arra gondoltam, hogy fogadná ő,
                    milyen természe­tesen és türelmesen a sorsot, aminek Ferenc csá­szár éppen úgy
                    végrehajtó közege csak, mint egy ártalmas daganat. Ráeszméltem, hogy nincs más
                    dolgom, mint figyelni és kivárni, érzelmi széljegy­zetek nélkül, ami körülöttem
                    és velem történik - ezúttal, először életemben, nem az “igazság” ked­véért, ami
                    megszűnik és betöretik a fejjel együtt, mikor kimondatott: a valóság kedvéért,
                    ami akkor is valóság marad, ha történetesen nincs módunk­ban közölni többé. Soha
                    nem voltam oly kevéssé lírai, mint magánéletemnek ebben a legszubjektí­vebb
                    korában.</p>
                <p>Őnagysága szobát vett ki a “Cosmopoliten Pan­zió”-ban a Nybro-gatanon. Tíz óra
                    felé naponta bejött a kórházba, és késő délutánig ottmaradt. Tőle kérdezősködtem
                    egyet-mást a városról, ahol éltem, s amiről kevesebbet tudtam, mint Tokióról.
                    Ágyamból látni lehetett a büszke aranykupolás tornyot, mely óránként
                    ünnepélyesen és zengzete­sen dalolta az idő múlását. Ez volt minden
                    össze­köttetésem az idővel, mert piros zsebórám, aminek mutatóit úgyse láttam,
                    elromlott, és az ember ide­genben takarékos. Mint szakmabelit, őnagyságát
                    különben szívesen fogadták az orvosok: már az el­ső nap büszkén mesélte, hogy a
                    tanár meghívta műtéteihez, és nagyon kedvesen magyarázott neki.</p>
                <p> A rám váró műtétről az első nap senki se be­szélt. Megérkezésem után, tompán és
                    közömbösen, azt vártam, rögtön az asztalra fektetnek. Altatót kértem, és nem
                    érdeklődtem. Másnap reggel hatig aludtam, akkor bejött két fehér sapkás
                    sziszter, megmosdattak, és friss ágyat húztak alám, oly mó­don, hogy fölemeltek,
                    s míg az egyik a levegőben tartott, a másik pedáns ügyes­ség­gel kicserélte a
                    le­pedőket. Egyik se tudott németül. Nyolcra bejött a kedves, karcsú Kerstin
                    sziszter, üde szagot és mo­solyt és reggelit: tojást, vajat és sajtot hozott.
                    Jól beszél németül és angolul, tőle tudtam meg, hogy műtétről most szó sincs,
                    engem éppen úgy meg fognak vizsgálni, mint akármilyen beteget, aki je­lentkezik.
                    Csodálkozásomra, hogy hiszen tökéletes és hibátlan diagnózist hoztam, megtudtam,
                    hogy az itt csak formaság - udvariasan és tisztelettel át­vesznek mindent, de a
                    házi vizsgálat nem marad el. Tehát az is lehet, hogy meg se operálnak? - kér­dem
                    álmélkodva. Ha a tanár úr nem tartja szüksé­gesnek, miért operálnak?</p>
                <p>Reggeli után, amit nagy nehezen megettem, kö­rülnéztem cellámban. Tiszta, nagyon
                    egyszerű kis szoba. Csak ha szükségem van valamire, derül ki, hogy minden tárgy
                    modern és praktikus. Az éjjeli­szekrény négyfelé nyitható, a kerekeken járó
                    ágyat fel lehet emelni, mögöttem a falon telefonhírmon­dó.</p>
                <p> Tízre egy bentlakó német orvossal, vizitútján, benyit Söjkvist asszisztens úr,
                    nagy örömmel foga­dom, pompásan beszéli a nyelveket, egyébként is európai
                    jelenség, humora van, és érti az allúziókat. Bejárta a világot, Pesten is volt
                    már, mulatok, ahogy kimondja: “Márgitsziget” - a paprikás csir­ke tetszett neki,
                    de a leveseket túl zsírosnak találta. Állapotomról kevés szó esik, inkább csak
                    tréfá­lunk. Mintha csakugyan látogatásról volna szó. Szinte meglepődik, mikor
                    rosszul leszek, és a lavór fölé hajolok. Na, mondja csaknem megbántottan, úgy
                    látszik, rossz hatással vagyok önre, már me­gyek is.</p>
                <p>Fröken Kerstin kitárja az ajtót. Nagy darab szol­ga jön, emelőt dug az ágyam alá,
                    húzni kezdi. Az ágy kigurul a folyosóra, végigrobog a földszinten, beáll a
                    liftbe, leszalad a pincébe. Végighúznak az alagsoron, az egyik szoba előtt
                    letesznek. “Oo­gen”, olvassa a szolga az ajtóról, robinzonjeleimre, amiben a
                    német “Augen” szót ismerem föl. Kez­dődnek hát elölről a vizsgálatok. Mint öreg,
                    kiszol­gált frontharcos, nagyot sóhajtok, tudom, hogy most ácsorogni, várni
                    kell, aztán mereven ülni so­káig, figyelni a jeleket, tűrni a tükröket. A mellém
                    tolt ágyban a már ismert világosszőke haj, sovány, intelligens vonású
                    fiatalasszony. Látom, hogy újonc, drukkol, emelkedni próbál, szeretném
                    meg­nyugtatni, de nem tudok svédül. A szobából inter­nacionális hang, ez
                    mindenütt egyforma: felcsukló gyereksírás, a kicsike biztosan megijedt a villogó
                    tükörtől. Összenézünk betegtársammal, ránevetek, ő is elmosolyogja magát,
                    legalábbis úgy érzem. Hozzászoktam, hogy rekonstruáljak minden fény­jelet,
                    kiegészítsem emlékeimből - kezdem meg­szokni ezt a furcsa háromnegyedhomályt,
                    amiben élek, szinte már kellemes. A formákat elég jól lá­tom még, képzeletem
                    megtölti őket, mint festő az üres keretet. Hangból és mozdulatból következte­tek
                    rá, milyen lehet az arc, amivel szembekerülök. Környezetem néha csodálkozik,
                    hogy én, aki szí­neket és árnyalatokat nem tudok már megkülön­böztetni,
                    észre­veszek futó grimaszokat, amik ép szemnek elkerülik a figyelmét. Magam is
                    csodál­kozom, egyszer átvillan rajtam a jeges rémület, ta­lán már meg is
                    vakultam. Amit látni vélek még af­féle álomszövedék csak, szavakból és hangokból
                    építem vissza az eltűnt valóságot, mint ahogy az el­alvás pillanatában használja
                    fel lelkünk a becsukó­dó szem előtt ugráló phosphenákat, hogy élethez hasonló
                    képeket állítson össze belőlük. Ott állok, valóság és képzelet küszöbén, s
                    kezdem nem tudni, merről jöttem - testi szem és lelki szem összefo­lyik, s már
                    nem biztos, melyik irányítja a másikat.</p>
                <p>Ezeknek a föld alatti vizsgálótermeknek is in­kább érzem, mint látom komor
                    hangulatát. Cipel­nek jobbra-balra, ültetnek furcsa székekbe, forog­nak a
                    korongok, villog a tűzsugarú lámpa, kérdez­nek és felelek. Itt aztán igazán
                    “eset” vagyok csak, semmi más, ez a fiatal orvos nyilván soha még a nevem sem
                    hallotta. Nem fűződik hozzám egyet­len képzet se. Se jó, se rossz.
                    Viselkedésemen dől el, rokonszenvesnek tartson, vagy ellenszenvesnek. Igyekszem
                    szabatos lenni, nem mondok egy szóval se többet, mint ami a tárgyra tartozik.
                    Mégis meg­hökkenek, mikor kérdésemre, mit talált? csodál­kozva néz rám - mi köze
                    ehhez egy közönséges “eset”-nek? Kissé gúnyosan biztosít róla, hogy a leletbe
                    pontosan bevezetett mindent, biccent, és a következő beteget kéri.</p>
                <p> Dél van, mikor a kanyargós folyosókon át visszagurítanak. Istenem, húsz órája
                    élek itt, jaj, még­is milyen megnyugtató, otthonos érzés, mikor felis­merem
                    szobám ajtaját! - otthon! de milyen vi­szonylagos fogalom ez! az odaragadt
                    bacilus nyil­ván otthonának érzi a száguldó puskagolyót, mint ahogy otthonunknak
                    érezzük az öreg földet. Ne­kem most ez a szoba az otthonom, távol, északon,
                    amiből semmit se láttam, és kényelmetlenül igyek­szem másra gondolni, ha eszembe
                    jut, fogom-e lát­ni egyáltalán?</p>
                <p>Nem is az egész szoba, csak az ágy, nem is az ágy, csak az a vacok, amit párna és
                    lepedő között kiástam magamnak, hogy kényelmesen tudjak fe­küdni, oldalt, ha jön
                    az émelygés és szédülés. Asz­talkám már meg van terítve. A tejszínnek mindig
                    örülök, de ez a furcsa szürke dolog gyanús - no persze, puding. Puding ám, de
                    halból és közepén az elmaradhatatlan lekvár. Hát ezt majd máskor.</p>
                <p> Őnagysága csak háromra jön le, műtétet nézett végig, ami hat óráig tartott
                    egyfolytában. Termé­szetesen agyműtétet, ebben a kórházban nem is operálnak
                    mást: az agysebészet négy világközpont­jának egyike ez a stockholmi. Mint
                    elítélt a Sing­Sing siralomházban, mégis úgy érdeklődöm a “kolléga” esete felől,
                    mint akinek semmi köze az egészhez, hiszen kegyelmi kérvényemet bead­ták...
                    Tudákos szakkifejezéseket használok, ol­vasmányaimból. Ahelyett, hogy azt
                    kérdezném, amit szűkölve és vinnyogva kérdez tőlem a tuda­tom küszöbe alatt,
                    ott, valahol a daganat mögött meghúzódó, összenyomott, megfélemlített vacogó
                    Élőlény: hogy ordított-e és igyekezett-e menekülni a tátott koponyájú vadállat,
                    hogy csurgott-e a vér és a velő a nyitott agyból, hogy nyitott szájjal és
                    fennakadt szemekkel elájult-e végre, hörögve, a kínpadra feszített áldozat -
                    ehelyett úgy érdeklő­döm, mintha egy precíziós fizikai kísérletről vagy
                    órajavításról volna szó. Aha, igen, értem, értem, szóval az elülső agylebeny
                    volt gyanús... a ventri­kulográfia odamutat... húszéves lány? hm, elég fiatal.
                    No és - megtalálta pontosan? Hát képzelje, mégse ott volt... ezer eset közül
                    egyszer ha előfor­dul, hogy a végső lokalizálás tévesnek bizonyul. Úgy látszik,
                    van egy ritka lehetőség, mikor a töltött agykamrák eltolódása kétféleképpen
                    értelmezhe­tő... Képzelje, kinyitja a burkot, és nincs sem­mi... az agyvelő sima
                    és fehér... Ejha! no és Oliv... ? Egy arcizma se rándul, még csak a szájá­ba se
                    harapott, nincs az a sebész, aki ilyenkor el ne káromkodja magát... Zavartan
                    fordultam el, ilyen pechem van, az első műtétnél, amit mutat ne­kem: a világhírű
                    sebész tévedett... No és!... szó­val, kiderült, hogy nincs is daganat?
                    Dehogy­isnem, várjon csak. A tanár pillanatig gondolko­dik, aztán nyugodtan
                    bevarrja a burkot, visszateszi a kivágott csontkorongot... Közben intézke­dik...
                    Beteget vigyék vissza a röntgenszobába, agykamrákat nem kell újra tölteni... még
                    egy fel­vételt kérek, félóra múlva folytatjuk a műtétet. El­szörnyedek. Az
                    istenért, tanár úr... félóra múlva? Bizony, most a halántékát kell kinyitnom,
                    tudniil­lik most már bizonyos, hogy ott a daganat. De hát... nem lehetne
                    holnap... vagy mikor ez a seb begyógyult?... Mosolyog. Kedves kollegina, tud­nia
                    kellene, hogy ha egyszer egy olyan agyvelőt, amiben daganat van, megbolygattunk,
                    akkor már ki kell vennem a daganatot, különben... Ha rög­tön nem találom meg, és
                    nem távolítom el a baj okát, az a lány huszonnégy óra alatt halott... Nem
                    vitatkozom tovább. Félóra múlva hozzák vissza a beteget, a tanár habozás nélkül
                    belefog az újabb műtétbe. Tenyérnyi korongot vés ki a kopo­nyából, a bal
                    halántékon. Visszafojtott lélegzettel lestük, mi lesz... szentisten, ha itt se
                    talál sem­mit... Ő teljesen nyugodt, mint aki kétszer nem tévedhet, csak
                    egyszer. Elzárja, kihajtja a csonthár­tyát, elcsípi az összes ereket... belevág
                    a dúrába, szétnyitja, belevilágít... Fölébe hajolunk. A sima, fehér
                    agyvelőrészen, pontosan a kifaragott nyílás közepén óriási, kerek, vörös
                    daganat, mélyen bele­süppedve az agykéregbe... mint egy gránátal­ma...</p>
                <p>- Szóval, mégis megtalálta.</p>
                <p>- Azért tartott ilyen soká... A második műtét, amíg kiszedte, maga négy óra
                    volt.</p>
                <p>- A lány?</p>
                <p>- Alszik. A tanár meg van győződve róla, hogy túléli... Most már én is.</p>
                <p> Délutánra újabb vizsgálat volna, de kikönyör­göm, hogy holnapra halasszák.
                    Ellenben a fürdőt nem lehet elkerülni, megint elcipelnek, ágyastul. A
                    lécespadlójú fürdőszoba nem túl meleg. Két öb­lös fakád áll benne, mint nálunk a
                    szőlőkben. Kö­vér, kedves néninek adnak át. Csak nem?... De igen, ő fürdet meg,
                    már tépi is le rólam a köpenyt, belefektet a kádba, húzza rám a vizet,
                    erőteljesen csutakolni kezd. Igaz. Svédországban vagyunk, ahol nem számít a
                    meztelenség. Fürdetéshez asszo­nyok jobban értenek, ez a szempont valóban
                    fon­tosabb, mint a konvencióké. Egy perc múlva be­hunyt szemekkel adom át magam,
                    ahogy ötéves koromban tettem... még az is jólesik, hogy az eré­lyes nénike
                    dörmög és haragszik, miközben a haja­mat szappanozza, biztosan rosszul tartom
                    szegény, zúgó fejem. Egyébként is folyton beszél, pedig tud­ja, hogy nem értek
                    egy kukkot se.</p>
                <p>Visszakerülök a szobámba, leveleket nyújtanak át. Az első postám, Pestről, ahol
                    három nap óta már tudják, hogy ma itt leszek. Dénes mulatságo­san tájékoztat az
                    ottani dolgokról. A sorok között valami gyanús nekem, ahogy felolvassák -
                    felol­vastatom az őnagyságának adott tájé­koz­tatást is. Diadalmasan állapítom
                    meg a burkolt célzások­ból, hogy az ügyvédi eljárásokat elhalasztották, de a
                    biztosítótársaság nem tréfál: két elmaradt részlet­re hivatkozva, újabb orvosi
                    vizsgálatot követel. Dénes majd elintézi, nem lesz semmi baj. (Illetve, baj lett
                    ugyan, de nem velem - a biztosítótársaság­gal, ami pár hónap múlva felszámolt.
                    Talán jobb lett volna, ha nálam biztosíttatja magát.)</p>
                <p> Öt órakor nyílik az ajtó. Hárman lépnek be. A délelőttről már ismert kedves,
                    elmés Söjkvist, egy fiatal szemész és egy magas, vállas, szőke hajú és szőke
                    arcú, százszázalékosan északi férfi.</p>
                <p>A tanár.</p>
                <p> </p>
            </div>
            <div type="chapter">
                <head>
                   OLIVECRONA
                </head>
                <p>Arról ismerem meg, hogy ő lép először ágyam elé, Söjkvist és a másik, ismeretlen
                    orvos tisztelet­tel oldalt állnak. De különben is... már az ajtó­ban, mikor
                    beléptek (bár arcokat nemigen látok), tudtam, hogy ő az.</p>
                <p>- Hogy van? - kérdi és kezet nyújt. Nem “na, hogy vagyunk?”, vagy “hát hogy
                    vagyunk?”, ahogy szokták. Igen, határozottan hűvös, de ko­rántsem tartózkodó.
                    Udvarias, de udvariassága nem kényszeredett, érezni, hogy legmeghittebb hangja
                    is ilyen.</p>
                <p>Nem vizsgál, nem is kérdez ki. Ez nem lep meg, hisz tudom, hogy látogatása csak
                    formaság. Az adatokat vizsgáló orvosok naponta közlik vele, mindent tud rólam,
                    amire szüksége van. Mégis, furcsán hat rám, hogy betegségemről nem beszé­lünk.
                    Az a különös hangulat fejlődik ki bennem, mintha túl a betegségen is képe volna
                    rólam, akár téves, akár helyes, de határozott. Kicsit megalázó­nak érzem, hogy
                    állapotomról való saját vélemé­nyemre nem kíváncsi - egész közönyös laikusnak
                    tart? vagy épp ellenkezően, fantasztának (hallotta, hogy költőféle vagyok),
                    túlcsapongó képzeletem ellen védekezik?</p>
                <p>Ez a gyanú sért, áhítatos tisztelője vagyok az eg­zakt tudománynak, de (most
                    veszem észre) elvá­rom annak képviselőitől, hogy éppen úgy tiszteljék azt az,
                    elég félreérthető szóval, “művészi világkép­nek” nevezett igazságkereső forrást,
                    ami a megfi­gyelésen túl a képzelet erejével lendíti előre a gon­dolatot.
                    Eredményt csak a kettő összműködése hozhat. Ezért kihívóan és csakazértis, bár
                    tréfás és enyelgő formában, alapjában nagyon komolyan szóba hozom feltevésemet,
                    hogy a különféle daga­natoknak, amik az emberi testben előfordulnak, a legjobb
                    esetben csak az összetételét és természetét ismerjük, szerepéről és céljáról,
                    hogy így mond­jam: szándékairól annyi sejtelmünk sincsen, mint normális
                    szerveink feladatairól, amikkel pedig szintén nem vagyunk mindig és véglegesen
                    tisztá­ban. Mit lehet tudni, hátha a rejtélyes daganat, lát­szólagos romboló
                    munkája ellenére - de hiszen vannak ártalmatlan daganatok is (a teratomákra
                    gondolok) -, lenni akar valamivé, az ember érdeké­ben, csak nem akarja kifejezni
                    magát. Eredetileg építeni akart, de közben elfelejtette, vagy nem ér­tett hozzá,
                    vagy nem voltak eszközei - vagy esetleg nem hagyta a központi kormányzat,
                    melynek sej­telme sincs a jövőről, mindenre a múltból követ­keztet. Hátha egy
                    új, még ismeretlen szerv első, primitív, öntudatlan, vagy céltudatos
                    próbálkozása a daganat - új szervé vagy testrészé, amely meg akar születni a
                    fajta fejlődési rendjének ismeretlen irányában? Talán szárnyakat akar növeszteni
                    a faj­ta, elrestellvén magát az Egyén fölényes és bátor cselekedetén, aki, be
                    nem várva az ő lusta és habo­zó és vak tapogatózását, egyszerűen megcsinálta a
                    szárnyakat, mikor repülni kerekedett kedve? Vagy a nyúltagyvelő titkos
                    utasítására, hevenyészett váz­latot készített, egy új érzék­szerv tervrajzát,
                    mely másféle erők sugárzását közvetíti a központba, mint amiket eddig
                    közvetített? Szerves elektroszkó­pot, vagy szerves antennát (amilyen
                    nyilvánvalóan a rovaroknak is van), vagy mit tudom én - talán olyan sugárzáshoz
                    valót, amit eddig szervetlen mű­szereink sem vettek észre?</p>
                <p>Arra egészen biztosan emlékszem, hogy ilyesfé­lét akartam előadni, de nem felelek
                    érte, mennyi jutott belőle keserves dadogásomba, zúgó fejjel és elég tökéletlen
                    németséggel. Olivecrona udvaria­san és előzékenyen hallgat egy darabig - annyit
                    ta­lán elértem, hogy az új ismerőst hallgatta és nem a kórképet -, aztán gyorsan
                    búcsúzni kezdett. Annyit jegyezve csak meg, hogy ezek biztosan nagyon érdekes
                    dolgok, ha valakinek sok ideje van, azon­ban nagy a robot, dolgozni kell:
                    egyiknek a gyár­ban, másiknak íróasztal előtt, harmadiknak a tele­fonközpontban.
                    (Később egy itteni előadásából tudtam meg, hogy a telefonközpontos alatt
                    önma­gát értette, aki az emberi test telefonközpontjában, az agyvelőben teljesít
                    villanyszerelői szolgálatot.)</p>
                <p> Egyedül maradva (Kerstin is velük tartott), ve­gyes érzéseknek adtam át magam
                    benyomásaim hatása alatt. Nem mondhatnám, hogy első pilla­natban magával
                    ragadott, vagy kétségbeesetten vak bizalmat váltott volna ki a férfi, akinek
                    életem a kezébe került. Rokonszenvesnek találtam, de kü­lönösebb rajongást nem
                    keltett bennem. Azt mind­járt éreztem, hogy nemcsak mestersé­gében, de
                    élet­felfogásában is szigorú materialista. Emberek megismerésében nyilván
                    egyszerű, világos, tárgyi szempontok vezetik, az illető helyzete, természet­ben
                    és társadalomban. Annyit már hallottam is ró­la, itteniektől, hogy száz
                    százalékig gyakorlati éle­tet él - reggel, héttől háromig, esetleg tovább is,
                    itt dolgozik keményen a vezetése alatt álló klinikán, koponyákat bont fel, semmi
                    mást. Aztán szép kis kastélyába vonul vissza (gazdag ember) családja körébe:
                    felesége van és három fia. Egyedüli szóra­kozása a golf és a bridzs, ezeknek
                    nagy szakértője. Természetesen kitűnő tudományos könyveket ír, ezekből akkor még
                    egyet sem ismertem. Sikereit csodálatos precizitásának köszönheti, a
                    techniká­ban, de mint mesterének, a bostoni Cushingnek, neki is vannak új,
                    eredeti gondolatai és módszerei.</p>
                <p>Egyetlen paradox dolgot vettem csak észre: egy hivatalos aktán véletlenül
                    megpillantottam aláírá­sát, elolvasni nem tudtam, de a vonásokat megsejt­ve,
                    odavetően azt mondtam: ez nőies írás lehet. Rögtön hozzá is tettem - no persze,
                    hiszen női ké­zimunkát végez.</p>
                <p> Tovább töprengve, feltettem magamnak a kér­dést, okvetlen ez a stockholmi
                    kísérlet volt-e az egyetlen megoldás? Ismétlem, semmi kifogásom nem volt a
                    személyes megismerkedés után, a tanár úr igazán kitűnő embernek látszik, ha
                    nincsen is különösebb érzelmi kultúrája, az “emberszeretet­től” rajongó géniusz
                    “megváltó” allűrjei. Bár arcát nem vehettem ki, biztosan nagyon vonzó, mintha
                    kissé tömpe volna az orra, ami jóságra vall. Egyéb­ként akármi lesz, önmagammal
                    nincs és nem lehet vitám. Ahogy fenti sorokat átolvasom, feltűnik a kifejezés
                    “akinek életem kezébe került”. Nem vé­letlen, hogy nem a tetszetősebb kifejezést
                    használ­tam, “akinek az életem kezébe adtam”. Olivecro­nát nem én választottam a
                    műtét céljaira, nem én eszeltem ki, hogy éppen ő vágja ki belőlem a daga­natot,
                    amire magam bukkantam rá, ott a bécsi kli­nikán. Nevét is akkor hallottam
                    először, mikor a “gyulák” kiszámították, különféle vajákos béljós­latból, hogy
                    hozzá kell mennem, senki máshoz. Ez úgy látszik, így volt helyes, orvosoknak
                    kell érteni hozzá, nem nekem.</p>
                <p> És mégis...</p>
                <p> És mégis mi volt ez a bizonytalan, befejezetlen érzés, ahogy visszaidézni
                    próbáltam képét, oldalt fordulva az ágyban, pislogva, magam köré csavar­va a
                    sárga takarót? Mintha valami hiányozna a képhez? - mintha valamit elfelejtettem
                    volna... valamit, amit nem is most tudtam meg róla, imént, ahogy először
                    találkoztunk...</p>
                <p>Igen, igen... mi volt az?... hol láttam?... igen, igen... honnan ismerem én ezt
                    az embert?</p>
                <p>És most meg kell állnom, írás közben “énke” közbekottyan, megállítja tollam,
                    megzavarva tulaj­don beszámolóm menetét, gyorsan, mielőtt a fikci­ók
                    komponálásához szokott “író” szerkezeti és ha­táspolitikai, “művészi” érdekből
                    erőszakot tenne a valóságon, abban a gőgös hitben, hogy lehetnek helyzetek, ahol
                    a művészi érdek fölötte áll a tiszta igazság bevallásának. És ezzel nem a
                    művészet és valóság értékét akarom összehasonlítani. Egysze­rűen megállapí­tom
                    (amire éppen ennek a betegsé­gemről szóló beszámolónak írása közben jöttem rá),
                    hogy a valóság mint műfaj, nemcsak beállítás, de még kompozíció szempontjából
                    sem szorul rá a “művész” támogatására és korrigálására, egyszerű­en azért, mert
                    - nem tudom, hogy csinálja, de kénytelen vagyok elismerni - ő maga is komponál.
                    Igen, komponál, mintha valami mondani­valója volna. Komponál és csoportosít,
                    mint az írók. Azt már leírtam valahol (s a mostanában divatos biog­ráfiák is
                    bizonyítják), hogy egy élet története egy­ben regénye is annak az életnek - de
                    hogy ez egész apró részletekre és célzásokra és csoportosításokra is vonatkozik,
                    azt most kellett megtanulnom. Nem is könnyen és nem is minden önfeláldozás
                    nélkül. Az eddigiekben többször előfordult, hogy egy for­dulatot vagy epizódot,
                    vagy reflexiót az emlékek sorrendjéből ki akartam emelni, hogy egy vagy két
                    nappal előbbre vagy hátrább tegyem, más emlék­képek közé, amiknek társaságában
                    jobban érvé­nyesülnek, érthetőbben, esetleg jelképesebben ma­gyarázzák azt, ami
                    történt. Kiderült, hogy nem megy. Rakosgatás közben meg kellett értenem, hogy a
                    sorrendből a legkisebb láncszemet sem le­het elmozdítani, mert mindig úgy
                    érthetőbb, tehát hatásosabb is, ahogy valóban történt s nem úgy, ahogy
                    történhetett volna. A valóság még jelképe­sen is jobban tudta, mit, miért, hová
                    helyezett el.</p>
                <p>Örülök, hogy “énke” tetten érte bennem a tet­szelgő írót, s most is, már
                    tudatosan dobhatom el a bizonytalan “érdekes” fordulatot a talán érdekte­lennek
                    látszó igazság helyéből.</p>
                <p>Mert lehet, hogy érdekesebb volna, s például a következő fejezetet vonzóbbá
                    tenné, ha most azt írom, hogy Olivecrona jelképes megjelenésére éle­temben: már
                    akkor és ott és magamtól ráeszmél­tem. Ott az ágyban, a sárga takaró alatt, első
                    láto­gatása után, mikor azon töprengtem, miért érzem úgy, mintha már
                    találkoztunk volna?</p>
                <p> Nos, nem így történt.</p>
                <p> Úgy látszik, a valóság komponálókedve és sze­szélye nemcsak magában a
                    történésben érvé­nyesül, kiterjed a valóság bevallásának tartamára is. Ezt a
                    “regényt” folytatásokban írom, s már a múlt szom­baton elhatároztam, hogy ezen a
                    héten Olivecroná­val való találkozásom kerül sorra. Vasárnap em­lékbeszédet
                    tartottam egy közben elhunyt, kedves barátom és nagyszerű író felett a
                    Zeneakadémián. Szünetben régi, kedves pajtásommal, a népszerű színésszel
                    talál­koz­tam, akinek nyilván van valami hetedik érzéke titokzatos és okkult
                    összefüggések megérzésére, például, egyebek közt, pompásan sakkozik.
                    Betegségemre terelve a szót, Olivecrona személye iránt kezdett érdeklődni.
                    Hevenyészett képet adtam külsejéről, modoráról, viselkedéséről. A harmadik
                    mondat után meglepetve állított meg.</p>
                <p>- Te... hiszen ez az ember a megtestesült... És egy nevet mondott ki. Nem élő
                    vagy halott nevét. Fiktív személyt, egy magyar színdarab egyik hősének
                    nevét.</p>
                <p> A színdarabot én írtam, pontosan húsz évvel ez­előtt. Arról van szó benne, hogy
                    egy kiváló tehetsé­gű, érzelmekben gazdag, de önmagával tusakodó és habozó
                    természetű ember, aki mérnök, önműkö­dő, pilóta nélküli bombavető repülőgépet
                    talál ki (azóta a valóságban is kitalálták), ám egy szkepti­kus barátja
                    bebizonyítja neki, hogy öntudatlanul az emberiségen akarja megbosszulni magát,
                    amiért szép felesége otthagyta, és összeállt egy elegáns fi­csúrral. A mérnök,
                    hogy önzetlenségét bebizonyít­sa, elhatározza, hogy a bemutató próbán maga száll
                    fel a szétrobbanó géppel. De rettenetesen fél a haláltól. Ekkor megjelenik
                    alteregója - egy észa­ki orvos, a Solveig-motívum képviselője, és ajánlatot tesz
                    neki, hogy megoperálja a fejét, és kiirtja belőle a halálfélelem központját,
                    amely valahol hátul, a kisagyban fészkel. A mérnök átadja magát a műtét­nek, és
                    másnap, a bemutatón, nem félvén többé a halált, van bátorsága életben
                    maradni.</p>
                <p>Ez a színész barátom ismerte a szerepet, játszot­ta is. Amit Olivecronáról
                    beszéltem, azért juttatta eszébe egykori szerepét, Olson Irjöt, a főszereplő
                    alteregó sebészorvosát, mert ugyan­olyan maszk­ban és modorban ábrázolta, mint
                    amilyennek most Olivecronát lefestettem előtte.</p>
                <p> </p>
            </div>
            <div type="chapter">
                <head>
                   LÜKTETŐ CSILLAGOK
                </head>
                <p>Pár nap óta szeles az idő, az ablakot, amit már nyitva lehetett tartani, megint
                    becsukják. Május elején vagyunk. Korán reggel - mennyivel koráb­ban, mint otthon
                    ilyenkor - besüt a nap, szemben megcsillan az aranykupola, de aztán felhők
                    jön­nek. Rügyek is alig ütköznek a fákon, a lomboso­dás itt később kezdődik. Ez
                    hát az északi szél. Ke­ményebbnek, zordabbnak, harso­góbbnak gondol­tam. “Északi
                    légáramlat” írják otthon a jelentések, s ilyenkor vad, Ossziáni viharokra
                    gondoltam, ka­vargó örvényekre, a fjordok fölött. Nem, ez nem az. Mégis más,
                    mint odalent. Könnyű és híg és de­rűs ez a szél, szilaj, de nem haragos. Vidáman
                    és közömbösen fütyörész. A világ, mintha lengene, és mintha magasabban volna,
                    olyan tiszta és üde. Megfino­mo­dott szaglásom felfogja a tenger sós
                    il­latát.</p>
                <p>Mi az, úgy látszik, nem lesz vizsgálat. Kilenc óra elmúlt, és a szolga nem
                    jelentkezett, hogy felemel­je és gurítani kezdje ágyamat, a folyosókon át. Az
                    ablak felé fordulva fekszem, összegörbedve. Időn­ként elalszom, majd felriadok
                    megint: egyszer rajt is kapom Kerstint, hogy lopózva igyekszik ki a szobámból.
                    Úgy teszek, mintha nem venném észre, nincs kedvem tréfálkozni. Talán nem vagyok
                    egé­szen ébren? Vagy pedig a szemem... Hát igen, kétségtelen, hogy ez már a
                    vakság. Az utolsó fény, amit még láttam, tompán és bizonytalanul, a kupo­la
                    villanása volt, reggel. Azóta homály van körü­löttem, s ezt nem tulajdoníthatom
                    a beborult idő­nek, hiszen mindenki határozottan és ruganyosan járkál
                    körülöttem, s előbb, jól hallottam, valaki fel­kattantotta a villanyt. De nem
                    tetszik, hogy ilyen fásultan gondolok erre. Többször újra erőt kell vennem
                    magamon, hogy végiggondoljam a meg­kezdett sort. A lecke, amit feladtam
                    magamnak, így szólt: akarsz, vagy tudsz-e élni vakon? A gépi­es válasz mindig
                    így hangzik: akarok és tudok, de ezt nem érzem megbízhatónak, újra kezdem, érvek
                    és ellenérvek jelentkeznek, egyik se győz meg. Igen, elég idős vagyok, hogy a
                    látható világból megszereztem légyen mindent, amire láthatatlan világomban
                    szükségem lehet. Akkor hát... ami hátra van... csendes feldolgozása az
                    anyag­nak... végre nyugodtan és zavartalanul. Talán nem is olyan szörnyű...
                    Megbízható, hűséges tit­kárra vagy titkárnőre gondolok, ott ül visszafojtott
                    léleg­zettel az írógép vagy a füzet előtt, és írja sebe­sen, amit diktálok...
                    Este pedig - este? milyen lesz az, hogyan fogom megkülönböztetni? -, este sokáig
                    halkan, dallamosan olvas fel - hol is hagy­tam abba?... Igen, így lesz. De
                    fáradt vagyok to­vábbfűzni a képet. Érzem, hogy arcom keserű vi­gyorra torzul.
                    Génius jut eszembe, a “Lepketánc” hőse, egyetlen látó a vakok közt... No, most
                    meg­írjuk a másikat... egyetlen vakot a látók birodal­mában. Arcokra próbálok
                    gondolni erőlködve... no lám, nincs baj, hiszen kezdem már elfelejteni őket,
                    mégse történt semmi - a többi már csak át­menet lesz, fokozati különbség, éppen
                    úgy ringató­dzunk át rajta, mint a teljes látástól idáig. Mi ez? A gyomrom
                    émelyeg, vagy a szívemmel van vala­mi, ez új volna... Egy arc jut eszembe, amit
                    ré­gen, nagyon régen felejtettem el, de sokszor gon­dolok rá, hogy látni fogom
                    egyszer, s akkor felis­merem megint... Meg fog jelenni még egyszer és én
                    már...</p>
                <p>Olyan erős nyilallás fut át, hogy a csengőhöz ka­pok.</p>
                <p>Délben feleségem jelenti, hogy Oslóval beszélt telefonon. Nővérem, aki huszonöt
                    éve él ott, nor­vég úriember felesége, olvasott valahol rólam, azonnal felhívta
                    a kórházat, megnyugtatták, majd megint érdeklődik. Sajnálom, hogy nem tudtam
                    beszélni vele. Furcsán voltunk mi ezzel a Gizivel, negyedszázadon át. Tudtam
                    róla mindent, ő is ró­lam, de nem leveleztünk. Norvéggé lett egészen, két szép
                    nagy leánya van, fényképen láttam őket, szőke és karcsú északi kisasszo­nyok.
                    Eszembe jut valami - egy éber álom, képzeletbeli kaland, amit néhányszor
                    kiszíneztem. Egy napon egyedül elin­dulok meglátogatni Hollandiát, Helgolandot,
                    Suo­mit, Skandináviát... Bolyongásomban egy téli délután Oslóba jutok el. Nem
                    jelentkezem sehol, nem keresek fel senkit. A havas parkban sétálok, tűnődve,
                    ábrándozva. Nem kell kérdeznem rend­őrt, Ibsen életrajzából, Knut Hamsun
                    regényeiből magam ismerem fel a várost, tájékozódom ifjúkori emlékeimből, mikor
                    úgy szerettem ezt a messzi északot, ahová mindig vágyakoztam. Lám, az ott a
                    ligeti tó, ami most be van fagyva, nyáron hattyúk úsznak rajta, Saint-Saëns
                    hattyúi. Egy ifjú leány si­et a város felé, karjáról korcsolya lóg, arcát
                    pirosra csípte a fagy. Kisasszony, meg ne ijedjen... ugye, tud németül? idegen
                    vagyok, nem mondaná meg, hol találom a... Riadtan fordul hátra, ahogy be­szélek
                    hozzá, milyen ismerős arc a városban, ahol először vagyok. Elfutna, mint a
                    “Rejtelmek” hős­nője, de bizalmat kelt derült bizalmam, negyedóra múlva egy
                    csendes “stugan”-ban teázunk, kettes­ben... Bolgár kereskedőnek adom ki magam,
                    mu­latságos történeteket mesélek, hátravetett fejjel, te­li szívből kacag. Aztán
                    gyermekkoromról mondok el egy-két groteszk emléket, tágra meresztett szem­mel
                    bámul rám. Szent Isten, hogy elmúlt az idő!... rettenetesen kikapok anyámtól...
                    nem fog kikapni, erről kezeskedem... édesanyja bizo­nyára okos, gondolkodó,
                    finom asszony... Kicsit talán nagyon is bölcselkedő... Igaz! igaz! de hon­nan
                    tudja ilyen pontosan? Hát gondolom. Akkor hát Isten vele... nem, nem, ne
                    mente­getőzzék, furcsa, de olyan jól éreztem magam, olyan ottho­nosan, pedig ön
                    délről jött... Isten vele. Isten ve­led hát, kedves kis Noémi, és csókold meg
                    he­lyettem anyád és Astridot is... Honnan tudja?... Astridról nem beszéltem...
                    Mi ez? Ez az, hogy mi most elbúcsúzunk, Nini, örökre, a korcsolyázó norvég
                    kislány és a bolgár kereskedő. Ezek egy ne­gyedórás ismeretség után nem látják
                    többé egy­mást - én pedig veled tartok és hazakísérlek. A nagybátyád vagyok.</p>
                <p> Délután, mikor a nehéz függönyt összehúzták az ablakon, kezdődik a hideglelés -
                    megértem végre, mi az, ami napok óta hiányzik. Tudom, hogy kör­nyezetem is
                    észrevette fásult rossz­kedvem, s most ráeszmélek az okára. Hogy magyarázzam
                    meg? Valami eltűnt belőlem ezen a délután. Valami, aminek még soha nem voltam
                    híján, amióta az eszemet tudom. Akkor nem tudtam volna megne­vezni - most,
                    visszatekintve, kimondok egy szót: pátosz. Igen, nincs más kifejezés arra, ami
                    az életet tartja bennem. Nem egész általános értelemben, de ezt így szokták
                    mondani. Értsd hát meg énke, aki bennem élsz, aki tagadod, vagy kineveted. Te
                    tudod, éppen mert idegen tőled - te tudod, hogy én, aki pongyolán, csaknem
                    cinikusan szoktam be­szélni, ha emberekkel érintkezem - te tudod, hogy magammal
                    mindig szenvedélyesen, nyomatékkal, válogatott és keresett, erőteljes szavakkal
                    beszélek - igen, igen, patetikusan! mondd csak ki: nagy gesztusokban, mintha
                    színpadon volnék. Nevetsé­ges, mégis igaz, hogy külső pongyo­laságomat,
                    ci­nizmusomat, sőt jókedvemet és fölényemet viszont éppen ez a titkolt pátosz
                    tette lehetővé, amiben pe­dig sohasem hittem, sőt józan perceimben rende­sen
                    restelltem magam előtt - enélkül talán elpusz­tultam volna. Ez a belső színpad,
                    aminek függönye mindig le volt bocsátva, aminek függönynyílásán át koturnusban
                    és mázolt képpel, biztonságban és kajánul leselkedtem ki a várakozó, ásítozó
                    közön­ségre; az én színpadomra.</p>
                <p>De délután mindkét színpad kicsúszott alólam. Hiába kerestem magamban szép
                    szavakat és hangulatos képeket. Mindig azt reméltem pedig, hogy a balsors
                    perceiben majd fénnyel és színnel és zenével telik meg a színpad, kárpótlásul az
                    elfu­tó életért - hogy a függöny, annyi év szenvedése és küszködése után
                    felgördül végre, s a közönség meglátja, először és utoljára, a Színészt, aki
                    ezért az egyetlen jelenetért vállalta a szerepet, hogy el­mondhassa, s eltűnjön
                    a süllyesztőben, örök emlé­ket hagyva maga után. Igen, igen, ostoba
                    cigányze­nére áhítoztam, ami halotti kocsimat kíséri a teme­tőbe, ama tetszetős
                    “utolsó szavakra”, amiket em­legetnek majd ismerősök és ismeretlenek.</p>
                <p>Mily szégyen, mily üres, émelygő, gyalázatos “giccs”. Átfutott rajtam mindez.
                    Szürkén, értel­met­lenül, idegenül. Az oslói ábránd is eszembe jutott, olyan
                    távolinak és közönyösnek éreztem, mintha súlyosan sebesült katona előtt Werther
                    keserveit olvasnák fel.</p>
                <p>De hát akkor mi vert úgy le, mégis - a cigány­muzsika elhallgatott, miért nem
                    hallom hát az ismeretlen valóságnak hideg zenéjét, hogy felfrissül­ve,
                    megszűrve, elhallgatna végre? A hiúság ezer­szer meg újra összeszedett cókmókja
                    leszakadt há­tamról - miért nem vagyok hát boldog? Miért hi­ányzik a gyűlölt,
                    átkozott kis batyu?</p>
                <p>Miért van itt olyan hideg, nem fűtenek ebben a kórházban?</p>
                <p> Úgy látszik, ezekben az órákban csakugyan rosszul voltam, talán eszméletemnek se
                    teljes birtoká­ban. Emlékszem, megfigyelés és képzelődés össze­folyt - azon
                    kaptam magam, hogy párnák és lepe­dők közt kotorászva dühösen keresek egy
                    papírla­pot, levelet, amit már borítékba is tettem, s eldug­tam az ágy sarkába:
                    intézkedések voltak benne, holmimról és irataimról, s most valamit ki akartam
                    igazítani az egyik passzusban. Félórai keresés után derengett csak föl bennem,
                    hogy az egészből egy szó sem igaz. Úgy látszik, álmodtam a levelet és a
                    borítékot. Pedig pontosan emlékeztem a szavakra is.</p>
                <p> Olivecronával is így voltam. Egyszer csakugyan bent volt a szobában, a délutáni
                    vizit folyamán. Pár közömbös szót váltottunk, nem mondott sem­mi lényegest,
                    később mégis, mintha megint bejött volna, de egészen más volt, mint előbb, az
                    orra megnyúlt, és felháborodottan hadoná­szott. Nyis­sák ki, nyissák ki az
                    ablakot, rikácsolt, nem bírom, nem bírom ezt a fülledtséget, ezt a zsírt, zsíros
                    a le­vegő, kinyitni, kinyitni! Erről a jelenetről még egy hét múlva is azt
                    hittem, hogy megtörtént, holott nyilván képzelődés volt. Úgy, mint a másik. Ezen
                    Olivecrona az alkonyodó kertben szaladgált, oda­künt, hosszú és sovány volt,
                    vérvörös, lobogó üs­tökkel forgolódott, karjait dobálta, köpenyét so­vány teste
                    köre csavarta a szél, és ahogy élesen, vadul felnevetett, nem lehetett tudni, ő
                    volt-e az, vagy a vihar.</p>
                <p> Késő este nyugodtam meg, éjfekete volt már az ablak. Feleségemet is
                    megnyugtattam, menjen csak, aludni fogok. De nem aludtam, az ablak felé
                    fordulva, ágyam szélén, azon erőlködtem, hogy mégis kivegyek valami formát a
                    feketeségből. És csakugyan, mintha láttam volna suhogó fák ágait mozogni,
                    közvetlenül a párkány előtt. Mozogtak az ágak, jobbra és balra, ünnepé­lyesen
                    betartva a taktust, mint egy menüettnél. Ajkaim megint vi­gyorra torzultak a
                    sötétben. No lám, a fák. No lám, milyen komédia ez is, milyen szégyenletes
                    ko­média. De hát nem akarja megérteni senki, vagy úgy tesznek, mintha nem
                    látnák, hogy szerep ez is, a híres szerves “élet”, a komoly és hallgatag golyó
                    felszínén, néhány apró folton, mint a pörsenés, ahogy szalad, rettentő
                    sebességgel a feketeségbe? Valami, vagy inkább valaki, nem lehet tudni,
                    ki­csoda, jelmezeket próbál, és szerepeket játszik, hogy haszontalanságát,
                    fölöslegességét leplezze, önmaga előtt. Tücsköt játszik és más bogarat, kí­gyót
                    és békát és barázdabillegetőt - nem látjátok, hogy illeg és billeg? -, és embert
                    játszik és fenséges tölgyet és szemét lesütő szemér­mes almafát. Nem fák ezek
                    ott, menüettet táncolva, ő az, én vagyok az, hajladozó törzsek, táncoló ágak
                    szerepében. Szégyen, szégyen és gyalázat!</p>
                <p>Gondoltam rá, hogy megtapogatom a pulzusom, mert ereim görcsösen összehúzódtak és
                    kinyúltak. De elfelejtettem - a nagy erőlködésben, ahogy me­resztgettem a
                    szemem, végre fehér pontot fedeztem fel az égen. Igen bizony, csak csillag
                    lehet, a fel­hők elvonultak.</p>
                <p> Csillag, fehér csillag a messzeségben - ez hiány­zott hát, ezért nem tudtam
                    megnyugodni? Fehér csillag a messzeségben - ő az, ő az hát, túl az émelygős
                    színpadon, az a hideg zene? Ő az, aki volt és lesz, mielőtt voltam, és miután
                    leszek? Már ötéves koromban gyönyörűbbnek találtam Kepler és Newton és Laplace
                    meséjét a mennyei gyer­tyácskákról és angyalszárnyakról szóló tündérme­sénél -
                    titokzatosabbnak és nagyszerűbbnek a fényévek és tejutak és csavarködök sorát,
                    túlvilági mezőkön csillaghavazást ábrázoló képeknél. Igen, ő az, százezer
                    fényévre - százezer évvel ezelőtt volt ott, ahol most látom: milyen fényes
                    mégis, proto­nok és keringő elektronok kavargó, tüzes halmaza - protonoké és
                    elektronoké, amiket soha nem lá­tott s nem fog látni soha emberi szem, mégis
                    bizo­nyosabb, hogy vannak, mint mi magunk, valószí­nűtlen, természetellenes,
                    feltételes és időleges hal­maza protonoknak és elektronoknak. Ettől a
                    bizo­nyosságtól ilyen nyugodt és fehér tehát - de nem, hiszen úgy látom,
                    hunyorog. Hunyorog, és színét változtatja...</p>
                <p>És eszembe jutott, amit nemrég olvastam, az összehúzódó és kitáguló csillagokról.
                    Nemrég fedez­ték fel a titkukat, hogy háromnaponként, némelyik óránként
                    változtatja rettentő testének térfogatát. Háromnaponként, naponként, óránként
                    összehú­zódnak, és megint kitágulnak, ütemesen.</p>
                <p>Lüktető csillag. Dobog, mint egy emberi szív.</p>
                <p> Éppen felülök, hogy mégis megtapogassam a pulzusom, mikor kattan a villany a
                    nyíló ajtó mellett. Ismeretlen éjféli ápolónő jön be. Nem kér­dem, miért kapok
                    dupla adag altatót.</p>
                <p>- Hány óra?</p>
                <p>- Negyed tíz. Most verte a kilencet.</p>
                <p>Valamit levesz az asztalról, amit magával hozott, kicsit felemeli a párnám,
                    aláteszi, int, hogy feküd­jek rá.</p>
                <p>- Mi ez?</p>
                <p>- Gumipárna. Hogy magasabban legyen a feje. Nyugodtan kell aludnia, holnap reggel
                    fél nyolc­kor operálják.</p>
                <p> </p>
            </div>
            <div type="chapter">
                <head>
                   AVDELNING 13
                </head>
                <p>Úgy látszik, a határozott közlés után rögtön mé­lyen elaludtam, nem emlékszem
                    egyetlen gondo­latra se az estéről, éccaka se riadtam fel, tíz órát aludtam
                    egyfolytában, időérzéklés nélkül. Reggel van. Arra ébredek, hogy gurítanak végig
                    a folyo­són. Nem vagyok kábult, kicsit talán nagyon is jó­zan és friss vagyok,
                    nyoma sincs bennem érzel­meknek és indulatoknak. Igazi reggeli hangulat, éjféli
                    rejtelmekből kiábrándult, szinte gúnyosan hi­deg. Semmire se gondolok, csak
                    figyelek.</p>
                <p>A műtőt, ahova begurítanak, már láttam kívül­ről, a napokban, mikor elvittek
                    előtte: akkora “13”-as szám díszeleg fölötte, hogy még vakon is ki tudtam
                    betűzni. Fekszem a hátamon, a tetőre pislogok és várok, a kínos tisztaságban.
                    Járkálnak körülöttem, halk szavakat hallok, komikusan hat rám a suttogás, mit
                    suttognak, miért oly tapintato­sak? Nem azért hoztak ide, hogy tapintatosak
                    le­gyenek velem.</p>
                <p> Fehér köpeny derekát látom, ahogy közeledik, nem nézek oldalt, nem vagyok
                    arcokra kíváncsi. Begurítanak a terembe. Négy kéz fog meg, lábam­nál és
                    fejemnél, átdobnak egy nagyon kes­keny, va­salódeszkaszerű asztalra, amihez
                    hozzátolták az ágyat. Rögtön a hasamra fordítanak, fejem előre lóg egy ovális
                    kis mélyedésbe, hogy lélegzeni tud­jak. Igyekszem elhelyezni arcomat és orromat,
                    tu­dom, hogy most órákig leszek ebben a helyzetben, próbálok berendezkedni,
                    terepszemlét tartok. Két­oldalt pislogva a lepedő csücskét látom, azon túl alig
                    valamit. Karjaimat magam mellé fektetem.</p>
                <p> Szorosan a fejem fölött megint suttognak, hal­kan, de határozottabban. Aztán
                    egyszerre elhall­gatnak. Hideg vas csiklandozza a tarkóm. Aztán alattomos
                    sebességgel berregni kezd rajta. Isme­rem a hangot. A hajamat nyírják. De nem
                    állanak meg alul, mint a borbély, mikor csinosít. A gép vé­gigszalad a fejemen,
                    hosszú pászmákban. Utána habot vernek rajta, a borotva már a kopasz fejen
                    szaladgál, kecsesen és gyorsan.</p>
                <p>Percekig csönd, a lépteket figyelem.</p>
                <p>Fejem búbján diszkrét szúrás. Ez nyilván injek­ció. Vajon a tanár áll már ott?
                    Valószínű, oldalt két fehér köpeny libeg. Valami tompát illesztettek oda. Most
                    úgy látszik... ejha!</p>
                <p> Pokoli dübörgés. Süvöltve, gyorsuló sivítással, egyre gyorsabban és hangosabban
                    és magasabb hangon sivítva óriási acélfúró szalad be a kopo­nyámba. Még átvillan
                    rajtam: a villamos trepan! Ugye, hát ezért kellett olyan tapintatosan suttog­ni?
                    Mint egyszerre megindult ezer lóerős motor hangszekrénye, sivít és mennydörög a
                    fejem, poko­li égzengés, földindulás, hogy lehet ezt kibírni? Eszembe se jut
                    észrevenni, hogy fáj-e?</p>
                <p>Hirtelen elhallgat, egy zökkenéssel. A fúró át­szaladt, jelzi, hogy a hegye
                    szabadon forog. Hang­talan meleg zubogást érzek belül, a nyitott lyukon befelé
                    folyik a vér.</p>
                <p>Csak egy percig tart a csend. Pár centiméterrel odébb újra koppan a trepan, aztán
                    megindul. A második fúrást már hidegebben figyelem, a meglepetés riadalma
                    nélkül. Zökken, elhallgat, a vér zubog, befelé. Aztán mintha csövekkel
                    motosz­kálnának.</p>
                <p>Mi ez, több fúrás nem lesz? Sebesen szaladgál­nak körülöttem, a két köpeny
                    eltűnt. Egyszerre csak megindul az asztal.</p>
                <p> Lágyan gurulunk, nyitott ajtókon, folyosókon át. Két lift, egyik le, másik
                    fölfelé. Hová visznek? Szaladó szőnyegeket látok. Aztán vasajtó csapó­dik. Nagy
                    teremben vagyok, érzem a hűs levegőn.</p>
                <p>Suttogás, léptek. Valaki oldalt fordít. Rögzítik a fejem. A tetőről lemezek
                    süllyednek arcom elé. Li­la fény villan, aztán sötét lesz, aztán megint
                    vilá­gos. Fölfelé fordítanak, megint rögzítik a fejem.</p>
                <p>Hisz ez a röntgenterem. Mint színpadi zsinór­padlás, a tető tele rudakkal,
                    függönyökkel, traver­zekkel. Minden a tetőről jön, egyszerűen, tisztán,
                    elegánsan, lent semmi gép, inkvizíciós szekrény. Tudom már, a halk, mosolygó
                    Lysholm osztályán vagyok megint, már voltam itt. Felvételek készül­nek. Hát
                    ezért fúrták meg a fejem - lecsapolták az agykamrák folyadékát, levegőt
                    töltöttek bele, ez volt a motoszkálás. Szóval - maga a lékelés még hátravan.</p>
                <p>Soká, nagyon soká forgatnak, illesztgetnek, fo­tografálnak. Meddig tart még? Néha
                    egész alako­kat pillantok meg, ahogy elsuhannak, de Lyshol­mot sehol sem látom.
                    Múlnak a negyedórák.</p>
                <p> Végre nyikordul az asztal, gurítanak vissza a műtőterembe, folyosó, lift,
                    folyosó, lift, folyosó. Itt vagyunk megint, hallom, ahogy becsukják az ajtót, a
                    lámpa alá gurítanak.</p>
                <p> Percek. Bizonyára a felvételeket nézik. Most hozzám lépnek. Hasamon fekszem
                    megint, arcom a vályúban. Valaki vastag ragtapaszokat nyom két halántékomra,
                    meghúzza, hozzáerősíti őket az asz­tal széléhez. Most mozdulatlanná merevítették
                    a fejem, le van szorítva, mint a guillotine nyakcsipte­tőjében. Lefelé meredve
                    vödröt látok az arcom alatt, feneke még üres. Rándul két kezem és lá­bam, érzem,
                    ahogy szíjazzák, kétoldalt. Próbálom őket, millimétert se engednek, vonaglani se
                    tudok. Hát ez nehéz lesz így, huzamosan. Szabályosan lé­legzem, beosztom a
                    levegőt.</p>
                <p> Nyakamon, hátamon motoszkálnak. Ez tudom mi, láttam ilyet, az asszisztens
                    sziszterek körül­rak­ják kendővel a területet. Nem hallom a vízcsobo­gást, pedig
                    a tanár ilyenkor mosakszik. Talán be­szélget is a doktorokkal. Az előszobában,
                    míg vizs­gáltak, bizonyára rágyújtott egy cigarettára is, a csutkát óvatosan
                    helyezte a hamutálca szélére, mikor visszahoztak. Aztán gumikesztyűt húznak rá,
                    szája elé nedves steril gézt, homlokára felcsatolják a kis villanylámpát.</p>
                <p> Nagy csönd. Kicsi szúrások, körben. Gyerünk, elég lesz, úgyse érzékeny a
                    fejbőröm. Nem is fáj, csak érzem, egész világosan, ahogy a finom penge kört
                    karmolva, megrajzol egy nagy területet. Az­tán, ugyanazon az úton, végigszalad a
                    rajzon. Há­tul a tarkón egyetlen hosszú vágás. Nem fáj, de ér­zem. Csipeszek
                    zizzennek, egymás után egész cso­mó. Ez soká tart. Próbálok kukucskálni oldalt.
                    Zsebkendő nagyságú darabot rekonstruálok az előttem lebegő fehér köpeny aljából.
                    Fekete pon­tok tarkítják, mint a baboskendőt. Persze, az ütő­erek nem folyatnak,
                    ugrásszerűen fecskendeznek.</p>
                <p>Puha tolások, félrehajtások, a koponya biztosan szabad már, a bőnye, tarkómon,
                    visszaugrott. Hal­lom, ahogy a trepan koppan, immár harmadszor.</p>
                <p>Egész hangosan azt mondom:</p>
                <p>- Na, szervusz, Frici - és nem lep meg, hogy senki se felel.</p>
                <p>A fúró sivítása pokolibb és makacsabb, mint va­laha. Mi az, nem tudja átfúrni?
                    Próbálom megfe­szíteni a nyakam, az az érzésem, mintha nekem is segíteni
                    kellene, mereven és merő­legesen elébe fe­szülni a fúrónak, különben végigreped
                    a koponya. A mennydörgés tökéletesen megsiketít. Kicsit tom­pul, úgy látszik,
                    tágítja a nyílást. Végre megáll.</p>
                <p>Végre megállt. Na, csakhogy. Nem gondolja, ta­nár úr, hogy épp elég volt? Csak
                    azért mondom... nekem legalább elég.</p>
                <p>Hetyke, gúnyos, szinte kötekedő kedvemben va­gyok. Teljesen magamnál. Szilaj
                    megvetés tölt el magam iránt.</p>
                <p>Erőteljes, vad rántás. A kifúrt lékbe, úgy látszik, beakasztotta a fogót.
                    Feszítés, nyomás, roppanás, rántás... süket reccsenéssel törik valami. Pillanat
                    múlva megint. Feszítés, nyomás, roppanás, rántás. Sokszor, sokszor egymás után.
                    A folytatólagos roppanások olyanok, mint ahogy konzervdobozt nyitnak, az utána
                    következő reccsenések, mintha beszegezett láda oldalából deszkákat törnének
                    egyenként. Tudom, hogy csontokat tör ki, nagy da­rabokban. Hátrafelé tart. Ez az
                    utolsó, mintha már a felső csigolya lett volna, sokáig ingott, makacs­kodott,
                    nem akart engedni, míg végre sikerült ki­rántani.</p>
                <p>A művelet brutalitása magával ragad. Vad gyö­nyörűséggel adom át magam, szinte
                    segíteni szeret­nék. Lihegve biztatom magamban a tanárt, a rom­bolás dühe átcsap
                    rám. Vágd csak, törd csak job­ban, csak neki - csak szét az egészet... most a
                    csigolyát, úgy, még egyszer, fogd meg erősebben, csavard, muszáj kitörnie! Ugye,
                    kitört ez is, csak tovább, rajta, hentesek!</p>
                <p>Lihegek. Vörösben káprázik minden. Ha most balta vagy vasdarab volna a kezemben,
                    ütnék, vág­nék, zúznék, magamat, mindenkit, esztelen kéjjel.</p>
                <p> És ekkor, a dühön át, közvetlen a fülem mellett, halk, figyelmes, bensőséges
                    emberi hang. Olyan udvariasan, gyöngéden, szinte simogatva, ahogy őrjöngőt
                    nyugtat meg egy hűvös és bátor, csitító kéz, vagy afrikai pogányt az északi
                    lovag, keresztes karddal a kezében.</p>
                <p>- Wie fühlen Sie sich jetzt?</p>
                <p>Olivecrona hangja...?!... Csak ő lehet, bár nem ismerem meg a hangot, soha
                    azelőtt (azután se) nem volt ilyen lágy, selymes, biztató - tele óva­tos
                    részvéttel és megértéssel - hát ez lenne ő? Vagy csak a géz tompítja a
                    hangot?</p>
                <p>Mélyen, mélyen elszégyellem magam, ugyanek­kor megsajdul nyitott fejem. És
                    csodálkozva hal­lom dühös káromkodás helyett, udvarias és restel­kedő hangon,
                    ahogy felelek.</p>
                <p>- Danke, Herr Professor... es geht gut!</p>
                <p> A hangulat megváltozott. A koponya feltörése után viszonylagos csend lett. De a
                    csend nem meg­nyugtató. Gyengeség fog el, ugyanakkor villámsze­rű rémület. Szent
                    Isten, nem szabad elvesztenem az eszméletemet. Mit is mondott a feleségemnek,
                    egy beteggel kapcsolatban? “Európai embert nem altatok el, nekem éber betegnél
                    huszonöt százalék­kal kisebb a rizikóm.” Igen, együtt dolgozunk, ne­kem éppúgy
                    vigyáznom kell, mint neki, milliméte­rek ezredrészén múlik minden. Abban a
                    pillanat­ban, ha elvesztettem az eszméletemet, azzal együtt az életemet is.</p>
                <p>Tehát figyeljünk. Akarnom, produkálnom kell a figyelmet, gondolatokat kell
                    termelnem, gépiesen, értelmesen. Eszméletnél kell maradnom. Lássuk csak. Ébren
                    vagyok, tudom, hol vagyok, operál­nak. Most valószínűen az agyburkot nyitják
                    föl, szép rendesen, egyenletesen, egy vágás, egy csi­pesz és így tovább, mint a
                    szabónő. Logikusan, mégis váratlanul Cushing agyműtéte jut eszembe, amit
                    műkedvelő-filmen néztem végig. Igen, tiszta, rendes munka volt - azt mondtam
                    akkor: előkelő szálloda konyhacsarnokában a fehér ruhás fősza­kács velőt
                    tisztít, velőkrokettet készít. Nem, nem, ez ostobaság, gyorsan valami mást.
                    Miről is van szó? - Igen - ez az -, ha most meg tudom határoz­ni, hova raktam el
                    töltőtollamat, a szobámban, az éjjeli­szekrény fiókjában, akkor eszméleten
                    vagyok. Nem, nem, ez se jó, inkább azt a, igen, azt a balla­dát, azzal az időt
                    is mérni tudom, eltart egy ne­gyedórát, elejétől végig, az is valami. És már
                    kez­dem is: “Vára öblös teremében fel s alá jár bajnok Pázmány...”</p>
                <p> - Wie fühlen Sie sich jetzt?</p>
                <p>- Danke, Herr Professor, es geht...</p>
                <p> Hű, ez már nem az én hangom volt. Magas, vé­kony hang válaszolt a kérdésre,
                    valahonnan nagyon messziről. Ezt abba fogom hagyni, nem fele­lek többet, nem
                    ijesztgetem magam fölöslegesen.</p>
                <p>Különben is - különben is messze tarthatunk már -, mióta fekszem itt? Kezem-lábam
                    teljesen el van zsibbadva - mért nem lazítják azt a szíjat, akármilyen kicsit,
                    csak egy gondolattal - azt hiszik, kapkodni fogok, vagy feldöntöm az asztalt?
                    ostobaság! hiszen megfulladnak... meg­fulladnak a tagjaim...</p>
                <p>Szivattyúznak, valamit szivattyúznak megint. Valamit csapolnak. Valami szörcsög -
                    meddig tart ez a kotorászás, hohó, uraim! én szépen, udvariasan hallgatok,
                    láthatják, de meddig tart a kaparászás? talán mégis megtisztelnének... valamit
                    velem is közölni. Végre én is itt vagyok, ha szabadna kérnem, és egy kicsit
                    engem is érdekelne - beval­lom -, hogy meddig tart még ez a puha, lucskos
                    kotorászás.</p>
                <p>Engem.</p>
                <p>Igen, engem - ezt itt - és önök, uraim - voltunk-e valaha, leszünk-e valaha ilyen
                    közel egymáshoz? Mert nagyon jól tudom, hogy az agyvelőnél tarta­nak. Azon
                    babrálnak valamit, miután újból kiszi­vattyúzták, hogy hozzáférjenek...
                    Agyvelőm. Va­lószínűleg lüktet.</p>
                <p> Fáj? Nem fáj.</p>
                <p> Egyáltalán nem fáj az agyvelőm. Egy műszer éles csörrenéssel, az üveglapra esik,
                    az fáj. És fáj egy átsuhanó gondolat, ami nem ide tartozik és amit nem tudok
                    visszatartani. Előtérbe akar tola­kodni, visszaszorítom, fáj.</p>
                <p> Nem, az agyvelőm nem fáj. Fáj? Hát nem kietle­nebb ez, mintha fájna? Inkább
                    fájna. Ijesztőbb minden fájásnál, hogy valószínűtlen. Valószínűt­len, hogy ember
                    itt feküdjék az asztalon, felbontott koponyával, agyveleje a külvilágban -
                    valószínűt­len hogy itt fekhessék élve -, valószínűtlen, nem való ez, illetlen
                    ez, hogy mégis él - nemcsak hogy él, ébren van és gondol­kodik. Nem illik ez,
                    nem szép, nem természetes - mint ahogy nem volt ter­mészetes... akkor... ötezer
                    méter magasan... egy súlyos, súlyos tárgy... és nem zuhan le... ahogy kellene...
                    Nem, nem... uraim, hogy is mondta a kiskacsa... szelíden és szégyenkezve...
                    ahogy hátrahajtották a nyakát... ez a kés nem való ide... ebből nagy baj
                    lesz...</p>
                <p>Ne suttogjunk, uraim. Mindent hallanék, ha nem restellném magam figyelni. Ne
                    suttogjunk. Hallom, egyre sebesebb suttogás. Egyre sebesebb és zsémbesebb. És
                    szemérmetlenebb. Ne suttog­junk, ez nem méltó. Én nem tehetek róla. Szégyel­lem
                    magam. Gyerünk, gyerünk, takarják már be meztelen agyvelőmet.</p>
                <p> Ez akkor lehetett, amikor Olivecrona homloká­ról levették a pántot, ő
                    mikrolámpát süllyesztett az üregbe, s annak fénye mellett, a kicsit pirosabb,
                    jobb oldali kisagyvelőn, a pia mater második le­meze alatt megpillantotta, aztán
                    kicsit megtapogat­ta a duzzanatot. Tizenegy óra volt, két órája folyt a
                    műtét.</p>
                <p> </p>
            </div>
            <div type="chapter">
                <head>
                 ADDISZ-ABEBA
                </head>
                <p>Budapest, 1936. május 4., hétfő. Az ember egy árnyalattal mogorvább, eltekintve a
                    “Blaumon­tag”-tól, kávéházas és újságolvasó városról lévén szó, mindenkinek
                    hiányzik a maga napilapja. Kénytelen megelégedni a hétfő reggeli lapokkal. Léon
                    Blum, úgy látszik, hajlandó kormányt alakí­tani Párizsban. “Ez a hét is jól
                    kezdődik” - mond­ják gúnyosan a jobboldali érzelműek, az akasztani vitt cigány
                    szavával.</p>
                <p> </p>
                <p>Cininek, aki éli szabad legényéletét, különben jó napja volna, csak tizenkettőig
                    tart az előadás, új ruháját is megkapta, amit B. barátommal próbált ki
                    szombaton. A tornatanár már az első órán ér­deklődik, mit tud rólam, később a
                    többiek is. Vég­re az egyiktől megtudja, hogy operál­nak, igaz is, anya írt
                    effélét, múlt héten. Tehát ma.</p>
                <p>Rózsi, a Reviczky utcában, élénken szaladgál az üres szobában, takarítás után is
                    nyitva hagyja az ablakot, szép az idő. Pali gyerek egész korán jött haza,
                    berohan, kirohan, övé a lakás. Hallali, meg­találta a trombitát, tutu-u! De
                    Rózsi már fut is be a konyhából - nem teszed le rögtön azt a trombitát?! Nem
                    tudod, most operálják szegény nagyságos urat? Itt van inkább a Biblia, tessék
                    szépen imád­kozni. Pali olyasfélét dörmög, hogy olyan messze én úgyse hallom a
                    trombitát.</p>
                <p>Édesapja, Szabados Pál, a körútra ment, valami foglalkozás van kilátásban. A
                    Tisza Kálmán téren, ahogy átballag, a nevemet hallja. Megfordul, két úriember
                    beszélget a színház közelében.</p>
                <p>- Igen, olvastam. Ma vagy holnap. Komoly do­log, barátom.</p>
                <p>- Tudom, kár volna érte, mint embernek is na­gyon jó ember volt.</p>
                <p>- Ismerted?</p>
                <p>- Egyszer beszéltünk, futólag.</p>
                <p> </p>
                <p>Gabi, Siófokon, lemegy a Balatonra, valami kar­colás van a kezén, benyit a
                    fürdőorvoshoz, hogy jódozza meg. Az orvos kérdezősködik felőlem, igen, nagyon
                    rosszul volt, mikor utoljára láttam, de mostanában fogják operálni, valamikor
                    tetszik tudni, izében... Stockholmban, igen, igen, hon­nan tetszik tudni?</p>
                <p>Özvegy Sch.-né, drága, ábrándos lélek a külvá­rosi hónaposszobában, megint ott ül
                    az asztalnál, a levegőbe bámul, tollal a kezében. Már negyedik hosszú levelet
                    írja, de csak egyet küld el, néhány rózsaszirmot tesz bele. Isten, ugye, meg
                    fogsz segí­teni. Inkább nem is akar látni soha, csak gyógyul­jak meg.</p>
                <p> </p>
                <p>Kint a ligetben, a Gundelnél már a kertben terí­tenek - a hullámfürdő is
                    megnyílt, még kevesen vannak, a kedves, kövér úszómester ismerős úrnál
                    kérdezősködik, mit tud rólam? “Kérem, milyen vi­dáman csúszkált még ősszel innen
                    - az a huncut Cini meg folyton a víz alatt volt, gyűjtötte a cipő­ket, mint egy
                    indiánus a nők lábáról -, micsoda si­koltozás volt! Itt lesz a Cini, lefogadom,
                    két napon belül!” Odafönt a svábhegyi szép csendes szanató­riumban, lent a
                    hallban, Gy. főorvos úr éppen köz­li valakivel, hogy elutazásom előtt egy hétig
                    itt vol­tam az emeleten, ő sejtette, hogy komoly baj van.</p>
                <p> </p>
                <p>Igen, sok helyütt kerülök szóba.</p>
                <p>Adolf, a szerkesztőség derék telefonosa már gé­piesen válaszolgat a sűrű
                    felhívásokra. Most ope­rálják, igen, kérem, a déli lapban adunk részletes
                    jelentést, akár befejezik addig, akár nem. Hogy hogy lehet az? Hát kérem,
                    felhívtuk Stockholmot, fél tízkor, most megint felhívtuk, éppen folyik a
                    beszélgetés, eddig azt hallom, egész jól megy min­den, kérem, szívesen;
                    halló?... igen kérem, most operálják, a déli lapokban adunk részletes...</p>
                <p> És át a skandináv hegyeken, a fenyveseken át, a kék tavak között, az éles, sós
                    levegőben hullámoz­va szalad a drót, a töltés mellett, leszalad és felsza­lad
                    oszlopok közt, nem néz se jobbra, se balra, mint a hazaszaladó kismalac, mikor
                    megdobják, sivít és fut tovább. Tájak változnak, haragoszöld­ből
                    piszkosszürkébe, átfut a határon, felhők gyüle­keznek magasan, magasan, Hamburg
                    fölött, Nürn­berg fölött, Berlinen át, Bécsen át, át a Vág völ­gyén s a magyar
                    síkon át, ahol zöldbe borult már a rét, s lombosodnak a gyümölcsfák - szalad a
                    vé­kony drót, és besiklik külvárosok csatornáin ke­resztül a központba -, szalad
                    a drót, és drótban szalad a szó, oda és vissza, pillanat ezredrésze alatt,
                    emberi szó, mit érdekli a drótot? Az oszlopo­kat se érdekli, ők fából vannak,
                    megcsonkított, ki­vágott rokkantjai a fák világtársadalmának. Őket a fák
                    érdeklik, megcsonkítva és fájdalmasan sajog­va; ha kérdeznek valakit, legfeljebb
                    a drótot ma­gát, nincs-e külön üzenet számukra? Messziről jössz, drót testvér? -
                    kérdi suttogva a stockholmi faoszlop, mi újság délen? Igaz-e, hogy ott már
                    vi­rágzik a cseresznye, ami nálunk csak jövő hónap­ban érik s rajtam soha
                    többé?</p>
                <p> Fél tízkor feleségemet, aki izgatottan szaladgál a folyosókon, telefonhoz hívja
                    a pesti szer­kesz­tő­ség. Beszéljen, amit tud, negyedóráig. A gyorsíró úgy,
                    ahogy mondja, adja le, részletenként a főszer­kesztőnek, onnan a nyomdába, délre
                    lapzárta. (Nagyon helyesen csak adatokat mond, minden szubjektív hozzászólás
                    nélkül, ahogy orvos létére hozzá és hozzám illik.)</p>
                <p> “... a műtét kilenckor kezdődött, és egy óra előtt alig lesz vége... Itt
                    hallgatóztam imént az aj­tónál, kihallatszik a beteg nyögése...</p>
                <p>...a professzor csodálatos ember...</p>
                <p>...igen, villamostűvel... Percenként mérik a vérnyomást... Közben oxigénbelégzést
                    kap. Ha szükség van rá, fiziológiai sóoldatot és vérát­ömlesztést... Egy ember,
                    az uram vércsoportjá­ból, ott tartózkodik a mellékszobában, reméljük, nem lesz
                    rá szükség...</p>
                <p>...épp most veszik ki, alul, a koponyacson­tot...</p>
                <p>...teljesen magánál van, a professzor állandó érintkezésben van vele, lelkileg
                    is... Az elején meglékelte, és végső felvételt készített... Épp olyan tökéletes
                    neurológus, mint sebész...</p>
                <p>...jaj, ahogy a fülkéből látom, épp most viszik azt az embert... igen, igen... jó
                    reggelt...”</p>
                <p>A telefon körül ott állanak a munkatársak. Min­den mondat után, amit a gyorsíró
                    lead, csend lesz. Utána szétszélednek a fiúk, ki-ki megy a dolga után. Misu
                    átsiet a folyosón, a délutáni lapot kell szerkesztenie, ha szerencséje van, még
                    le tudja ad­ni Mussolini rádióbeszédét. Pecsus is leül diktálni a sportrovatot.
                    Nem tud teljesen odafigyelni, foly­ton az lebeg előtte, két hét előtt fönt volt
                    nálam, részletesen elbeszélte, mikor ő Stockholmban volt mint kardvívóbajnok, a
                    miniszterelnök ott korcso­lyázott előtte az utcán, nagy “bógnik”-ban. A lel­kes,
                    arcú, tehetséges kis P. is rám gondol, míg a krokit írja, igaz részvéttel,
                    próbál rezümét csinálni, hogy is van az a hírhedt mondásom? “Humorban nem
                    ismerek tréfát”. S.-nek lelkén átsuhan egy go­noszkodó kis karikatúra, amit
                    írtam róla, de aztán egy verssorom jelentkezik, és a költő megbékül.
                    Főszerkesztő egy pesti tanárra gondol. K. őszinte borúval pislog, szemüvegén át,
                    aztán rajta­kapja magát, hogy mondatot formál, egy esetleg írandó cikk első
                    mondatát. “A kis akrobata, aki felért az összetákolt építmény tetejére, már
                    előhúzta trikója alól a hegedűt, hogy élete nagy melódiáját el­játssza, mikor az
                    építmény váratlanul összedűl.” Ez a kisfiú, aki voltam, egy régi novellámban
                    sze­repel. A cikkre, ami így fog kezdődni, sajnos, reg­gelre szükség lehet,
                    minden­esetre meg kell írni. Cí­met nem kell találni. Címe széles, nagy fekete
                    ke­retben a nevem.</p>
                <p> A társalgóban egy ismeretlen hölgy ül feketé­ben, és sírdogál. Nem kérdez
                    senkit, csodálkozva néznek rá, megkérdik, kit keres? Nem felel.</p>
                <p> Fél egyre kint a lap, némelyek megállnak az ut­cán, ahogy rányitnak az ötödik
                    oldalra, úgy olvas­sák, gépies pillantást vetve a hirdetőoszlop órájá­ra: még
                    nincs vége, a délutáni lapban benne lesz az eredmény.</p>
                <p>Szóval, délután... mi is van még? Igen, az úszók, a bécsi mérkőzés és ez. Mind
                    délután. (Sportos város vagyunk.)</p>
                <p>A Duna-parti korzón már élénk az élet. “Adjál csak egy példányt fiam!” Barátom,
                    ez a modern hírszolgálat, mi? Ő még ott fekszik az asztalon, és én itt olvasom.
                    Te, mi az, hogy fiziológiás sóoldat?</p>
                <p>A Citadella fölött felhők bandukolnak, nagy lendülettel hallgat az
                    Erzsébet-híd.</p>
                <p> </p>
                <p>A villamoson valaki fejét csóválja. Kérem, ezt olvasom, ne tessék haragudni, hogy
                    beszélhet egy feleség ilyen tárgyilagosan, miközben az urát... kérem, az én
                    feleségem...</p>
                <p>Néhány fényképésznél kirakatot nyitnak, kite­szik az arcképemet. A Vörösmarty
                    téren óriási fényképet illesztenek a szalon hirdetőoszlopába. ­Sz. Pista éppen
                    ott áll, elmereng a képen: érdekes, ez a legújabb felvétel, milyen furcsán,
                    alázatosan, szinte bocsánatkérően mosolyog rajta, akkor már benne lehetett a
                    daganat. Valami Buddha-szerű van rajta.</p>
                <p>Miklós elegáns alakja lassan vonul a Horthy Miklós úton, nehezen jár... asztma
                    kínozza. Széchenyi-tanulmánya a napokban aratott döntő si­kert. De most nem erre
                    gondol. Csendesen elmo­solyodik, egy enyelgő tréfám jut eszébe, ahogy ug­ratjuk
                    egymást. Jó volna, ha kimásznék ebből a csávából, ezt és ezt szeretné mondani
                    nekem, ha visszatérek, meg is mondja. (Még betegen feküd­tem, mikor
                    meghalt.)</p>
                <p>És Dezső és Zoltán is erre gondolnak, mit mon­dunk majd egymásnak. Szeretnének
                    ott lenni ná­lam, vigasztalni, mit félsz, te ló, nem lesz semmi baj...
                    beszéljünk másról. - Nagyon rendes dolog volt, amit a kutya haláláról írtál - és
                    hogy jó dolog alkalmat adni az embereknek, hogy sírhassanak miattunk, és végre
                    zavartalanul szerethessenek, nem zavarja őket, hogy élünk.</p>
                <p>(Dezső se él már, Zoltán se él már.)</p>
                <p>V. kicsit elsápad, ahogy odafülel, mikor beszél­nek rólam. Ez az ő napja,
                    suttogja fogai közt, iri­gyen.</p>
                <p> </p>
                <p>Titkáromat, Dénest, lépten-nyomon megállítják. Mi újság, mit tud, mik az utolsó
                    hírek? Sz. különö­sen meleg és odaadó, elkísérteti magát a szigetig, részletesen
                    akar tudni mindent. Valaki azt is meg­kérdezi tőle, nincs-e nála kéziratom?</p>
                <p> </p>
                <p>Egy óra felé törzskávéházamban kezdenek feke­tére gyülekezni. Elárvult
                    asztalomhoz is leülnek néhányan, pajtások, ismerősök. Tibor pincér pár
                    lépésnyire álldogál, hallgatózik. Rólam van szó, élénk vita folyik orvosi
                    témákról. Gyerekek, beval­lom őszintén, nem tudom pontosan, mi az, hogy tumor?
                    Na igen, a szót értem, de ebben az eset­ben? Te hülye, itt nincs “ebben az
                    esetben”, ez egy gyűjtőnév, általában daganatot jelent. Úgy - hát hiszen akkor
                    ezentúl nem úgy kelt őt mondani, hogy humorista, hanem úgy, hogy tumorista.
                    Na­gyon jó, csak már nem új, már Bécsben rájött vala­ki.</p>
                <p>Egy kedves hölgy, idegenvezető, most invitálja ki az autóbusz utasait: Ladies and
                    Gentlemen, itt vagyunk az Erzsébet-kilátónál. Ez a János-hegy or­ma, legmagasabb
                    pontja Budapestnek. Mit szól­nak ehhez a kilátáshoz? Különbnek tartják az
                    Eif­fel-toronynál és a Campanilénél. Felmegyünk a to­ronyba, igen? Ah, a miszisz
                    svéd? Milyen jól be­szél németül. Voltam Svéd­országban, most egy kedves
                    barátunk van kint, jó nevű magyar író, sú­lyos műtétet végeznek rajta... hogy is
                    hívják a ta­nárt? Oli... Oliv... igen, igen, Olivecrona, hát tetszik ismerni a
                    nevet?... igazán? Olyan híres odakint? Akkor nyugodt vagyok.</p>
                <p> </p>
                <p>A Szvetenay utcai morgue-ban csendesen fe­küsznek a hullák, bádogszekrényeikben.
                    Szörcsög alattuk a jég. Az arcuk közönyös, némelyikük cso­dálkozó. Csodálkozó
                    vagy közönyös kifejezés, de kifejezés. Kifejezés, aminek nincsen értelme,
                    hi­szen nincs mögötte értelem. Egy szolga szalonnát eszik, a küszöbre kuporodva.
                    Valaki újságot olvas fel, hangosan, a műtétről szóló riport címét. A szolga szel
                    egyet a szalonnából.</p>
                <p>- Ki az az ember? - kérdi mérsékelt érdeklődés­sel.</p>
                <p> </p>
                <p>Szedik a délutáni lapot. Felül a nagy szenzáció, már ki van szedve:
                    “Addisz-Abebát elfoglalták az olaszok.”</p>
                <p> </p>
            </div>
            <div type="chapter">
                <head>
                   KRIZANTÉM
                </head>
                <p>Mennyi lehet még hátra? Kezdek nem odafi­gyelni, úgyse értek semmit ebből a
                    motoszkálás­ból, percegésből, nyisszentésből, csíptetésből: csak annyit, hogy
                    részletekben nagyon gyorsan csinál­nak mindent, boszorkányosan szaladnak a kések
                    és fogók és ollók, de rengeteg részlet van, nem le­het kivárni. Néha váratlan
                    csend lesz, percekig. Ilyenkor felriadok, bár érzem, hogy ez nem a vége, mert
                    mozdulatlanul állnak, sőt, úgy látszik, ez le­het a “parádés jelenet”, mint
                    mikor az artista a nagy produkciót csinálja, a zene lélegzetfojtva el­hallgat,
                    hogy ne zavarja. Próbálok kombinálni. Ta­lán, megpillantván a daganatot,
                    tűnődik, összerán­colt homloka mögött, lüktető kombinációkkal, hogy fogjon
                    hozzá? Ki lehet-e emelni egyáltalán? Vagy nagyon mélyen fekszik bent, egészen
                    bent, nincs bátorsága belenyúlni? Vagy már benne is van, fejti ki, hámozza,
                    óvatosan, mint a vörös, vé­konyhéjú narancsot? Megint átvillámlik a rettenet -
                    miért nem hallok most egy szót sem (előbb még zavart), talán csak nem... talán
                    csak nem vágta át az... aku... akasz... hogy mondják, a-kusz-ti­kusz -
                    hallóideg. Nem, nem, ugye nem, biztosan neheztel, hogy nem feleltem, most nem
                    kérdez töb­bet. Erőlködöm, hogy mondjak valamit, de na­gyon is fáradt vagyok
                    hozzá, abbahagyom. Végre, mintha hallanám, egész halkan és nyöszörögve, mintha
                    hallanám a hangom, vagy csak képzelő­döm? Oda kell figyelnem erre is, hogy
                    megértsem, mit nyöszörgök, legalább én, ha ők úgyse hallhat­ják. Valami sziszegő
                    hang van benne az elején, csodálkozom, mikor végre értem, hiszen nem ezt akartam
                    mondani.</p>
                <p> “Szíjak... szíjak...” ezt nyöszörgöm, maka­csul, nyávogva.</p>
                <p> Hogy a fájdalomérzés teljesen megszűnt, nem nyugtat meg. Sőt egyre ijesztőbbnek
                    találom. Va­lami néma, mégis egyre gúnyosabb fenyegetés van ebben, előkészület a
                    legrosszabbra, az a kivárha­tatlan idő, míg a pribék a spanyolcsizmát
                    igazgat­ja, felhúzás előtt. Hiszen lehetetlen, hogy bent váj­kálnak az
                    agyvelőben, és ez ne fájjon, ez különös, vagy azt jelenti, hogy... Hiszen egy
                    idegecske iz­galma odabent, a skatulyában, ami most nyitva van, még nemrég olyan
                    őrjítő fájdalmat okozott, hogy össze akartam törni a fejem. Hiszen minden­ki
                    tudja, mindnyájan tudjuk, mi az agyvelő, hogy elég beledöfni, a koponyán át,
                    vagy a koponyán keresztül erősen megütni, és rögtön vége az ember­nek... itt
                    meg... már mióta... egészen bent... kések és csipe­szek és ollók... lehetséges
                    ez? Talán mégse szabadna?... Talán mégis figyelmeztetni kellene őket, hogy elég
                    lesz... végre is... akármi­lyen nagy tudós, talán elfelejtette... hogy
                    általá­ban elég szokott lenni, ha beledöfnek... Talán or­dítani kellene, mintha
                    fájna?... De hogy ordítsak, mikor nem fáj? Elhatározom, hogy ordítani fogok, ha
                    fáj, nem türelmetlenségből, vagy rémületből, hi­szen nem is bánnám olyan nagyon,
                    még örülnék is neki, csak figyelmeztetésképpen, hogy most még élek, vigyázzanak,
                    hagyják abba. Mert mégis kicsit hosszú ez a lágy kavarás és keverés, bár egyre
                    se­besebb és ügyesebb, nagyon ügyes, el kell ismerni. El kell ismerni, igazán.
                    Keveri és kavarja, ez az ügyes szakács, a gyúródeszkán, bámulatos
                    villám­mozdulataival, formát kap a lisztkupac, kis mélye­dést nyom bele,
                    észrevétlenül, másik kezével már üti is be a tojás fenekét, löttyenti a
                    mélyedésbe, pillanatra megvillan a sárga golyó, aztán kever és kavar...
                    Bámulatos.</p>
                <p> Ohó... csak elaludni nem... akkor végem van.</p>
                <p> A ködfátyolképről, ami csak ezután következhe­tett - bárhogy erőltetem
                    emlékezetem -, kép­telen vagyok eldönteni, hogy most, műtét közben zajlott le
                    bennem, vagy később, pár nap múlva, lázál­momban. Lehet, hogy az időzavar
                    (amiről még be­számolok) éppen most kezdő­dött, s előre helyet adott egy későbbi
                    képsornak, ami aztán, visszave­tülve az időben, ideékelődött. Annyi bizonyos,
                    hogy a szinte erőszakos gonddal előhívott, elő­kényszerített emlékképsorban,
                    ahogy pergetem (félig transzban, önmagam médiuma) az agy giru­sai és ganglionjai
                    közé temetett filmtekercset, itt je­lentkezik. Tehát itt próbálom
                    lerögzíteni.</p>
                <p>A káprázat nyilván abból áll, hogy kivetítem magam a terembe. A nagy lusztert
                    eloltották, hogy egységes legyen a fény.</p>
                <p>Olivecrona (vagy lehet, hogy én magam vagyok az) homlokán a pánttal előredől:
                    lábával félrerúg­ja a köpeny sarkát, ami a magas, kerek, támlátlan kis székbe
                    csavarodott. A homlok­lámpa belesüt a feltárt üregbe. A sárgás váladékot már
                    lecsapolta, a két kisagy összelappant, elkülönült, jól látható a megnyitott
                    hólyag belseje. A metszésvonalon átha­ladó ereket lecsípte, megsütötte az izzó
                    villamos­késsel.</p>
                <p>Most meglátja a vérdaganatot. Ott fekszik, kicsit oldalt, a hólyag belsejében,
                    vörös, jókora göb: a hólyaggal együtt akkora, mint egy kis kelvirág. Fe­lülete
                    dudoros. A dudorokból rajz alakul ki, vagyis dombormű. Mint egy nagy kámea,
                    amibe, saját anyagából, mintát véstek. A minta, elmosódottan, női felsőtestet
                    ábrázol - karjaiban, erősen arcához szorítva, pufók csecsemőt tart. Az anya
                    fején ola­szos csipkekendő, a bambino profilba fordul, be­lekapaszkodik az anya
                    nyakába.</p>
                <p>Szinte kár érte, hogy most pusztítani kezdi. Kö­rülégeti, óvatosan, de
                    irgalmatlanul, a kámeát, melynek egész tömege élesen elemelődik a környe­ző,
                    sárga szövettől. A relief halványodik, beesik, elmosódik, az egész összesül.
                    Most le kell fejteni, kikanalazni. Egy éles, laposvégű kés, lámpácská­val a
                    végén, kecsesen és bravúrosan szaladgál, be­süpped, kanyarodik. Sehol nem szalad
                    be az agy­velőbe. Olivecrona behúzza alsó ajkát. Iskolás ko­rában, ahogy tussal
                    húzta ki az ábra szélét vagy térképfestésnél, vagy a szabadkézi rajzban, amikor
                    ki kellett festeni zölddel és pirossal az élesen elő­rajzolt területet,
                    vigyázott így, titkos elégültséggel, hogy nem megy ki a festék. Most könnyen
                    megy a munka, hiszen az egész különvált, kezében van. Mint egy gumigömb, ami egy
                    másik nagyobb gömbben lebeg szabadon, valami híg folyadékban - lebeg és forog
                    “keserű levében” - a golyó. Az ol­dalán jókora vasdarab. Isten tudja, hogy
                    került oda, talán átfúrta a külső burkot valami, mikor ro­hant és száguldott a
                    kocsi, veszett országutakon át, hegynek föl és le, zöcsögve és zihálva - vagy
                    alat­tomos srapnelszilánk pattant be, titokban, észre sem vettük, hiszen
                    hivatalosan nem volt belőve a terület, és civilekre nem is szabad lőni?</p>
                <p>Nem, nem erről van szó.</p>
                <p>Ezek a fehér ruhás, fehér álarcos mágusok csak staffázs és statisztéria a
                    klasszikus misztérium­ban, amit játszanak. Olivecrona nem játszik komédiát. Ott
                    ül a központban, munkaköpenyében, a tábla előtt, ami tele van lyukakkal és
                    banándugókkal. Kapcsol és bont, kapcsol és bont. A finom huzalok bonyolult
                    Gordius-csomójában tökéletesen kiis­meri magát. Tudja, ki akar érintkezni kivel.
                    Fülén a hallgató, és nyugodtan figyeli a zűrzavaros, egy­re szenvedélyesebb,
                    sürgetőbb, lihegő üzenetcsa­tát. Figyeli, de csak az érintkezés ellenőrzése
                    szem­pontjából, a tartalomra nem kíváncsi. Igaza van. Rettentő ez a tartalom.
                    Kik vitáznak itt, kik vesze­kednek és követelőznek és könyörögnek és
                    fenye­getőznek itt, egymással, egymás hegyén-hátán, mindegyiknek a maga baja a
                    legfontosabb, legége­tőbb. Aljas zsibvásár, diszharmónia. Messzi­ről, messziről,
                    most bekapcsolódik egy külső, idegen ország központja. Előkelően fölényes, az
                    igazgatót kéri, nem érdeklik a kisebb hivatalnokok; olyan magabiztos, mintha
                    odaát a legnagyobb rend vol­na az országban. Pedig hallani halványan, a
                    zsör­tölődő mellékzöngéket. Olivecrona kapcsol és bont, kapcsol és bont. A külső
                    vonal azonban nem hagyja abba, egyre élesebb és kihívóbb - mi az, nem hallotta,
                    mit mondok? Követelem, követelem a választ! És csűrés-csavarás nélkül - igen
                    vagy nem, igen vagy nem? Csitító hangok, eminnen. Tessék várni, tessék várni,
                    előbb ezeket kell itt el­intézni. Nem, előbb ezt, ez fontosabb a maguk nyavalyás
                    belügyeinél, itt nincs most semmi más, tudnom kell, nekem tudnom kell, nem
                    vagyok semmire se kíváncsi, mondta, vagy nem mondta, igen vagy nem, különben
                    leteszem a kagylót. De nem lehet, a dolog nem olyan egyszerű, másról van szó,
                    illetve másról is van szó... a mondatot hagyja befejezni... halló, halló!
                    halló... ó... ó!</p>
                <p>A központi hang acsarkodva ordít, dühöng, csapkod, több oldalról röhögést
                    hallani, halljuk, halljuk a jó kis botrányt, pszt, figyeljetek! Olive­crona nem
                    nevet, és nem is haragszik: a huzalokra figyel, látja, hogy a vékony drót nem
                    bírja az ordí­tást, az áram túlfeszült, az acélszál halványan izza­ni kezd,
                    aztán villanva fellángol körülötte a finom, szürke burkolat. Rövidzárlat!
                    Gyorsan leránt egy fogantyút, kikapcsol valamit, egyszerre halálos csönd lesz,
                    mint mikor elvágják a fővezetéket. Eb­ben a csöndben sebesen dolgozni kezdenek
                    bű­vészujjai, tapogatja az elégett huzalt, aminek bur­kolatán csomóba szaladt a
                    pörk. A finom késsel óvatosan kaparja le, fejti fel, emeli ki.</p>
                <p>Görcsösen próbálok megkapaszkodni ügyetlen, kurta ujjaimmal. Szelíden elhárítja -
                    vigyáz­zunk, most nem szabad hozzányúlni. Igen, tanár úr, tu­dom, de akkor
                    legurulok ebbe a sötét szakadékba, lábaimnak nincs támasztéka. Türelem, még
                    tarta­nia kell magát. Igen... tanár úr... de nehéz... nagyon nehéz... Csendben
                    kell maradnia, akkor megnyugszik. Csendben kell maradni. Általában csendben
                    kellett volna maradni, eddig is. Hogy ér­ti ezt? Lehajol, közel a fülemhez.
                    Egész halk a hangja, suttog, hogy senki ne hallja, kettőnkön kí­vül. Látta a
                    huzallal azt a dolgot? Hát kérem, az ordítástól volt. Ezek az ordítások, dühöngő
                    izgal­mak. Nem érezte olyankor, mintha meg akarna pukkadni a feje? Hát tudja
                    meg, ilyenkor a vér­áram tágította a vékony ereket - és az egyiknél to­kocska
                    keletkezett -, így kezdődött az egész. Igen... értem... de értsen meg, tanár úr
                    engem is... hát lehetett tűrni... hát lehetett tűrni... az igaztalanságot... a
                    mohó, önző indulatot... Már gyermekkoromban... ártatlanul vádoltak... nem
                    hallgatták meg a védekezésem... rám csapták az ajtót... tomboltam, rúgtam,
                    döngettem... nem lehet tűrni... De igen, lehet tűrni és kell is. Ér­tem...
                    értem... szóval... Igen, szóval, csend­ben... könnyedén, lazán... laza tartás,
                    érti. Igen... már csinálom is... No lám - ugye, jobb így? Wie fühlen Sie sich
                    jetzt? Danke, danke, dan­ke Herr Professor...</p>
                <p> Azt biztosan tudom, hogy harmadszor még hal­lottam a kérdést. És innen kezdve,
                    úgy látszik, megszűnt a félelem. S a félelemmel együtt az ellen­állás is.
                    Persze, nagyon nehezen tudom most el­dönteni, hogy akkor eszméletemen voltam-e
                    még. De valószínű, hogy már nem féltem az eszmélet­lenségtől. S nem remegtem,
                    hogy meddig tart még. Zsibongó, jóleső közöny ringatott.</p>
                <p>Vagy talán több is, mint közöny. Túlzás volna azt mondani, hogy élveztem
                    állapotomat. De mint­ha megszoktam volna. Beleéltem magam, nem erőlködtem
                    kifelé.</p>
                <p> Utolsó emlékem egy kis csodálkozás, aztán ria­dalom. Úgy voltam, mint akinek
                    külön, belső problémája, már nincs, csak figyelni akar, kifelé, mindenre. És
                    figyeltem is. És figyelés közben meg­álltam, és vitatkozni kezdtem magammal.
                    Ugyan. Nem. De igen, igen. De hogy lehet? Két nagy, fe­hér krizantém. Mondom,
                    hogy krizantém. Itt van, hát itt van az orrom előtt, nem vatta és nem géz,
                    krizantém. Oldalt pislogva, ahogy előbb a köpeny szélét néztem - éppen látható a
                    tollseprőhöz ha­sonló virágfej. De hogy került ide? Lássuk csak. Furcsa dolgok,
                    egy ilyen északi műtőben. Jó, jó, nyugalom, lássuk csak, mindjárt megfejtem.
                    Ahá, tudom már. Reakció-ellenőrzés, mint a többi, a vérmérés és a kérdések.
                    Szaglásomat akarják ellen­őrizni, hogy megvan-e még, azért tolták ide, az or­rom
                    elé. De hisz a krizantémnak nincs szaga.</p>
                <p>És most dermeszt meg a riadalom. Atyaúristen - ravatalon fekszem?</p>
                <p>De nem. Egyszerre ráeszmélek, mint mikor éj­szaka az ember végre visszafordítja a
                    képze­letében megfordult ágyat, vagy a hátára fordított bogár, mikor forogni
                    kezd: ráeszmélek, hogy az arcom fölfelé van már fordítva, nem lefelé.</p>
                <p> Szobámban feküdtem, hátamon, az ágyban. Az éjjeliszekrényen karcsú vázából
                    szökken ki a két krizantém sudár dereka. Öt óra lehetett. A műtét utolsó óráját
                    eszméletlenül éltem át. Eszmé­letlen voltam, mikor levették a szíjakat, kezem és
                    lábam ájultan aláhullott.</p>
                <p> </p>
            </div>
            <div type="chapter">
                <head>
                    TÉR ÉS IDŐ
                </head>
                <p>Vegyítenem kell emlékeimet, környezetemtől ka­pott információkkal, a műtét utáni
                    napokra vonat­kozóan. Nem szívesen teszem, mégis kénytelen va­gyok vele, hiszen
                    utóbb el kellett ismernem, hogy helyzetem belső felismerése térben és időben
                    sú­lyosan megzavarodott.</p>
                <p> Nem emlékszem rá, de egybevágó leírásban hal­lottam később, hogy magamhoz
                    térésem után kel­lemetlenül nyugtalankodni kezdtem. Először há­tamra fordultam,
                    aztán, nyilván a fej helyze­tének szokatlansága miatt, erővel fel akartam ülni -
                    ta­lán túl magas párnának éreztem a koponyámra csavart hatalmas kötés-turbánt, s
                    arra akartam fi­gyelmeztetni ápolóimat, hogy húzzák ki alólam.</p>
                <p>Ettől persze mindenki megijedt, és nekem estek, hogy azonnal feküdjek vissza. Ez
                    nagyon elkeserí­tett, és méltatlankodó ellenállást váltott ki belő­lem. Úgy
                    látszik, sértőnek találtam, hogy ítélőké­pességemben kételkednek. Először
                    magyarázni próbáltam (meg voltam győződve róla, hogy össze­függően beszélek),
                    hogy ez nemhogy ártalmas vol­na, de nagyon is helyes, statikai szempontból, mert
                    a test különféle közlekedőcsövei egyensúlyban vannak. Látván, hogy
                    szem­pontjaimat nem akar­ják méltányolni, rögtön átcsaptam illetékességem
                    felsőbb rangjának védelmezésébe. Miután megál­lapítottam, hogy csupa nő van
                    körülöttem, felesé­gemet is bele­számítva, karakterológiai fejtegetésbe kezdtem,
                    melynek lényegét a női ész alacsonyren­dűségéről kialakult véleményem képezte.
                    Szava­mat nem válogattam, mert alaposan méregbe jöt­tem. Mit értenek ehhez a
                    nők? Mindent összeza­varnak, elméletet és praktikumot, képtelenek fel­fogni,
                    hogy a tudomány kilencven százalékban mégiscsak az előbbihez tartozik,
                    utóbbiak­ban, a te­endőket illetve, az élet minden pillanatában józan, minden
                    pillanatban résen álló, mindig alkalmaz­kodó, mindig új mérleget csináló
                    ítélőképessé­günkre vagyunk utalva. Feleségem, miközben két­ségbeesetten
                    nyomkodott vissza, sziszter Kerstint emlegette, aki utasítás alapján parancsolta
                    meg, hogy feküdjek - ezzel végzetesen elvesztette a vi­tát, tudnia kellett
                    volna, hogy mindent elviselek, csak a tekintélyekre való hivatkozást nem.
                    Kijelen­tettem, hogy a nők mind ostobák és nagyképűek, sejtelmük sincs a
                    világról, más, férfiaktól átmaj­molt, készpénznek vett formulákkal fontoskodnak,
                    mindenütt ott akarnak lenni, mindent jobban akar­nak tudni. Ami Kerstint illeti,
                    vegye tudomásul, eddig nem akartam mondani, épp olyan ostoba li­ba, mint a
                    többi, udvariasságom és bizalmam nem az eszének szólt, csak a kedves, szelíd
                    természeté­nek. Igenis, ostoba liba, ismételtem, és ezt nem ha­boztam több
                    nyelven nyilvánosságra hozni, hogy ő is hallhassa, ha bent van a szobában. Eine
                    dumme Gans, a stupid goose, une oie stupide.</p>
                <p>A pillanatnyi meghökkenést diadalnak könyvel­ve el, rögtön rácsaptam, hogy
                    kihasználjam, és át­vegyem a parancsnokságot. Derékban kiegyene­sedve felültem,
                    és kajánul követelőzni és fenyege­tőzni kezdtem. Észrevettem, hogy a legnagyobb
                    ré­mületet azzal váltom ki, ha a fejemet mozgatom. Tehát, mint Varus kardját,
                    ezt dobtam a serpenyő­be. A legkisebb ellenállásra, vagy pláne ellentmon­dásra
                    lóbálni és lengetni kezdtem a nyakamon in­gó behemót búvárharangot, mintha
                    csakugyan bú­vár lennék, nyakig a vízben, aki tüstént visszame­rül a tenger
                    mélységes fenekére, kihalászott kincse­ivel együtt, amiket felhozott -
                    visszamerül, és örökre eltűnik, ha nem teljesítik feltételeit.</p>
                <p>Hitetlenkedve és értetlenül kénytelen vagyok tu­domásul venni, hogy ezek a
                    feltételek nem álltak arányban a fent vázolt logikus gondolatmenettel. Feleségem
                    esküszik rá, hogy barack­pálinkát kér­tem, igen határozottan, s miután rám
                    hagyták, hogy kapok barackpálinkát, vér­szemet kaptam, és kijelentettem, hogy
                    teniszezni akarok, ami annál meglepőbb, mert soha nem teniszeztem, és nem is
                    éreztem hiányát. Könnyen lehet, hogy az ország királya iránt érzett hódolatomnak
                    és hálámnak akartam, öntudatlanul, kifejezést adni, akiről tud­tam, hogy hajlott
                    kora ellenére kitűnően tenisze­zik, s pár nappal ezelőtt hallottam, hogy
                    megnyert egy nemzet­közi bajnokságot.</p>
                <p> Ezek után, nyilván fogyatékos tárgyilagosságom büntetéseként, altatót kaphattam,
                    mert harcias ke­vélységem egyelőre szünetelni látszik. Magamhoz térve nagyon
                    örültem, hogy világos van, és számol­ni kezdtem, a magam szakállára. A számítás
                    alap­jául, úgy látszik, a primitív népek impresszionista módszerét választottam,
                    akiknek még órájuk sincs: világosság és sötétség váltakozását figyelve csak,
                    semmi mást. Ebből lett aztán a zűrzavar s keserves veszekedések forrása.
                    Megszoktam; hogy csak ma­gamban bízhatok, de mivel a naptár már rég nem
                    érdekelt, ezúttal - először életemben - ez a biza­lom túlzottnak bizonyult.
                    Mondom, nagyon örül­tem, hogy nappal van, s eszembe se jutott kétel­kedni benne,
                    hogy ez már egy következő nap, vagy­is meg voltam győződve róla, hogy délelőtt
                    van s nem délután. Az éjszakát bizonyára remekül át­aludtam, s most szépen
                    kivárjuk majd a követke­zőt. Az ebéd és vacsora elmaradása nem tűnt fel, nem
                    volt étvágyam, és arra gondoltam, hogy ezt az orvosok is tudják, s okosan
                    békében hagynak ez­zel, valamint a mosdatásokkal és forgatásokkal is. Az ápolók
                    lábujjhegyen jöttek-mentek, nem kérde­zősködött senki, s ha mégis kérdeztek
                    valamit, mo­gorván motyogtam, hogy hagyjanak békén. Feldol­gozni való
                    gondolatanyagom elég volt, bár az a gyanúm, alapjában semmi egyébbel nem
                    foglal­koztam, mint időméréssel, akár a rabok, vagy az alvó ember alsó tudata,
                    aki azzal aludt el, hogy reggel fél nyolckor fel kell majd kelnie. Így semmi
                    rendkívülit nem találtam rajta, hogy megint sötét van, illetve hogy megint álmos
                    vagyok. A nap sze­gényes benyomásait fáradtságomnak tulajdonítot­tam, s
                    elégedetten regisztráltam el, amint, úgy lát­szott, megint békés éjszakába
                    fordult. A toronyóra búgó, öblös hangját sokszor hallottam, de nem számoltam az
                    ütéseket, az se tűnt fel, hogy mindig sokat üt, sohase keveset. Egyszer láttam
                    Olivecro­nát is, alakjáról ismertem fel, az ajtóban állt, fehér köpenyben, nem
                    jött közelebb, biztatóan és elége­detten bólintott.</p>
                <p>Tizenkétszer lett így sötét és megint világos, s én egyre fokozódó önérzettel
                    számoltam tovább, to­vábbi kombinációk érdekében. Az se tett gyanako­dóvá, hogy
                    milyen egyformák ezek az időközök. Hogy mindig ugyanazok jönnek és mennek,
                    ugyanazokat kérdezik, és ugyan­azokat motyogom, s hangulatom nem változik
                    lényegesen. S hogy Oli­vecrona is - ötször vagy hatszor - mindig ugyanígy
                    jelenik meg, ugyanott az ajtóban, fehér köpeny­ben, nem jön közelebb, biztatóan
                    és elégedetten bólint és eltűnik.</p>
                <p>A “déjá vu”-nek (“jelen emlékének”, ahogy Bergson nevezi) sajátos, megfordított
                    esete volt ez - nem két, vagy több képet (emlék és benyomás) vegyítettem eggyé,
                    hanem az egyszerű benyomást bontottam szét tizenkét egyforma képre. Minden
                    elbóbiskolásomat és minden felriadásomat gondo­san összegeztem.</p>
                <p>De az utolsó felriadásnál valóban homályos volt már. Feleségem valamit irkált az
                    ablakhoz tolt asz­talon.</p>
                <p>- Mikor veszik le a kötést - kérdeztem, igazán minden civakodó szándék
                    nélkül.</p>
                <p>- Jaj, maga ébren van?! Fáj valamije?</p>
                <p>- Nem fáj semmi. Mikor veszik le a kötést? </p>
                <p>Nevetett.</p>
                <p>- A kötést? Kicsit korán kérdezi. Hát majd ha kell. Talán úgy gondolja, mikor
                    váltják? Nem fog­ják váltani. Egyszer s mindenkorra eltávolítják.</p>
                <p>- Csak holnap? </p>
                <p>Megint nevetett.</p>
                <p>- Holnap? Majd nyolc-tíz nap múlva.</p>
                <p>Kezdtem szép csendesen felforrni.</p>
                <p>- Három hétig hagyják rajta? Ez talán túlzás, vagy rosszul hallotta.</p>
                <p>- Hogyhogy három hétig?</p>
                <p>- Hát azt mondta, nyolc-tíz nap múlva.</p>
                <p>- Na igen.</p>
                <p>- Meg tizenkettő, az három hét.</p>
                <p>- Micsoda tizenkettő?</p>
                <p>- Micsoda, micsoda, hát nem tizenkét napja operáltak meg?</p>
                <p>Ezúttal kicsit hideglelősen nevetett.</p>
                <p>- Na, ne bolondozzon.</p>
                <p>- Hát mikor operáltak?</p>
                <p>- Ma reggel.</p>
                <p>Nem feleltem, oldalamra dőltem, hátat fordítot­tam. Végtelen keserűség öntött el.
                    Hát ennek meg mi az értelme, miféle agyafúrt kínzás, orvosi nagy­képűség, beadni
                    a betegnek, “magasabb orvoseti­kai szempontból”, hogy túlbecsülte az időt,
                    csak­hogy nagyobb türelemre bírják, a továbbiakra való tekintettel. Ostobaság,
                    azt hiszik, most mindent be­veszek, mert az agyam meg van sérülve?</p>
                <p>A kérdésekre nem válaszoltam, úgy tettem, mint­ha pihennék.</p>
                <p>Feleségem próbált mulattatni, dicsekedett vele, hogy egy nagy svéd lapban
                    megjelent a hosszú be­szélgetés, amit a napokban folytatott velünk egy fiatal
                    újságíró. Kép is volt benne, mind­kettőnk fényképe. Őróla külön írtak, nagyon
                    dicsérték, mint orvost és mint “érdekes meg­jelenést”. Kono­kul hallgatok. Hát
                    persze, az egészből csak az ér­dekli; ami vele történik, de hiszen régen tudom
                    én ezt. Én egy szegény, hülye beteg vagyok, akinél nem fontos, igazat tud meg,
                    vagy nem - különben is mi az igazság, ha nem életérdekeinket szolgálja? A nőket
                    soha nem érdekelte az igazság, csak a ma­guk igaza. Egy pillanatra felvillant
                    bennem Strind­berg komor tekintete, haragos üstöke - igen, úgy volt, és úgy van,
                    ahogy Te láttad, ifjúkorom meste­re! Nem véletlenül zarándokoltam ide, hogy
                    meg­mutassam Neked, feltárt fejem, ahogy én láttam könyveidben a Tiédet!</p>
                <p>Úgy teszek, mintha elaludtam volna, alig várom, hogy feleségem kimenjen. Rögtön
                    hátamra fordu­lok, csengetek.</p>
                <p>Maga Kerstin jön.</p>
                <p>- Ne tessék erőlködni...</p>
                <p>- Jó, jó... Csukja, be az ajtót, fröken Kerstin. És jöjjön közelebb. És most
                    mondja meg nekem, de kertelés nélkül - mikor operáltak meg engem?</p>
                <p>- Hogy hány órakor kezdték? Hát nyolckor.</p>
                <p>- Azt tudom. De mikor nyolckor?</p>
                <p>- Hát ma reggel.</p>
                <p>- Ú... ú... úgy. Na, köszönöm. És milyen nap van ma maga szerint?</p>
                <p>- Hétfő.</p>
                <p>- Ú... ú... úgy. Na jó. Nem kell semmi.</p>
                <p>- Megigazítanám a párnát.</p>
                <p>- Hagyja csak, jó lesz.</p>
                <p>- De tessék csak hagyni...</p>
                <p>Kerstin azt állítja, hogy egy darabig szótlanul tűrtem a párnaigazítást, aztán
                    egyszerre, mikor a fejemet gyengéden oldalt tolta, villámgyorsan ki­nyújtottam
                    karom a paplan alól, és a kezére csap­tam, mint egy ragadozó, aki lesben figyel.
                    Ő azt hitte, fájdalmat okozott, bocsánatot kért, és gyor­san kiment.</p>
                <p>Nem emlékszem erre, de azt biztosan tudom, hogy nem okozott fájdalmat. Lihegve,
                    fuldokolva feküdtem, és káromkodtam.</p>
                <p>Hát most megfogtak. Erre nem számítottam a napok számolgatása közben. Hogy mások
                    is van­nak, akik úgy számolnak, ahogy nekik tetszik. És egyszerűen fütyülnek az
                    én erőfeszíté­semre, amivel a tényeket regisztrálom. Nekik, valami okból,
                    szükségük van rá (orvosi érdek! nagyképűség!), hogy engem félrevezessenek, és
                    most egy húron pendülnek, az egész össze­esküvő banda. Kezeik közt vagyok, nem
                    tehetek semmit, ha akarják, fel­fordítják az egész Gregoriánus-naptárt. Fuccsba
                    ment minden bizakodásom, reménykedésem, ti­zenkét napos szülésem. Itt fekszem,
                    vasdoronggal leütve a kocsma előtt, amiből kidobtak, a vidám tivornyázók az
                    ablakból néznek, és röhögnek raj­tam. Ma tegnap van, és tegnap holnap lesz.</p>
                <p> Olivecronát már ravaszabbul fogadtam. Nem tettem fel neki egyenes kérdést.</p>
                <p>- Köszönöm, tanár úr - jól érzem magam. Ké­rem, tanár úr - szabadna egy
                    percre?... Igen, bocsánat... Nem tudom, jól fejezem-e ki magam... bizonyára
                    méltóztatik ismerni Kant diszciplínáit, tér- és időérzékletünk formáiról... Én
                    nem na­gyon ismerem - csak azt szeretném hozzátenni... na igen, mint orvos,
                    lehetségesnek tartja tanár úr, tessék jól figyelni, hogy időérzékletünk
                    adottság, amely a szemlélettől függetlenül, vagy pedig a pos­teriori...</p>
                <p>Megveregette a kezem.</p>
                <p>- Na látom, egész jól van.</p>
                <p>És gyorsan kiment.</p>
                <p> </p>
            </div>
            <div type="chapter">
                <head>
                   TRELLEBORG FELÉ FUT EGY FÉL FEKETE EB
                </head>
                <p>Ezek után elmúlik két valódi nap, amiről alig van emlékem. Feljegyzések kerültek
                    a kezembe, néhány oldal írás, feleségem lefirkálta olykor, ami­ket
                    összebeszéltem. Nem érdemes idézni, hasonla­tosak azokhoz a kórleírásokhoz,
                    amiket locsogó skizofrénekről vesznek fel a téboly­dában: tudákos filozofálás,
                    “műveltségem” fitogtatása, pedáns megjegyzések, lényegtelen dolgokról. Az egész
                    úgy hat rám most, mintha valaki betörés után leltárt csinálna lakásában - minden
                    felbukkanó vagy kí­vülről jött képet kicsinyesen megforgattam, hogy megvannak-e
                    még a hozzá tartozó képzettársulá­sok: a porcelán garnitúrából, amire úgy
                    vigyáztam, nem hiányzik‑e egy darab? Így locsogtam én is, úgy látom,
                    öntudatlanom aggodalmasan vizsgálta betört fejem tartalmát. “El kell küldeni azt
                    a leve­let, a fontos levelet, oldalt bélyeg van rajta, a pos­taigazgatóság
                    miatt, Kerstin adja fel, bár a nők lo­gikája nem megbízható, arra talán
                    alkalmasak, mint az az izé is mondja, az a francia, mindjárt eszembe jut a
                    neve.” Ájulásból magukhoz térőknél sokszor figyeltem, hogy aprólékos dolgok
                    érdeklik őket, a zsebkendőjük vagy valami kis tárgy, hogy nem vesztették-e el?
                    Nem nagyszerű “meglátások” élet és halál küszöbéről, ahogy a regényes rajon­gók
                    és a rossz megfigyelők hiszik. Emellett sok a vicc és paradoxul tréfás fordulat
                    a feljegyzések­ben, erre valószínűen külön vigyáztam.</p>
                <p>Érdekes, hogy ez a két nap kiesett, ellenben a három utána következőről megint
                    kísértetiesen erős látomásom van, holott ezúttal nem számoltam a napokat, nem is
                    voltam magamnál, csak rövid időkre.</p>
                <p>Arachnitis (agyburokgyulladás) jelentkezett, negyven fokos láz kíséretében, ezt
                    később tudtam meg, mikor már túl voltam a veszélyen.</p>
                <p> A falon nincs tükör, mégis mintha kívülről lát­nám magam az egész idő alatt. S
                    mintha az egész idő alatt egy helyzetben lennék.</p>
                <p>Mindig ugyanabban a helyzetben. Fekszem, jobb oldalamon, elfordulva az ablaktól,
                    szemben az ajtóval, a kilincset nézem, mereven. Begörbülve fekszem,
                    összehúzódva, mint akinek a hasa fáj. Fe­jem profilban, a lepedőn, nem a párnán,
                    a párnát hátratoltam. Amennyire csak lehet, előre­hajtom a fejem, az ágy
                    szélére, félig lelógatva a pereméről.</p>
                <p>Órákon át fekszem így, gondolkodva pislogok. Nem panaszkodom, nem hívok senkit,
                    nem kérek semmit. De azért várok, feszülten. Ha valaki be­jön, nem mozdulok,
                    fekszem tovább, lefelé nézek, mintha nem érdekelne. De mikor ki akar menni,
                    megszólalok. Egyhangú, kicsit éneklős hangon. Mindig ugyanazt mondom. Jól
                    megfogalmazott rö­vid nyilatkozat és kérdés, olyan, mint egy hivatalos beadvány
                    vagy interpelláció. Minden szavára pon­tosan emlékszem, arra is, mikor
                    fogalmaztam, hogy jól megértsenek.</p>
                <p>- Kérem, egy percre. Tessék figyelni. Tudom, hogy komplikáció állott be. Felnőtt
                    ember vagyok, jogom van tudni, mi történt. Családom is van, és intézkedni
                    óhajtok. Tessék pontosan megmondani, hány napot élhetek még?</p>
                <p>Mindig semmitmondó válaszokat kapok, mégis makacsul elmondom újra mondókámat,
                    mint egy betanult leckét, sietve, nehogy kimenjenek közben. Miután kimentek,
                    magamban elismét­lem a kérdést, aztán elhallgatok. Komoran figyelem, milyen
                    ne­héz és kábult és meleg a fejem, mint egy óriási ólomgolyó - egyensúlyozva
                    tartom az ágy szélén, úgy érzem, ha kicsit jobban előredőlnék, nagy kop­panással
                    zuhanna a padlóra. Mintha összeforrott volna a kötéssel, egynek érzem az
                    egészet, azért olyan rettenetesen nagy - a testem hozzá képest vézna és hitvány.
                    Érzem, hogy sovány vagyok.</p>
                <p>Ezek azonban csak visszatérő állapotok, az éb­renlét ritka percei. A többi
                    hosszú, hosszú, sötét, egybefolyó álom. Egybefolyó, mert mihelyt elal­szom,
                    folytatódik, ahol abbamaradt.</p>
                <p> Az ágy és a lelógó fej és az ajtó és a lecke, amit elmondok, kibukkanó szigetek
                    egy fekete, zúgó sü­ketség tengerében. Ez a tenger üres. Felszíne nincs, csak
                    mélysége van és mégis határtalan és végtelen és parttalan.</p>
                <p>Ennek a határtalan és parttalan és időtlen süket­ségnek mélységében nyargalok én.
                    Nyargalok lihegve és szüntelenül, és mégis mindig egy helyben vagyok, a középen,
                    egyforma távolságban céltól és indulástól. Nem jutok előbbre, és nem tudok
                    elma­radni se. És magasra tartott fejjel vonítok ennek a lehetetlenségnek
                    kínjától.</p>
                <p>Barnás-fekete eb vagyok, sovány nagy kutya, va­lami átmenet a vizsla és a dán dog
                    között. De csak egyik oldalról vagyok egész és hibátlan.</p>
                <p>Ezért rohanok Trelleborg felé, az éjszakában. Trelleborgban kettészelt a vonat,
                    hosszában, és én, a fél eb, most hideglelős elszánással rohanok Trel­leborgba, a
                    sínek mentén, hogy meg­találjam elve­szett másik felemet, amíg nem késő, míg
                    ebben a maradékban tart a maradék élet.</p>
                <p>Hidegen, kétségbeesetten számolok. Pontosan tudom, hogy kilenc és fél óráig
                    tartott az út, vas­úton, idáig. Egy száguldó kutya tizenöt óra alatt talán
                    lefutja, ugyanazt, visszafelé. Persze, tekin­tetbe kell venni, hogy csak két
                    lábon futok. A bal mellsőn és bal hátsón, ennek a hátrány­nak viszont előnye,
                    hogy fél súlyt kell csak hordanom. Az is jó, hogy bal oldalon lévén egyetlen
                    szemem; nem lát­hatom jobb oldalamat, e szörnyű sebfelületet, ami­nek
                    borzalmától elalélnék, és nem tudnék tovább futni.</p>
                <p>Nem is vonítanék, leszegett fél fejemmel szor­galmasan iszkolnék előre, csak ne
                    szaladna velem a táj! De az a dermesztő, hogy a táj velem szalad, fordítva, mint
                    a vasút ablakából, ahol ellenkező irányban fut, jelezve a haladást. Erre nem
                    számí­tottam, a gyaloglásnak erre az ijesztő felfedezésé­re. Kajánul fut velem
                    az éjszaka, nem tehetek mást, gyorsabban kell futnom, hogy mégis előbbre jussak.
                    Néha mintha sikerülne, de néha nem, ilyenkor vonítok és szűkölök a
                    rémülettől.</p>
                <p>Az éjszaka hideg és derült. Ideutazásom révén jól ismerem a tájat, el tudok
                    igazodni, ha egy pilla­natra szem elől tévesztem a síneket. De lehetőleg azért
                    tartom magam hozzájuk. Mellettük futok, né­ha közöttük - csak néha rebbenek
                    riadtan félre, mikor hátam mögött mintha vonat­dübörgést halla­nék: a
                    láthatatlan vonat dübörgését. De a dübörgés többnyire elhallgat, és én
                    visszakanyarodom a sí­nek közé, loholok tovább - ez már csak képzelődés volt.
                    Képzelődés - mint az a másik is... a vízen vergődő kutya, Szentendre és a sziget
                    közt, mögöt­tem, az alkonyatban.</p>
                <p>Erősen fázom. Az ég felhőtlen, tudom, hogy a hold is süt, közel a hátam mögött.
                    Mikor vonítás közben felemelem a fejem, szeretném megpillanta­ni, már csaknem
                    látom is, de a hátrafordítástól fáj a nyakam. Ám bűvös fényét látni a mezőkön,
                    hold­fényben fürdik a vidék, a végtelen fenyvesek, dom­bok és völgyek és piros
                    házak, néha a fák közül ki­kandikáló kék tavak fodra megcsillan. Jó volna
                    megpihenni, de nem lehet, el kell érnem Trellebor­got, amíg nem késő, míg tart
                    az élet. S azért is siet­nem kell, azért is szorongok, mert a Hold leszáll­hat,
                    vaksötétbe borulhat a táj, akkor nem látom többé egyetlen irányvonalamat, a
                    síneket. Igen, a Hold kell, ez a kis világosság, ami éppen hogy elég. Néha
                    átborzong rajtam, hogy talán nem is Hold, talán maga a Nap ez a halvány
                    pislákolás, de nekem már csak ennyi maradt belőle. Annál in­kább kell
                    igyekeznem. Valami huhog, s a hideg ilyenkor dermesztővé válik. Ez a Szél
                    Leánya, az elfelejtett gyermekkori meséből, akit oly fájdalmas vággyal szerettem
                    volna meg­ismerni, hatéves ko­romban, a péceli Boszorkány-sziget erdejében. S
                    nem láttam meg soha. Most itt huhog, és nevet magában, de most se láthatom, nem
                    játszhatom el vele azt az ájulatosan édes és szörnyűséges játékot, amit
                    kiterveztem magamban, amiről csak én tu­dok.</p>
                <p> A mélységből megint kibukik egy sziget: nyílik az ajtó, pislogok, lógatom a
                    fejem. Orvos jön be, nem Olivecrona, de ismerem, csak nem tudom a nevét.
                    Nézeget, fölém hajol, méreget, halkan sut­tog valakivel. Mikor kifelé tart,
                    gépiesen szólalok meg:</p>
                <p>- Felnőtt ember vagyok. Tudom, hogy kompli­káció állott be, jogom van tudni, mi
                    történt?</p>
                <p>És a többi.</p>
                <p>Aztán tovább, a Trelleborg felé kanyargó sínek között.</p>
                <p> Egyszer aztán megint egy sziget. Több, mint szi­get, oázis. Ez már a hosszú
                    lidércnyomás vége felé lehetett. Szemben az ajtó és kilincs mozdulatlan, a szoba
                    üres. Mégis magamhoz térek, nem vagyok egyedül. Valahonnan, a szomszédban,
                    zongoráz­nak. Ezt nem is tudtam, hogy zongora van az osz­tályon, a betegek
                    szórakoztatására - úgy látszik, a meglékelt fejeknek jót tesz a muzsika. A hang
                    egész lágyan ér ide, csak a húrok zengése, a billen­tyűk kopogása elmosódott.
                    Csodálkozva és hitet­lenkedve állapítom meg, hogy a fekete rettegés és harag
                    mintha fölengedett volna, fejem tiszta és könnyű, és olyan irtózatosan fáradt
                    vagyok, ami­lyen fáradt csak elvégzett feladat után lehet a lélek. Mint halálra
                    tikkadt Szahara-vándor fekete ínyén, az utolsó percben egy korty nedvesség, úgy
                    szivá­rog fülembe a zongorahúr szelíd, enyelgő, békítő rezgése.</p>
                <p> “Für Elise” - Beethoven aprósága ez, amit egy tízéves kisleányhoz írt a vén
                    óriás, hódolattal sely­pítve és tipegve el a Szépség Hajnala előtt, esetle­nül
                    egyszerű és bűbájosan szemérmes medvetán­cát. Úgy szívom magamba, mint újszülött
                    az első lélegzetet, elámulva és szégyen­kezve a boldogság­tól. Mi ez?... Mi
                    ez?... - suttogom - lehetsé­ges... lehetséges, hogy életben maradok? Beetho­ven
                    meghalt, de én még élni fogok. Lassan, aka­dozva folynak torkomba és a lepedőre
                    könnyeim.</p>
                <p> Később bejött feleségem és Olivecrona. Erővel felültetett, sokáig vizsgált,
                    figyelt. Nem volt egy szavam se ezúttal. Észrevettem, hogy felélénkül.</p>
                <p>- Szóval - mondta, mikor felegyenesedett -, mi­óta is tart?</p>
                <p>A feleségem valamit magyarázott.</p>
                <p>- Nna - mondta a tanár határozottan. - Akkor ennek most véget vetünk, éppen elég
                    volt. Jövök mindjárt, magam.</p>
                <p>Kifordult. Feleségem biztatni kezdett, hogy ne nyugtalankodjam, semmi az egész.
                    Nem értettem, miről beszél, nem is érdekelt. Olivecrona egy perc múlva
                    visszatért, hatalmas tűvel, ami széles pra­vaszból állt ki.</p>
                <p>- Egy kicsit megcsapolom - magyarázta -, gör­bedjen előre, amennyire csak
                    tud.</p>
                <p>Előregörbedtem.</p>
                <p>- Most mesterművet fogunk látni - hallottam a feleségem hízelgő hangját. Nyilván
                    hálából udva­riaskodott, amiért a tanár személyesen végzi ezt az egyszerű
                    munkát.</p>
                <p>Kár volt szólnia (pedig jót akart), lehet, hogy Olivecrona pillanatra zavarba
                    jött. Pechünk volt, mindhármunknak. A következő pillanatban akko­rát ordítottam,
                    mint egy sakál. A tű, úgy látszik, pont egy idegdúcba szaladt bele,
                    Olivecronával is talán először történt életében. Egy pillanatig tar­tott, de
                    soha életemben ilyen émelyítő fájdalmat nem tapasztaltam. Egyébként egész
                    betegségem alatt ez volt az egyetlen nemtetszés-nyilvánítás, ami torkomat
                    elhagyta.</p>
                <p>Utána rögtön tárgyilagos lettem, és megkérdez­tem, mennyi folyadékot kapott a
                    gerinc­csatornán át? Fél teáscsésze eddig, felelte, szintén nagyon előzékenyen,
                    de még lesz belőle.</p>
                <p>A kis műtét után elszunnyadtam megint. Ezúttal éltem át lázálmom utolsó
                    fejezetét. Ébren­létem alatt, úgy látszik, a fél kutya szerencsésen elérte mégis
                    Trelleborgot. Hajnal volt, egész jól lehetett látni az alacsony faházakat, a
                    pályaudvar épületét és a dokkokat. A vérnyomokat már megtaláltam, most ezek
                    mellett kúsztam, szimatolva, a tenger­partig. A nyomok a víz felé vezettek,
                    óvatosan igyekeztem befelé. Egy kis zátonyon ott feküdt a másik felem, amit
                    besodortak a szelíd hullámok. Csaknem teljesen feloszlott. Zavartan kezdtem
                    nyalogatni, belekapaszkodtam, hogy partra von­szoljam. De azt is éreztem már,
                    hogy ez csak ke­gyelet, nincs szükségem rá, megint egészben va­gyok.</p>
                <p> Késő délután panaszkodni kezdtem, hogy sze­retnék felülni. Azt nem lehet, de
                    hátamra fekhe­tem, majd alátámasztják a fejem.</p>
                <p>- Csak harminchét hat a hőmérséklet - dicseke­dett Kerstin.</p>
                <p>Gőgösen bólintottam, hiszen természetes.</p>
                <p>- Huszonnégy órával a műtét után elég szép - ­mondtam.</p>
                <p>Boldogan nevettek.</p>
                <p>- Huszonnégy óra? Holnap reggel lesz éppen egy hete.</p>
                <p> </p>
            </div>
            <div type="chapter">
                <head>
                    “OLDOZZÁTOK EL KÖTELÉKEIT”
                </head>
                <p>Ezek már megint napok, felismerhetők és ellen­őrizhetők, neve és száma van
                    mindegyiknek, huszonnégy órából állanak, s folytonosan és megsza­kítás nélkül
                    kapcsolódnak egymásba, mint ezelőtt, a teremtés kezdete óta, vagy legalábbis az
                    özönvíz kalandos ötlete után, amikor megmondatott a szi­várvány óriás
                    hirdetményén “s elrendelem, hogy éj és nap, hő és hideg, fény és sötétség,
                    változatlan rendben váltsák fel egymást”. Igen, hideg és me­leg, szenvedés és
                    öröm, félelem és remény, hit és kétségbeesés, a napok közönséges
                    körforgásában.</p>
                <p> Minden napnak megvan a maga gyötrelme és megvan a maga gyönyörűsége. A mai
                    reggel példá­ul istenien kezdődött, a reggelinél megállapítot­tam, hogy az
                    ételnek megint íze van - a régi gyö­nyörűséges, ismerős ízek! - s méghozzá új
                    változa­tokban! De hiszen ez a köményes sajt, amit soha nem ettem, pompás és
                    egész jó a lekváros lazac is és a “szmör gusz burt” egyéb különlegességei. Ízek,
                    ízek, nyelv és íny mámora és boldogsága ­hát visszatértetek hozzám? Úgy
                    köszöntlek benne­teket, mint az újszülött az első korty tejet, mikor langyosan
                    és habosan lefut a torkán.</p>
                <p>Örömre persze jön az üröm. Pár óra múlva már öngyilkossági tervekkel foglalkozom,
                    a szégyentől és haragtól, hogy a különben is megalázó külsősé­gek közt
                    alkalmazott beöntésnek egyelőre nincs hatása. Katétert is ma kaptam először
                    életemben, restelltem a dolgot, mint a kutya, ha kilencet köly­kedzett,
                    különösen ez a kérlelhetetlenül hűvös és tárgyilagos női kiszolgálás idegesít, a
                    sok szőke haj és tejfehér arcbőr, mely nem ismeri a pirulást.</p>
                <p> Később lágy és elnéző leszek, s mikor Olivecro­na bejön, forró hála önt el,
                    valami nagyon szépet szeretnék neki mondani. De Olivecrona ezúttal mogorva és
                    szűkszavú, siet, szórako­zott. Még a tar­talmában hízelgő nyilatkozatban is,
                    ahogy az ajtó­ból visszafordul, türelmetlen­séget és szemrehá­nyást érzek
                    ki.</p>
                <p>- Kicsoda ön a hazájában? - kérdi gyanakodva. - Elárasztanak levelekkel
                    Magyarországból, mely­ben hölgyek és urak gratulálnak, hogy megmentet­tem az
                    életét.</p>
                <p>Mikor kimegy, mosolyogva nézek magam elé, Heine verse jut eszembe, és
                    félhangosan, magam­ban szavalva, izenem Olivecronának:</p>
                <p>Ich bin ein... Dichter</p>
                <p> Bekannt in... Land</p>
                <p> Nennt man die besten Namen</p>
                <p> So wird auch der meine genannt</p>
                <p>Délután megérteni vélem, miért volt Olivecrona rosszkedvű.</p>
                <p>Négy óra felé, mikor elmentek a látogatók, né­hány kiszármazott magyar, Leffler,
                    a kedves ma­gyar követ, a kalandos Grundböck kapitány és Trulson konzul úr,
                    egyedül maradunk felesé­gem­­mel. Látom, hogy nyugtalan, felugrik, kisiet,
                    me­gint bejön, nem figyel.</p>
                <p>- Mi baj? - kérdem egy hosszabb szünet után.</p>
                <p>Küszködik magával, végre kitör.</p>
                <p>- Nem hagy békén a viking (csak így hívjuk ma­gunk között). Már harmadszor
                    figyelmeztet, hogy mondjam meg magának.</p>
                <p>Megint szünet.</p>
                <p>- Úgy. Na miről van szó?</p>
                <p>- Mit tudom én. Nem tudom, mért olyan sürgős. Hiszen talán még...</p>
                <p>Összeszedem magam. - Szóval?</p>
                <p>- Szóval izé... úgy látszik... hát kérem, szóval azt üzeni... hogy az életét
                    megmentette, de...</p>
                <p>- De?</p>
                <p>- De a szeme világát már nem tudja visszaadni.</p>
                <p> Óriási a zűrzavar, ami a váratlan robbanásra visszhangzik bennem. Eleinte nem
                    ismerem ki magam, tulajdon lelkemben. A gondolatok szágul­doznak oda és vissza,
                    küszködnek, vesze­kednek, ­az egyik szenvedélyesen sikoltozni akar, a másik
                    gúnyosan leinti. Érzem, hogy őnagysága aggódva figyel, nyilatkoznom kell.</p>
                <p>Fintort vágok.</p>
                <p>- Eleget láttam életemben.</p>
                <p>Több szavam nincs. Kínos hallgatás, őnagysága nem ismeri ki magát. Könnyeket
                    várt, kétségbe­esést, legalábbis szenvedélyes kérdéseket. Igazán időszerű
                    kérdések. Honnan veszi Olivecrona ezt a lesújtó ítéletet? És hogy értsem - arról
                    van szó, hogy megmaradok ebben a félhomályban, vagy be­fejezést nyer a folyamat,
                    amit a pesti szemorvos jelzett, a tökéletes éjszakáig? Későn jött mégis a műtét,
                    a szemfenéken összegyűlt vércsomók szem­pontjából? Hiszen igaz, megmondták, hogy
                    már elfajulási pontok jelentkeztek - ez az, amit már nem lehet visszacsinálni?
                    Az elfajulás most már el­végzi romboló munkáját?</p>
                <p>De nem kérdezek semmit. Őnagysága zavartan feláll, az ablakhoz megy. Nem tudja
                    mire vélni a dolgot. Hősnek tartson, vagy ostobának?</p>
                <p>Holott nem vagyok se hős, se ostoba. Megmondjam az igazat?</p>
                <p> Önök bizonyára ismerik Sztrogoff Mihály izgal­mas és elbájoló történetét,
                    utazását Moszkvától Ir­kutszkig, amelynek legbonyodalmasabb fejezeté­ben
                    elfogják a cár futárát, aki nem tudja végignéz­ni, hogy édesanyját
                    megkorbácsolják előtte. A ta­tár vezér megvakításra ítéli, a tábori diadalünnep
                    után fához kötözik, s a hóhér fehéren izzó pallost suhint el közvetlenül a szeme
                    előtt. Édesanyja alél­tan omlik össze, de mielőtt kiadná lelkét, a megva­kított,
                    lepörkölt szem­héjú fiú odakúszik hozzá, és fülébe súgja: “Anyám, ne szólj
                    senkinek, titokban kell tartanunk, hogy eljuthassak Irkutszkba a cár üzenetével.
                    De neked megsúgom: látok! A meg­csonkítás nem sikerült! Talán azért, mert tele
                    volt könnyel a szemem, ahogy utoljára rád néztem!”</p>
                <p>Nos, anélkül hogy a legenda eszembe jutott vol­na, valami ilyesfajta történhetett
                    bennem, azért nem jutott el a gyászos híradás tudatom gyökeréig. Már reggel óta
                    holmi vidám, szinte kaján kis neve­tés bugyborékol és ficánkol bennem, egyre
                    erősbö­dő, hetyke gyanú, csak nem akartam szólni róla, míg nem válik
                    bizonyossággá. Már Kerstin arcán is észrevettem valamiképp kife­jezőbb és
                    határo­zottabb vonásokat, amik újak a számomra. Olive­cronán is azért
                    bámészkodtam el, azért nem vála­szoltam kérdésére, mert ráeszméltem végre, hogy
                    kék a szeme, hidegen és figyelmesen, de jóságosan kék.</p>
                <p>És a tányér és a kanál és a paplan...</p>
                <p>Ezért nem törtem ki szenvedélyesen. Ellenkezni még nem mertem, míg nem hihetek
                    magamnak egészen, hogy rácáfolok a szigorú és hatalmas tu­dományra.</p>
                <p>De már ott bujkál bennem a törvény ítéletét egyéni önérzetünk, “kivételességünk”
                    nevében megvető csakazértis. Lehet, hogy orvosi szabály szerint megvakulok, de a
                    diagnózis elfelej­tette, hogy rólam van szó. Csak alkalomra vártam...</p>
                <p> Öt órakor őnagysága elment, de itthagyta nekem társaságul a kedves Annit, egy
                    pesti barátunk fele­ségét, aki éppen itt tartózkodott Stockholmban. Anni
                    romantikus lélek, a képzőművészet és más szépségek varázslatában, éppen kapóra
                    jött ne­kem. Miután hosszasan meséltettem ma­gam­nak a városról, csatornákról és
                    gyönyörű kertekről és szí­nes vitorlákról és tarka hidakról, amiket most majd én
                    is megismerek, átvettem a szót. Költőko­romból sok szép magyar és német vers
                    raktározó­dott fel bennem, most kipróbáltam, jól működik-e már memóriám. Órák
                    hosszat szavaltam Anninak, csaknem ülőhelyzetbe támaszkodva fel, s affektált
                    álszerénységgel élveztem a sikert, mint az idegen tollakkal ékeskedő színész.
                    Utána egy sereg viccel kedveskedtem, szelíddel és borsossal vegyesen, hogy a
                    humorista is babérhoz jusson.</p>
                <p>Jól aludtam, a porokból csak fél adagot kértem, mert másnap délelőttre kilátásba
                    helyezték a kötés eltávolítását.</p>
                <p> Ez fél tizenegykor következett be. Olivecrona és Söjkvist együtt végezték az
                    ünnepélyes aktust. Be­hunyt szemmel, mámoros boldogsággal élveztem a halk
                    pattanásokat és nyisszaná­sokat, ahogy átvág­ják és lefejtik a hatalmas köteg
                    gézt és vásznat, szinte grammonként éreztem a megkönnyebbülést, ahogy a
                    súlyoktól megszabadulok, mint a felszín felé suhanó búvár, ahogy egyre
                    kevesbedik feje fö­lött a vizek rétege. Utána megnézhettem magam a kézi
                    tükörben. Könnyű vászonsapka volt rajtam, nagy örömmel értesültem a tükörből,
                    hogy elöl nem is nyírták le, ahogy hittem, koponyám hátsó részén is sarjadzni
                    kezd már a hajzat. Reggel kü­lönben is megborotváltak, az arcom sima volt.
                    Si­ma, csak rettenetesen sovány és petyhüdt - őrülten komikusan hatott rám,
                    ahogy fülig érő nagy szám és vaskos orrom biztatóan és szemérmetesen mo­solyogni
                    próbált, mint egy boldog menyasszony a mirtuszkoszorú alatt.</p>
                <p>Könyörögtem, hogy oldalt ülhessek az ágyra, és lelógathassam a lábam, de erre még
                    nem kaptam engedélyt. Délben egy átutazó magyar újságíró rontott be, széles
                    jókedve átragadt rám, előzően néhány kupica svéd puncsot hajtott fel. Friss
                    pletykákat hozott Pestről. Mikor Olivecrona bené­zett egy percre, elébe állt és
                    hajmeresztő németség­gel beszédet intézett hozzá: “In Namen von Un­garn”.
                    Olivecrona zavartan szabadkozott, és el­hagyta a csatateret. (Később óvatosan
                    megkérdez­te, mi volt ez, gratuláltam neki, hogy alkalma volt megismerkedni a
                    telivér magyar temperamentum­mal.)</p>
                <p>Három órakor egy percre egyedül maradva, óva­tosan körülnéztem, és nekifogtam a
                    kitervezett el­lenőrző kísérletnek. Éjjeliszekrényem üveglapján ott feküdt a
                    kikészített könyv, Thomas Mann “Jó­zsef”-e, magam elé tettem a paplanra,
                    felvettem rendes szemüvegemet, amit három éve használok. Aztán lapozni kezdtem,
                    dobogó szívvel, mint a kártyás, amikor “gusztálja” a lapot, amire élete
                    legnagyobb tétjét feltette. Nem sokáig kellett la­poznom, a 73-ik oldal be volt
                    hajtva - ez volt az az oldal, ahol hat héttel ezelőtt abbahagytam az olva­sást,
                    megértvén, hogy a jókora betűket még nagyí­tóval se látom már. Innen előre
                    lapoztam, körülbe­lül annyit, amennyit Rózsi részletekben felolva­sott,
                    betegágyamon. A 237-ik oldalon megálltam. Emlékeztem rá, körülbelül ott tartunk,
                    mikor Jó­zsefet a vándorkereskedő izmaeliták megtalálják a veremben: a vezető
                    leküldi fiát, Kedmát, hogy hozza ki a mélységből.</p>
                <p>Mikor feleségem bejött, megállítottam, és csen­desen azt mondtam neki.</p>
                <p>- Most pedig idefigyeljen. A következőket üze­nem a vikingnek.</p>
                <p>S még kissé akadozva és vontatottan, de már összefüggően olvasni kezdtem:</p>
                <p>“ott ült kötelékeiben, lehorgadt fővel és dohszagot árasztott...”</p>
                <p>“sebei elvarasodtak, és meglehetősen begyógyul­tak odalenn, és szemeinek
                    duzzadása is annyira lelo­hadt, hogy ki tudta nyitni... Ferdén feltekintett
                    aló­luk... kíváncsian nézett meg­mentőire... még mo­solygott is
                    csodálkozásukon...”</p>
                <p>“...oldozzátok el kötelékeit, így van rendjén, és hozzatok tejet, hogy
                    megenyhüljön...”</p>
                <p>“...oly módon ivott, hogy a tejnek jó része, alig hogy szájába jutott, kibuggyant
                    rajta, mint egy cse­csemő szájából...”</p>
                <p>Negyedóra múlva lent voltam a szemészeti osz­tályon: ezúttal magam olvastam el az
                    ajtó fölött az “Oogen” szót. A tartózkodó modorú szemész szót­lanul vizsgált
                    hosszú percekig. De most nem kül­dött el, mint először, fölényes
                    figyelmeztetéssel, hogy a diagnózis nem tartozik rám. A szemtükröt letéve
                    hallottam, mormog valamit, egy szót, ami nem orvosi vélemény, és nem is szerepel
                    a tudomá­nyos terminológiában.</p>
                <p>Ezt mormogta:</p>
                <p>- Ein Wunder. Ez csoda.</p>
                <p>Később más orvosok is meglátogattak szobám­ban, az egyik nem is a kórházból való,
                    tanul­mány­úton dolgozó német szemész, egy másik intézetből jött. Estefelé
                    fényképész jelent meg, lefotografál­ták a fejem, elölről és hátulról,
                    készségesen elárul­ták, hogy e felvételek egy szaklap részére készül­nek.</p>
                <p> Május 25-én, három héttel a műtét után, hat óra felé, belemerülve és szinte
                    feldühödve számol­gatá­saimba, amik most már órákra vonatkoztak, mint a
                    raboknál, a benyitó Olivecronát azzal fogadtam, hogy megbolondulok, ha nem enged
                    felülni leg­alább. Lecsendesített és elment. Sejtelmem se volt, mi lesz
                    velem.</p>
                <p>Másnap, május 26-án, délelőtt jött be, váratla­nul.</p>
                <p>- Na mi újság?</p>
                <p>- Fel szeretnék ülni, tanár úr.</p>
                <p>- Felülni? Mért éppen felülni? Álljon fel és jár­jon.</p>
                <p> Olyan volt, mint egy álom, a bibliából. Felültem, egymás után emeltem fel
                    lábaim, letettem a padló­ra. Aztán kiegyenesedtem. A kötéltáncos áll így fel,
                    produkciója csúcspontján, a sodrony közepén, karjait lengetve, egyensúlyozva, a
                    Niagara fölött. Aztán két lépést tettem, megálltam, megint tettem két
                    lépést.</p>
                <p>- Na, hiszen egész jól megy - hallom Olivecrona hangját, egész természetesen és
                    jóindulatúan, mintha valami apróságról volna szó. - Mikor akar kimenni?</p>
                <p>A józan hangtól kijózanodok. Tréfásan felelek, akasztófahumorral.</p>
                <p>- Holnap.</p>
                <p>- Ahogy tetszik. Holnap reggel elhagyhatja a kórházat.</p>
            </div>
            <div type="chapter">
                <head>
                    ROBINSON SZIGETE
                </head>
                <p>Grand Hotel, Saltsjöbaden. Tíz napja üdülök itt, a parkra néző földszinti
                    szobában. A hallon át a tengerpartra jutni, futó férfialak áll ott alacsony
                    talapzatán és lent a vízen enyelgő najád. Vitorlák és motorcsónakok szeldelik a
                    kora tavaszi hűvös­séget, szemben az öböl kanyarulata, fönt, a hegyen a
                    csillagvizsgáló kupolája.</p>
                <p>Apró lázaktól eltekintve egész jól vagyok, csak hangulataimmal bírok nehezen.
                    Olyan érzékeny lettem, mint egy csecsemő és olyan érzelmes, mint egy kis cseléd
                    - úgy árad belőlem a részvét embe­rek és állatok és növények és minden élő és
                    élette­len felé, ami élőt utánoz, mint az influenzás nátha. Idegeneket ért apró
                    balszerencsék, amikről jelenlé­temben beszélnek, várat­lanul könnyeket
                    buggyan­tanak szememből - tegnap este félre kellett fordul­nom, olyan szánal­mas
                    tekintete volt egy kis porce­lán kutyának, amit a szerencsegépen nyert valaki, a
                    folyosón.</p>
                <p>Ebéd előtt lejárok a Röden Stugan-(Vörös Kunyhó)ról elnevezett kis cukrászdába
                    feketézni. A Fröken egymás után rakosgatja elém a kannát, tányért, ibriket,
                    gépiesen mondogatom a kevés svéd szavak egyikét, amit tudok: “tak” (köszö­nöm).
                    És tak és megint tak és tak-tak, míg rajta nem kapom magam, hogy úgy ketyegek,
                    mint egy ébresztőóra. Szegényes társalgás, úgy érzem, mu­száj valahogy felvennem
                    az érintkezést ezzel a sző­ke Solveiggel, aki talán már fel is ismerte bennem az
                    ő hazatért Peer Gyntjét, csak nem tudja közölni velem. Magyarázok kézzel-lábbal,
                    angol és német szavak nyakát csavarom ki. Mutogatok az ablakra és a szívemre,
                    jelezni akarom, milyen csodaszép a tavasz, a tenger, a jachtok és a hegyek.
                    Fröken gondolkodik, “hjasszo!” mondja beszippantva a levegőt, egy csodálkozó,
                    kurta kis sóhajjal, ahogy itt szokták - aztán a folyosó felé int, ahol egy kis
                    ajtó fölé az a nem van kiírva, amihez tartozom. Dühösen fizetek, és édes
                    anyanyelvemen végre ke­reken és folyékonyan fejezem ki véleményemet az esze
                    tokjáról - ezúttal nem azzal a céllal, sőt isten mentsen tőle, hogy
                    megértsen.</p>
                <p> Este tizenegykor még egész világos van. Itt is, a városban is, ahol nyolctól
                    kezdve azért ég a sok villany - soha ilyen gusztusos, tarka és takaros vá­rost
                    és ilyen tündéri ragyogását a zöldeknek és ké­keknek és pirosnak. Autón jöttünk
                    ki, előbb körül­vittek egy kicsit a kertek közt és a csatornák men­tén. Végre
                    távlatból is láttam a városháza arany kupoláját, amit annyit néztem, sóváran, a
                    kórház ablakán át - és láttam közelről békésen pihenni az urak palotáit és a
                    munkások barátságos házait. Az egyik csatornán különösen megszerettem a kék és
                    sárga vitorlákat, faragott szentekkel elöl: ezeket parasztok eszkábálják össze,
                    fát hoznak le rajtuk, messziről a városba - a fát kirakják a partra, s ha kell,
                    egész nyáron várnak türelmesen, míg akad rá vevő, ők maguk ott laknak a bárkán,
                    sajtot esznek, és pálinkát isznak, nagyon csen­desek és bizonyára nagyon
                    boldogok. Igen, mindenki boldog itt, ezért járnak-kelnek és ülnek padokon és
                    merengnek, át­hajolva a korláton, a kék vizekbe, olyan nyugod­tan. Eleinte azzal
                    torkolom le magam, hogy ez is csak olyan káprázat, mint mindig, ha idegen
                    nagy­városban járok - csak azért olyan más, olyan való­színűtlen, olyan játékos,
                    mert nem ebbe születtem bele - játékutcákon játékemberek járnak, főzőcs­két
                    esznek, és játékpénzzel fizetnek érte. De aztán eltűnődöm, s néhány telivér
                    svéddel való beszélge­tés után kezdem kevésbé viszonylagosnak érezni
                    nyugalmukat. Ez a nép százhúsz esztendeje nem viselt háborút - megszokta, hogy a
                    dolgok értékét annyira becsülje, amennyit a beléjük fektetett anyag ér, erőben
                    és tartósságban ‑, a kőből épült ház ezer évre szól s a húsból és csontból épült
                    test száz évre s nem addig, amíg bombának és tűzcsó­vának tetszik. Természetes
                    állapotnak tartják a boldogságot s a boldog­talanságot természetelle­nesnek.</p>
                <p> Egy reggel ott sütkérezem a parton. Karcsú, sző­ke leány szaladgál izgatottam a
                    közelemben, keres valakit, kérdezősködik. Egyszer csak megfordul, és szelesen
                    felém fut. Felállok, bizony­talanul.</p>
                <p>- Onkel! Onkel!</p>
                <p>Sírva és nevetve esik a nyakamba, összecsókol. A hall ajtajában ekkor jelenik meg
                    szürke porkö­penyben egy őszülő hölgy. Az édesanyja. Huszon­öt éve nem láttam
                    Gizi nővéremet, hajszínén kívül keveset változott. A reggeli vonattal érkeztek
                    Osló­ból. Sógorom és druszám, a volt hajóskapitány, tréfás üdvözletét küldi, és
                    hogy vigyázzak az ő kin­cseire, akik háromnapos látogatásra jöttek le
                    hoz­zám.</p>
                <p>Noémi most huszonegy éves.</p>
                <p> A kései alkonyatban sokáig sétálgatunk újszü­lött unokahúgommal, a ligetben és a
                    töltés szélén. Sajnos, egy szót se tud magyarul, édesanyja nem számított rá,
                    hogy valaha szükség lehet arra. De német és angol dadogásomat lassan folyékonnyá
                    élénkíti az ő mohó kíváncsisága.</p>
                <p>Nini, kis norvég rokon, mit meséljek neked déli hazámról, hogy ábrándjaidra is
                    vigyázzak, hisz annyit álmodoztál róla, Magyari Imre nótáit hall­gatva, estefelé
                    a rádióban?</p>
                <p>Egyet-mást sorsunkról is beszéltek otthon és ró­lam is, akinek legutóbbi
                    kalandját ismered, és nyo­mait még láthatod rajtam.</p>
                <p>Nini, kis norvég rokon, azt kérdezed, boldog és büszke vagyok-e most, hogy
                    újjászülettem, újra kezdhetem az életet a Kanaánban, ahol kincseimet
                    összegyűjtöttem? Vagy talán megtört­nek és rok­kantnak érzem magam,
                    hajótöröttnek, akit egy ir­galmas hullám partra vetett, megajándékozva őt a
                    maradék élet alamizsnájával?</p>
                <p>Akár így volna, akár úgy, köszönöm a részvéted, kicsi Nini. Mert egy kicsit így
                    is meg­érdemlem és egy kicsit úgy is. Ha elszánt volnék és bizakodó, nem volnék
                    boldog, hidd el - de ne hidd azt se, hogy boldogtalanná tenne a tudat, ha
                    hajótörött vagyok.</p>
                <p>Meglehet - de nem attól, ami most Stockholm­ban történt velem. Valamivel régebben
                    esett meg velem és velünk...</p>
                <p>Csodálkozol... Igen, mindketten csodálko­zunk. Te a nyugalmamon, hogy
                    hajótöröttnek nevezem magam éppen most, mikor megmenekül­tem... viszont mégsem
                    átkozom sorsomat, körül­tekintve a kopár szigeten, amiről máris láthatom, hogy
                    számomra lakatlan és elhagya­tott... Én pe­dig... én pedig azon... miről is van
                    szó?... bo­csáss meg, hadd szedem össze gondolataimat... egy kicsit szórakozott
                    vagyok, érhető, ugye, alapo­san összeráztak ezek a szigorú hullámbácsik.</p>
                <p>Aha, tudom már. Te elképzelted, kedves kis Ni­ni, te látni vélted a büszke hajót,
                    ahogy dagadó vi­torláival szeli a felhők szövetét, láttad a hajóorr smaragd
                    színű szentjének körvonalait. S hallottál róla, hogy bukdácsol, kínlódik a
                    kitörő viharban, hogy szalad zátonyra, hogy süllyed árbocrúdja a láthatáron...
                    Nos hát igen. Ez a hajó a mi hajónk volt, az én hajóm volt, s azt sem tagadom,
                    sok drá­gasággal megrakottan futott célja felé. Hol is volt a cél, minő
                    Jóreménység fokán? Úgy volt bizony, hogy sok aranyra és gyémántra cserélik be az
                    érté­kes holmit, drága terűt, amivel boldog és hetyke kereskedő, útnak eredtem
                    ezen a hajón, magam kormányosa, magam kapitánya.</p>
                <p>Ennek bizony vége, kis rokon, sok szép holmi­nak, színes kristályüvegnek,
                    gomboknak és kösön­tyűknek, illatos rózsaolajnak, ezer tarka csecsebe­csének és
                    csereberének, ami gazdaggá tett volna, ha elérjük Afrikát... Merőben úgy fest,
                    hogy ala­posan vége - azonkívül, igazad van, ez a sziget szá­momra
                    csakugyan...</p>
                <p>S hogy mégis ilyen derűs és mosolygós vagyok? Látod, kis Nini, ennek az az oka,
                    hogy ahonnan elindult a hajó, a föld, vagy ha úgy tetszik, egész világrész,
                    amiről tikkadt szomjú­sággal álmodozol itt a sziklafalon, már régen nem volt
                    Kanaán, ami­nek vélnéd... Pedig sok millió ember él ott, gaz­dagok és szegények
                    s a drága szép természet, er­dők és mezők, hegyek és völgyek bőven ontották
                    kincseiket... És mégis... és már régebben... s talán nemcsak én... éreztük, hogy
                    ez a hajó nem biztonságosabb, a mélyében morajló tűztengeren lebegve, mint maga
                    a tűztenger... s hogy nyugta­lanító ajándék minden pillanat, amit ott élek,
                    bő­ségben és drágaságban is az volna... Tudod, mit mondok?... Ha nem is
                    tudatosan, lelkem mélyén jól éreztem már odaát (s talán azért bíztam maga­mat a
                    habokra), hogy egy óriási Robinson-szigeten élünk mindannyian. Mindannyian,
                    külön-külön, elhagyatva és egyedül, s hogy nem arról van szó, vajon eléri majd
                    megrakott hajóm a vágyak partja­it, hanem arról, lesz-e kegyes a tenger kidobni
                    az elsüllyedt hajóról egy deszkaszálat, amiben meg­kapaszkodhatunk? Mert
                    tengerrengés volt odaát, a szárazföldön, tengerhajózók népének leánya, kis Nini,
                    ha nem is vette észre mindenki - a nagy becsvágyak hajója régen elsüllyedt, s
                    akik azt hit­ték, hogy még mindig a víz színén szalad ez a hajó, halottak voltak
                    már régen, üveges szemükben bal­ga gőggel üldögélvén a bársonypamlagon, lent a
                    tenger fenekén. De látod, én nem haltam meg, a roncs kidobott magából, és jól
                    sejtettem, hogy ami ezután jön, nem a legtöbbnek elérése, hanem a
                    leg­kevesebbnek kivárása, amivel újra kezdhetem az életet. S úgy jártam a
                    világban máris, ahogy Ro­binson szigetén illik járni a hajótöröttnek, ahová
                    kidobta a közönyös hullám, amikor elsüllyedt alat­ta a Megértés, amit lelkes,
                    Istentől küldött építők ácsoltak számára, valamikor, a múlt század köze­pén s
                    még régebben, egy ember, akinek már az ap­ja is ács volt. És ajándéknak vettem
                    minden lomot és szemetet, amit a háborgó vizek tetején leltem, hulladékát a
                    büszke hajóknak. S megszoktam min­denben meglátni az alamizsnaértéket s feledni
                    azt, ami hiányzik - értékelni a minimumot a maxi­mummal szemben - elfogadni
                    adósomtól ezred­ré­szét annak, amivel tartozott, lemondani a többiről -
                    megelégedni vele, ha hitelezőm csak egy font húst kért a testemből, csak egy
                    bőrt nyúzott le ró­lam, könnyelmű adósságom fejében.</p>
                <p>Felháborodni sors igaztalanságán, ember igazta­lanságán - ugyan, kis Nini! Nincs
                    ennek helye Ro­binson szigetén! Elárult a barát, megcsalt a baj­társ, kifosztott
                    a kalmár? Ugyanakkor, látod karjá­ba ölelt az ismeretlen, megmentett az idegen,
                    visszaadta legfőbb gúnyámat, a bőrömet, akire rábíz­tam! Elvitte álmomban ruhám
                    és kalapom a Gangstervédő Üzem KFT., mert úgy tetszett neki? Ugyanakkor fejbe is
                    vághatott volna, mégse tette, sőt tűrte, hogy vágják csont­jaimat, nem azért,
                    hogy enyvet főzzön belőle a Spódium gyár, hanem azért, hogy kicsalogassák alóla
                    az önmagamra tá­madó, testemben lakozó ellenséget.</p>
                <p>Odanézz... mi az ott a fövényen?... ó, földön­túli boldogság!... ó,
                    tündérálom!... heuréka!... egy lyukas kanál, bizonyára az elsüllyedt hajóról
                    való. Engedj el, hadd rohanok - ezzel a kanállal kikaparom, kiásom a sziklát, és
                    kunyhót építek rá, hallod-e? mához egy évre palotám lesz ezen a la­katlan
                    szigeten.</p>
                <p>Emlékszel, kis Nini, Caesar mondására, Egyip­tom földjén?</p>
                <p>Aki nem remélt semmit, nem eshetik kétségbe so­ha.</p>
                <p>Régóta nem remélek én sokat. Köszönöm ma­gyar barátaimnak, hogy nem hagytak
                    elveszni - köszönöm aggodalmait mindenkinek, aki aggódott értem -, köszönöm
                    idegenek imáját - köszönöm, kis rokon, hogy türelmesen hallgatsz, pedig látom
                    már, észrevetted, hogy a fiú, akit bemutattam dél­előtt, percek óta kerülget
                    bennünket - köszönöm Olivecronának hátralevő éveimet. És köszönöm az olvasónak
                    kegyes és szíves figyelmét.</p>
                <p> </p>
                <p>Göteborgban este fél hétkor hajóztunk be a Bri­tanniára, hogy Londonon keresztül
                    igyekezzünk hazafelé. Szélesen tárul ki előttem a láthatár. Ez lesz, negyvenhét
                    éves koromban, első tengeri utam.</p>
            </div>
        </body>
    </text>
</TEI>
