<?xml version="1.0" encoding="UTF-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0" xml:id="HU12502" xml:lang="hu">
   <teiHeader>
      <fileDesc>
         <titleStmt>
            <title>A három kenyeres-pajtás</title>
            <author ref="viaf:1863-1936">Gaál Mózes (1863–1936)</author>
            <respStmt>
               <resp>ELTeC conversion</resp>
               <name>Palkó Gábor<ref target="https://viaf.org/viaf/65989506"/>
               </name>
               <name>Fellegi Zsófia</name>
               <name>Vétek Bence</name>
               <name>Bajzát Tímea Borbála</name>
            </respStmt>
         </titleStmt>
         <extent>
            <measure unit="words">19111</measure>
            <measure unit="pages">48</measure>
            <measure unit="vols">1</measure>
         </extent>
         <publicationStmt>
            <p>Published as part of ELTeC</p>
         </publicationStmt>
         <sourceDesc>
            <bibl type="digitalSource">
               <title>A három kenyeres-pajtás</title>
               <date>2014-02-20</date>
               <publisher>Magyar Elektronikus Könyvtárért Egyesület</publisher>
               <ref target="http://mek.oszk.hu/12500/12502"/>
               <respStmt>
                  <resp>Original Electronic Edition</resp>
                  <name>Mühlbeck Károly</name>
                  <name>Szever Pál</name>
                  <name>Molnár Éva</name>
               </respStmt>
              
                  <bibl type="digitalSource">
                     <title>A három kenyeres-pajtás</title>
                     <date>2014-02-20</date>
                     <ref target="https://mek.oszk.hu/12500/12502"/>
                  </bibl>
               
              
                  <bibl type="printSource">
                     <title>A három kenyeres-pajtás</title>
                     <author>Gaal Mózes</author> 
                     <publisher>Athenaeum</publisher>
                     <pubPlace>Budapest</pubPlace>
                     <date>1914</date>
                     <ref target="https://mek.oszk.hu/12500/12502/pdf/"/>
                  </bibl>
              
            </bibl>
            <bibl type="firstEdition">
               <title>A három kenyeres-pajtás</title>
               <author>Gaál Mózes</author>
               <date>1904</date>
            </bibl>
         </sourceDesc>
      </fileDesc>
      <encodingDesc n="eltec-0">
         <p/>
      </encodingDesc>
      <profileDesc>
         <langUsage>
            <language ident="hu">Hungarian</language>
         </langUsage>
         <textDesc>
            <authorGender xmlns="http://distantreading.net/eltec/ns" key="M"/>
            <size xmlns="http://distantreading.net/eltec/ns" key="short"/>
            <canonicity xmlns="http://distantreading.net/eltec/ns" key="low"/>
            <timeSlot xmlns="http://distantreading.net/eltec/ns" key="T4"/>
         </textDesc>
      </profileDesc>
      <revisionDesc>
         <change when="2020-07-24"/>
         <change when="2020-12-14"/>
      </revisionDesc>
   </teiHeader>
  <text>
      <body>
			<div type="chapter">
            <head>
               Máli néni kosztosai.
            </head>
            <p>
               Máli néni az iskola közelében lakott, éppen a piacsoron. Abból élt,
                  hogy apró diákokat tartott a hátulsó szobájában. Azoknak adott kosztot, azokra
                  mosott, azokat szidta, ha rászolgáltak; de szerette is, mintha a maga gyermekei
                  lettek volna.
            </p>
            <p>
               Kényes gyermeket nem fogadott magához, mert ő nagyúri ellátást nem
                  adott a gyermekeknek. A szoba is egyszerű volt. Az asztal kopott és tele
                  tintafolttal, a székek elnyűttek, az ablakfája össze-vissza volt faricskálva. Husz
                  esztendő óta minden kosztos ezen az ablakfáján próbálta meg, vajjon elég éles-e a
                  bicskája. Egy-egy név volt belevésve, melyet onnan sem Máli néni, sem a vén
                  Zsuzsa, a mindenes cselédleány, lesurolni nem tudott.
            </p>
            <p>
               Két vaságy is volt a szobában s egy vén fakanapé, melyhez hasonlót
                  csak faluhelyen készítenek ma. Mikor Máli néni vette, akkor tele volt pingálva
                  virággal, most már oda a virág róla, de azért ülni is, hálni is lehet rajta. Már
                  pedig az ilyen bútordarab arra való, hogy üljön vagy háljon rajta a diák, nem
                  arra, hogy egész nap a virágjait bámulja.
            </p>
            <p>
               A Máli néni kosztosai arra is használták a kanapét, hogy táncoljanak
                  rajta. Így a virágoknak okvetetlenül el kellett pusztulniok.
            </p>
            <p>
               Vala pedig Máli néninek három darab kosztos diákja. Egy faluból
                  hozták egy szekéren, s egyszerre rakták le őket s egyszerre is bízták a Máli néni
                  kezére, aki ugyanabból a faluból került a városba, mikor a megboldogult férje urát
                  bevették a vármegyéhez hajdunak.
            </p>
            <p>
               Az egyik fiu az özvegy kántorné fia volt. Ezt Gáspárnak hívták; a
                  másik a fazekasé, ezt hívták Menyhértnek; a harmadik a kovácsé, ezt hívták
                  Boldizsárnak. Gáspár cingár volt, finom arcú, nagy fekete szemű; Menyhért hirtelen
                  szőke, csontos és nagyra nyúlt; Boldizsár fekete, mintha szénport evett volna
                  mindig és erős, mint egy növendék tulok. Ő evett a legtöbbet a pajtásai közül s a
                  vékony-pénzű Gáspárt még a saját vére árán is megvédte volna bárki ellen.
            </p>
            <p>
               Máli néni azt mondta az első este, hogy a két ágyba Menyhért és
                  Boldizsár fekszik (mert ők három pengőforinttal többet fizetnek), a kanapéra pedig
                  Gáspár.
            </p>
            <p>
               Ekkor Boldizsár kijelentette, hogy ő azt nem engedi meg, mert a
                  kanapén ő akar hálni. Az ő ágyába feküdjék Gazsi. Menyhért sem akart rosszabbnak
                  látszani, mint Boldizsár; ő meg erősködött, hogy csak azért is az ő ágyába
                  feküdjék Gazsi, ne a Bódiéba.
            </p>
            <p>
               Bódi és Menyhért emiatt még aznap este összevesztek, hajbakaptak s
                  minekutána Bódi legyűrte pajtását a földre, leszorította a két kezét s így szólott
                  hozzá:
            </p>
            <p>
               - Ha neked kedves az életed, esküdjél meg, hogy többé nem akarod a te
                  ágyadba fektetni Gazsit!
            </p>
            <p>
               Máli néni hagyta a fiukat verekedni. Husz esztendő alatt sok
                  mindenféle verekedésben tett ő már igazságot, de még ilyen fura oka egyik
                  verekedésnek sem volt. Gazsi úgy oldotta meg a kérdést, hogy két hétig feküdt a
                  Bódi ágyában, két hétig a Menyuséban. Bódi pedig úgy oldotta meg, hogy este ő lett
                  leghamarább álmos, lefeküdt a kanapéra s ilyenkor Menyus kénytelen volt az ő ágyát
                  foglalni el.
            </p>
            <p>
               Ha pedig Bódinak a hetivásárok alkalmával holmi ennivalót küldött be
                  az édesanyja, hát Gazsinak le kellett ülnie az asztalhoz s addig nem volt szabad
                  fölkelnie, míg mindent fel nem faltak. Menyus is kapott belőle, de a legjobb
                  falatok Gazsinak jutottak.
            </p>
            <p>
               No az igaz, hogy a vékony kis legényke meg is érdemelte, hogy a
                  pajtásai ilyen nagyon szerették s kényeztették. Olyan gyöngéd volt, mint valami
                  leányka.
            </p>
            <p>
               Mind a kettőnek megcsinálta a dolgozatát. Mind a kettőt lerajzolta. Ő
                  csinálta a papiroshajót, a sárkányt; kieszelt ezerféle furfangos játékot. Mindenre
                  kész volt, amire pajtásai felszólították.
            </p>
            <p>
               A két másik bumfordi pedig, ha veszekedett: ez mindig csak azért
                  történt, mert egymáson akartak túltenni a Gazsi iránt való szeretetben.
            </p>
            <p>
               Máli néni csak csodáját látta. Ha a Bódi tányérjára nagyobb darab
                  húst talált tenni s a Gazsiéra kisebbet: a nagyobb darab villámgyorsan odaröpült a
                  Gazsi tányérjára; Menyus a tésztával cselekedett hasonlót. Szegény Gazsi utoljára
                  kezdette magát szégyenleni a néni előtt.
            </p>
            <p>
               - Neked muszáj sokat enned! - parancsolta Bódi, - mert te sovány
                  vagy, mint a keszeg, s én megfogadtam anyádnak, hogy gondodat viselem.
            </p>
            <p>
               Egyszer egy kamasz fiu Gazsit meglökte az utcán s a vézna fiucska
                  elesett.
            </p>
            <p>
               Bódi és Menyus, mint két komondorkölyök, úgy esett a fiunak s
                  valóságos utcai zűrzavart csináltak. Még a városszolga is odajött s a két
                  imposztort be akarta kisérni, de Bódi intett Menyusnak s a következő pillanatban
                  már üthette a városszolga bottal a nyomukat.
            </p>
            <p>
               Az iskolában úgy hívták őket:
               
                  kenyerespajtások
               
               . A tanár pedig azt mondta:
            </p>
            <p>
               - Napkeleti három király.
            </p>
            <p>
               Aznap este Menyus így szólt pajtásaihoz:
            </p>
            <p>
               - Hátha belőlünk igazán három király lenne?
            </p>
            <p>
               - A te fejedre apád agyagból csinálna koronát - veti oda Bódi, - az
                  enyémre apám vasból kovácsolna. A Gazsié lenne aranyból.
            </p>
            <p>
               Menyus addig kérte Gazsit, míg lerajzolta mindhármukat királyi
                  pompában, koronás fejjel. S habár akkor este savanyú krumplit vacsoráztak, mégis
                  királyi álmokkal játszott a lelkük.
            </p>
            <p>
               Oh, aranyos álma az ifju léleknek, milyen bűbájos színekkel tudod te
                  a jövőt festeni! Hadd ragyogjon a három fiucskának a fején a korona! Míg ott
                  ragyog, addig boldogok.
            </p>
            <p>
               
            </p>
         </div>
         <div type="chapter">
            <head>
               Az özvegy kántorné l
               evele.
            </head>
            <p>
               Májusban történt, hogy Gazsi levelet kopott hazulról. Szép öreges
                  verébfejű betükkel volt írva. Gazsi úgy örvendett, hogy egészen belepirult, mikor
                  Máli néni átadta neki a hazulról jött levelet.
            </p>
            <p>
               A levél nagyon szomorú volt.
            </p>
            <p>
               »Édes, szeretett fiam, Gazsi, én az Úristentől minden jót kívánok
                  neked, jobbat, mint reám mért ő Szent Felsége. Mert én, édes fiam, már február óta
                  csak úgy tengek-lengek a világon. De azért te ne búsulj, mert aki a fűszálnak erőt
                  ad, ha a szélvihar tépi a nagyerős fákat, megőriz engem is. Te csak tanulj
                  szorgalmasan, édes kicsiny fiam, én egyetlen reménységem, én vigasztalásom, mert a
                  szép észbeli tehetség, ami neked vagyon, Istennek különös ajándéka. Erigy el, édes
                  fiam, a főtisztelendő gvardián úrhoz, a minorita-atyák kolostorába s kérd meg
                  szépen, hogy az apádurad kedvéért ne átaljon reád jó szemmel nézni s ha miben
                  tudna, hát legyen neked segítségedre. A te apád tanulótársa és jó barátja volt
                  néki. Ha engem birnának a lábaim, elmennék én, akár gyalog is. Mondd meg, lelkem
                  fiam, ezt is szépen, illedelmesen.
            </p>
            <p>
               Hogy te egészen árván ne maradj, arról gondoskodni fog a jóságos
                  Isten, kinél vagyon a földi dolgokban a segítség, mennybéli dolgokban a reménység.
                  Én pedig alázatos lélekkel és áhitatos szívvel imádkozom éretted.«
            </p>
            <p>
               Ez volt abban a levélben írva, melynek Gazsi olyan nagyon örvendett.
                  Mikor pedig elvégezte, hát omlottak a könnyei.
            </p>
            <p>
               Bódi kiment az udvarra s ott törölte meg a szemét. Menyus elkezdett
                  egy csomó ostobaságot mesélni, hogy Gazsit jó kedvre hangolja.
            </p>
            <p>
               Ezalatt Bódi odament Máli nénihez s kérte, hogy menjen be és
                  vigasztalja Gazsit, mert Gazsi erősen sír, szomorú levelet kapott az
                  anyjától.
            </p>
            <p>
               Már az igaz, hogy vigasztalni csak az asszonyok tudnak. Az
                  asszonyoknak a szíve lágy az örömben s erős a szenvedésben.
            </p>
            <p>
               Máli néni ezer szép, okos példát hozott fel az életből arra, hogy a
                  doktorok sem tudnak mindent s hogy még a halálos betegek is hamar
                  meggyógyulhatnak. Aztán nyomban a minorita gvardiánra tért át, aki olyan jó ember,
                  mint a falat kenyér s bizonyára meg fogja őt vigasztalni.
            </p>
            <p>
               Menyus rákönyökölt az asztalra s mindig ezt hajtogatta:
            </p>
            <p>
               - No látod!... Én is mondtam neked!
            </p>
            <p>
               Pedig ő egész más dolgokat mondott.
            </p>
            <p>
               Bódi megfogta pajtását a gallérjánál fogva s kivezette a
                  szobából.
            </p>
            <p>
               - Neked ne járjon a szájad örökké, Menyus! Ne szólj közbe, mikor Máli
                  néni beszél. Láttad, hogy már nem sírt Gazsi s mihelyt te belekotyogtál, ott volt
                  megint a könny a szemében.
            </p>
            <p>
               - De mikor úgy sajnálom!
            </p>
            <p>
               - Mintha én nem sajnálnám! Erigy te... te!...
            </p>
            <p>
               Megint kicsibe mult, hogy hajba nem kaptak amiatt, hogy
                  tulajdonképpen melyik is sajnálja jobban Gazsit. Aznap este nem volt vidám
                  beszélgetés a kis udvari szobában. Bódi már a tanulás alatt elaludt nagy
                  kedvetlenségében. Menyus a latin gyakorlat helyett kenyérbélből egy nyulat gyúrt s
                  Gazsi lehajtotta fejét a tenyerébe.
            </p>
            <p>
               - Látod, Menyus, az én fejemre már rákerült az aranykorona helyett a
                  töviskoszorú... És én ezt tudtam. Nekem valami belső hang azt súgja, hogy még sok
                  szerencsétlenség fog érni.
            </p>
            <p>
               - Az pedig nem igaz... Nem! - pattant fel Menyus. Nagy
                  elkeseredésében az asztalhoz vágta a kenyérbélből gyúrt nyulat s az nagyot ugorva,
                  éppen az alvó Bódi orrahegyére koppant.
            </p>
            <p>
               - Ki az?... Mit akar?... riadt fel Bódi. Aztán megpillantotta a
                  kenyérbél-nyulat. Hát ezt ki csinálta?
            </p>
            <p>
               - Én csináltam - mondá Menyus.
            </p>
            <p>
               - Ejnye be nagyszerű! Nézd meg, Gazsi, úgy-e pompás?
            </p>
            <p>
               - Bizony nagyon jól sikerült.
            </p>
            <p>
               - És ezt te csináltad, te fazekas?... No lám, azt hittem eddig, hogy
                  semmit sem tudsz; most már másképpen áll a dolog.
            </p>
            <p>
               - Már miért állana másképpen?
            </p>
            <p>
               - Úgy, hogy belőled szobrász lesz és Gazsiból híres festő...
            </p>
            <p>
               - És belőled? - kérdé kíváncsian Menyus, aki majd elolvad a dicsérő
                  szavaktól.
            </p>
            <p>
               - Belőlem?... Hát ha tudni akarod, azt is megmondom... belőlem
                  lakatos lesz és punktum.
            </p>
            <p>
               Ettől a naptól kezdve Menyus egyebet sem tett, mint agyagból gyúrt,
                  formált macskát, egeret, kutyát, embert, lovat. Az év végére pedig alig tudott
                  kimászni az osztályból, úgy elhanyagolta a tanulást. Pedig nem volt ostoba fiu, de
                  az a
               
                  szobrász
               
                név folyton a fejében motoszkált.
            </p>
            <p>
               Gazsi nem vette oly komolyan a
               
                  festő
               
                nevet. Neki fontosabb és sürgetősebb dolga volt. Elment a gvardián
                  úrhoz az édesanyja szomorú levelével s szépen, illedelmesen kérte, hogy ne
                  feledkezzék meg róla.
            </p>
            <p>
               A gvardián úr szép kövér, piros arcú, kékszemű úr volt. Megveregette
                  a fiu vállát s első kérdése is az volt:
            </p>
            <p>
               - Aztán tudnál-e te ministrálni, édes gyermekem?
            </p>
            <p>
               - Tudok, főtisztelendő atyám!
            </p>
            <p>
               - Akkor rendben vagyunk. Holnap reggel félhétkor légy a
                  sekrestyében.
            </p>
            <p>
               Míg Gazsi benn volt a kolostorban, a két kenyerespajtás ott állott az
                  ajtó előtt s arra fogadtak, hogy Gazsi jó hírrel fog kijönni.
            </p>
            <p>
               A fogadást tulajdonképpen egyik sem vesztette el, mert mindakettő azt
                  állította hogy jó hírrel fog kijönni. Volt aztán öröm! Diadallal vitték haza
                  Gazsit. Bódi még arra is vállalkozott, hogy ő a hátára veszi, de ebből nem lett
                  semmi, mert hasonló szándéka támadt Menyusnak is, már pedig egyszerre két embernek
                  a hátára nem lehet felülni.
            </p>
            <p>
               
            </p>
         </div>
         <div type="chapter">
            <head>
               Bódiból lakatos le
               sz.
            </head>
            <p>
               A kenyerespajtások között Bódi volt a legerősebb fiu s a leggyöngébb
                  tanuló. A tornaórán minden osztálytársát földhöz vágta, az iskolában pedig a
                  legegyszerűbb diák szó, a legrövidebb számtani feladat is őt vágta a földhöz.
            </p>
            <p>
               Igy az év végén eldőlt a sorsa. Az apja sokkal okosabb ember volt,
                  hogysem megverje; ő pedig sokkal jobb fiu volt, hogysem az apját mindennemű szép
                  igérettel hitegesse.
            </p>
            <p>
               - Édesapám - mondta az atyjának, - adjon be engem a Kalapos-utcába
                  ahhoz a lakatoshoz, aki azt a cifra kaput kovácsolta, melyet édesapám is
                  megcsodált. Olyan kaput szeretnék én csinálni.
            </p>
            <p>
               Ez már derék és becsületes beszéd volt.
            </p>
            <p>
               - Igy hát nem akarsz úr lenni? - kérdezte az apja.
            </p>
            <p>
               - Nem én, mert ahhoz sok tanulás kell. Én pedig nem tudok
                  tanulni.
            </p>
            <p>
               A fiu két hónapig segített az apjának a kovácsműhelyben. Annyira
                  vitte a kovács-tudományban, hogy már szép formás szegeket tudott kalapálni, sőt
                  lovat is patkolt. A kezébe jól illett a kalapács; a szikráktól, melyek a tüzes
                  vasdarabokból kipattogtak, nem félt, s a fuvót szerette nyomni.
            </p>
            <p>
               Gazsi mindennap elment hozzá a műhelybe. A kis kormos székre leült s
                  nézte, hogyan dolgozik Bódi. Egyszer így szólott hozzá:
            </p>
            <p>
               - Nekem is jobb volna, ha beállanék valakihez mesterséget
                  tanulni!
            </p>
            <p>
               - Ugyan már no! A te vékony pálcika-karjaid nem arra valók. Aztán ne
                  hidd ám, hogy könnyű a kalapács. Fogd meg csak ezt ni! Emeld föl!
            </p>
            <p>
               Odaadott egy nagy kalapácsot Gazsinak. A gyönge fiu csak két kézre
                  fogva bírta fölemelni.
            </p>
            <p>
               - No látod!... Te csak pingálj, az nem nehéz. Pingáld le apámat,
                  amint patkolja a szolgabíró úr lovát. Meglásd, milyen szép kép lesz az!
            </p>
            <p>
               Vasárnaponként eljött a templomba Menyus is. Hétköznap befogta az
                  apja. Neki is dolgoznia kellett. Agyag volt elég, hát csinálhatott akár egész
                  tehéncsordát. Hanem amikor azt mondta apjának, hogy belőle szobrász lesz, az apja
                  nyomban kivette szájából a kurtaszárú pipát és így szólott hozzá:
            </p>
            <p>
               - Majd meglátjuk, leszel-e képfaragó. Én csak annyit mondok neked,
                  Menyus, hogy első a mindennapi kenyér, azután jön a szobor és a festett kép.
            </p>
            <p>
               Ez pedig nagyon bölcsen volt mondva, csakhogy Menyus még akkor nem
                  értette meg.
            </p>
            <p>
               A három kenyerespajtás vasárnap kiment az erdőbe. Leheveredtek a
                  fűbe, szedret ettek s a jövőről beszélgettek. Menyus előszedte a zsebkendőjéből az
                  agyagteheneket, kutyákat, meg a falusi baktert s a pajtások meg voltak győződve,
                  hogy Menyusból híres képfaragó lesz, de nem híresebb mint amilyen híres festő
                  Gazsiból.
            </p>
            <p>
               Ezalatt pedig a fák leveleit lengette a szellő, a füvek hátán
                  mászkáltak aranyos hátú bogarak s a napsugár hol az egyik, hol a másik fiu arcára
                  tévedt.
            </p>
            <p>
               Gazsi nagy fekete szeme fölragyogott, de megint csak szomorú lett az
                  arca, mert arra gondolt, hogy az édesanyja őt többé nem küldheti a városba, mert
                  ami kis nyugdíjat kap, az rámegy doktorra és patikára. Hej, pedig a szíve, a lelke
                  oda húzta. Ott lesz lakatosinas Bódi, ott fog tovább tanulni Menyus, hát ő mit
                  csinál majd itthon?
            </p>
            <p>
               - Te pedig ne búsulj, Gazsi - vigasztalta Bódi; - mert én tudom, hogy
                  téged az iskolába küldenek. Én azt tudom bizonyosan.
            </p>
            <p>
               Ennek a Bódinak megint igaza volt, mert a rákövetkező vasárnap a
                  főtisztelendő gvardián levelet írt a Gazsi anyjának. Azt írta neki szép szálkás
                  betükkel, hogy a fiut ültesse föl egy vásáros embernek a szekerére s küldje el a
                  minoriták kolostorába. Ott kap szállást, is, kosztot is, ha megbecsüli magát.
            </p>
            <p>
               Gazsi ezzel a levéllel futott Bódihoz, aki éppen mosakodott, hogy a
                  templomba menjen. Ott volt már az udvaron Menyus.
            </p>
            <p>
               - Én is megyek a városba!... Én is! - kiáltotta nagy lelkendezve már
                  a kapuban. - Nézzétek, olvassátok, fiuk!
            </p>
            <p>
               Bódinak szappanos volt az arca, a keze, ő hát nem vehette át a
                  levelet.
            </p>
            <p>
               - Olvasd, Menyus! - kiáltotta s Menyus felolvasta az örvendetes
                  levelet.
            </p>
            <p>
               Ennek a levélnek nagyon váratlan hatása volt Bódira. Mit gondolt, mit
                  nem gondolt: csak átnyalábolta Menyust s a földhöz vágta. Menyus dühösen
                  felugrott, de Bódi ujra a földhöz vágta. És bizony megcselekedte harmadszor
                  is.
            </p>
            <p>
               - Megbolondultál? - ordította elképedve Menyus.
            </p>
            <p>
               - Én nem, csak nagyon örvendek, s ha én nagyon örvendek, akkor muszáj
                  azt, aki a nagy örömet okozta nekem, háromszor a földhöz teremtenem.
            </p>
            <p>
               - De hiszen a gvárdián úr okozta - vélekedtek Menyus a nadrágját
                  tisztogatva.
            </p>
            <p>
               - Te olvastad fel s punktum.
            </p>
            <p>
               - Én hoztam a levelet - jegyzé meg Gazsi; - igazság szerint engemet
                  kellett volna.
            </p>
            <p>
               - Erigy már!... Ha téged én a földhöz vágnálak, úgy eltörnél, mint a
                  plajbász. Ugy-e, Menyus?
            </p>
            <p>
               - Igaz, de...
            </p>
            <p>
               - Gyerünk a templomba!... Délután felmegyünk a Saskőre. Viszek
                  szalámit, kenyeret, bizony még egy kulacs bort is viszek.
            </p>
            <p>
               A kenyerespajtások így tudtak örvendeni a Gazsi szerencséjének! Aki
                  pedig a más szerencséjén örvendeni tud, az nem lehet rossz ember. A rossz embernek
                  rossz a mája is, a rossz máju ember tele van irígységgel. Ott fenn a magas Saskő
                  tetején így szólt Bódi a pajtásaihoz:
            </p>
            <p>
               - Belőletek úr lesz, belőlem nem lesz úr! De én azt mondom, hogy
                  huncut az, aki elfelejti valaha, hogy mi kenyerespajtások voltunk!
            </p>
            <p>
               Gazsinak mindjárt a szemében volt a könny. Ez a könny pedig azt
                  mondta:
            </p>
            <p>
               - Én sohasem fogom elfelejteni!
            </p>
            <p>
               Menyus egy kicsit nekihevült a két pohárka bortól, amit hamarosan
                  bekapott s így kiáltott fel:
            </p>
            <p>
               - Ne beszélj szamárságot, Bódi!
            </p>
            <p>
               Ez is csak azt jelentette, hogy nem fogja elfelejteni.
            </p>
            <p>
               Ez történt augusztus utolsó vasárnapján a Saskőnek a tetején, s a
                  három kenyerespajtás elővette a bicskáját s egy fának a kérgébe bevésték ezt a
                  három betüt: G M B.
            </p>
            <p>
               Ráadásul puha vadkörtét szedtek az erdőben, azt megették s hazáig
                  mind azt énekelték: »Isten áldd meg a magyart!«
            </p>
            <p>
               Ez pedig olyan, szép, oly megható ének...
            </p>
            <p>
               
            </p>
         </div>
         <div type="chapter">
            <head>
               Három esztendő nagy i
               dő.
            </head>
            <p>
               A Bódi apja befogott a szekérbe s augusztus végén bevitte a három
                  fiut a városba. Bódit letette a lakatosnál, Gazsit a minoriták kolostoránál,
                  Menyust pedig beadta Máli nénihez, ő maga természetesen visszament a lakatoshoz,
                  hogy a fiutól elbúcsuzzék.
            </p>
            <p>
               Bódi ezalatt már felkötötte a bőrkötényt s a műhelyben
                  foglalatoskodott. A gazdája csak nézte. Ő eddig ahhoz volt hozzászokva, hogy az új
                  inasok egy-két napig (némelyek még tovább is) sírnak, aztán lassanként törődnek
                  bele a helyzetükbe. Oly inasa is volt, aki három nap mulva egyszerűen hazaszökött,
                  otthon égre-földre esküdött, hogy ő ezentúl nagyon szorgalmasan fog tanulni, csak
                  ne küldjék a kormos, piszkos műhelybe.
            </p>
            <p>
               Tetszett a gazdának szörnyen a fiu. De még az is, amint az apjától
                  elbúcsuzott:
            </p>
            <p>
               - Mondja meg az édesanyámnak, hogy egyet se búsuljon, mert nekem itt
                  jó dolgom lesz.
            </p>
            <p>
               Ez már beszéd! - hunyorgatott szemével a mester s hatalmasan megrázta
                  az apa kezét.
            </p>
            <p>
               - Csinálunk belőle embert, Kovács uram!
            </p>
            <p>
               A kormos műhelyben öt legény dolgozott s Bódin kívül még két inas
                  volt. A mesterrel együtt kilencen voltak. A legények nem igen simogatták az
                  inasgyerekeket s a mester sem bánt velük úgy, mint a himestojással.
            </p>
            <p>
               Sepertek, vizet hordottak; a boltba, korcsmába szaladtak, vitték az
                  árukat, hozták a vasat. Az eső verte, a hideg szél pirosra marta az orcájukat,
                  szén rakódott a hajukra, kezükre. Olyanok voltak, mint holmi ördögfiókák. Bizony
                  verést is kaptak eleget, de legalább nem éheztek, mert a mester tisztességes
                  eledellel tartotta őket.
            </p>
            <p>
               Bódi hétköznap csak ritkán találkozott a kenyerespajtásaival. Egyszer
                  ablakvasakat vitt keresztül a piacon. A diákok akkor jöttek ki. Nem állott meg,
                  pedig szerette volna látni Gazsit.
            </p>
            <p>
               Egyszer csak valaki megfogja hátulról a kabátját:
            </p>
            <p>
               - Hohó, kormos inas, állj meg! Ha így szaladsz, szegény Gazsi nem ér
                  utol.
            </p>
            <p>
               Menyus volt s a nyomában Gazsi.
            </p>
            <p>
               Úgy örvendeztek egymásnak, mintha legalább száz esztendeje nem
                  találkoztak volna. A fiuk összecsoportosultak. Azt hitték, hogy valami baj
                  történt; pedig nem történt egyéb, csak az, hogy három jó barát találkozott a
                  piacon: két diák és egy lakatosinas.
            </p>
            <p>
               Ezt pedig én azért irtam le ilyen apróra, mert ismertem sok diákot,
                  akinek gyermekkori barátjából lakatosinas lett s akik nagyon szégyelték, ha
                  inasbarátjukkal véletlenül az utcán találkoztak.
            </p>
            <p>
               Pedig aki dolgozik, annak a kezét bárki megszoríthatja akár fényes
                  nappal is, az egész világnak szemeláttára.
            </p>
            <p>
               Menyus ebben az esztendőben tömérdek anyagot fogyasztott el. Máli
                  néninek három macskáját gyúrta ki agyagból. Nyilván nagyon sikerülhettek, mert a
                  macskák elkezdtek nyávogni, mikor saját agyag-másukat megpillantották.
            </p>
            <p>
               A fiuk megtudták, hogy Menyus macskákat csinál agyagból s
                  elnevezték:
               
                  macskafazekasnak
               
               .
            </p>
            <p>
               Emiatt szegény Menyusnak elég baja volt, mert hol az egyikkel, hol a
                  másikkal akadt össze s a tanár úr ott marasztotta az iskolában, hogy a szépírásban
                  gyakorolja magát. A szépírásban pedig úgy gyakorolta magát, hogy kétszázszor
                  egymásután ezt írta le a füzetében:
            </p>
            <p>
               »Verekedni illetlen dolog.«
            </p>
            <p>
               Minél több agyagot fogyasztott el Menyus, annál kevesebb ideje maradt
                  a tanulásra. Ennek pedig az a szomorú következménye lőn, hogy karácsonyra négy
                  darab négyes került a bizonyítványába.
            </p>
            <p>
               Ez bizony szomorú dolog volt, s Gazsi nagyon sokat búsult miatta.
                  Mert ilyen volt Gazsi! Neki fájt a Menyus baja.
            </p>
            <p>
               - Ne csinálj te mindig agyag-macskát, Menyus! - mondta neki nagy
                  bánatosan.
            </p>
            <p>
               Bódi pedig azt mondotta:
            </p>
            <p>
               - Neked sem való a tanulás, Menyus! Meglásd, apád földhöz vágja az
                  agyag-macskáidat, téged pedig meg fog verni.
            </p>
            <p>
               Ennek a Bódinak mindig olyan jövendölései voltak, amelyek
                  beteljesedtek. Menyusnak az apja csakugyan összetörte a különben is törékeny
                  macskákat, de nem a földön, hanem szeretett fiának a fején s így szólott
                  hozzá:
            </p>
            <p>
               - Fiam, ha te még egyszer ilyen írást hozol haza az iskolából, akkor
                  a világ minden eleven macskája sem ment meg attól, hogy meg ne verjelek.
            </p>
            <p>
               Hát Gazsinak, a szegény kis vézna portékának, hogy folytak napjai a
                  minoriták kolostorában?
            </p>
            <p>
               Reggel öt órakor már talpon volt. A kútnál megmosdott, a konyhát
                  kiseperte, vizet hozott, lámpásokat takarított. Megette a reggeli kenyerét,
                  ministrált, azután elment az iskolába. Eleinte bizony nehezére esett, hogy olyan
                  korán kellett fölkelnie; de az ember, ha kell s ha erősen akarja, hozzászokik
                  mindenhez, még a koránkeléshez is.
            </p>
            <p>
               Akinek pedig nincs jó meleg téli keztyűje, annak a csikorgó téli
                  hidegben meggémberednek az ujjai. Erre pedig az egyetlen orvosság az, hogy
                  dörzsölgetni kell egymáshoz a két kezet. Lehet közelről fujni is jó meleg
                  lehelettel, de ez nem ér sokat.
            </p>
            <p>
               Gazsi mindezt megpróbálta s úgy tapasztalta, hogy akinek a konyhában
                  s annak is a tűzhely felé eső szögletében jó meleg vacka van, az éjjel nem fagy
                  meg; nappal pedig az, akinek mozgatható keze és lába vagyon, szintén nem fagy
                  meg.
            </p>
            <p>
               A tanulótársai között akadt egy-kettő, aki csúfolta őt »barátok
                  dézsamosogatójának«. Eleinte sírt is miatta, mert fölöttébb érzékeny szíve volt,
                  de később föl sem vette. Mondom, hogy az ember a világon mindenhez hozzászokik; a
                  jóhoz hamar, a rosszhoz lassabban.
            </p>
            <p>
               Leginkább szerette Gazsi, ha vasárnap délután a kolostor folyosóján
                  sorjában nézegette a szentképeket. Nagyon sok régi kép volt ott. Különösen
                  megtetszett neki egy, mely Páduai Szent Antalt ábrázolta a gyermek-Jézussal.
            </p>
            <p>
               Nem állhatta meg, hogy elő ne vegye a ceruzáját, a rajzpapirosát és
                  le ne rajzolja. Egyszer javában rajzolgatott, mikor a főtisztelendő gvardián arra
                  haladt.
            </p>
            <p>
               - Mit csinálsz itt, Gáspár? - kérdezte tőle.
            </p>
            <p>
               - Dicsértessék a Jézus Krisztus! - köszönt nagyon megijedve s
                  felugrott a padról.
            </p>
            <p>
               - Mi az?
            </p>
            <p>
               - Rajz... megpróbáltam...
            </p>
            <p>
               - Addsza ide, hadd lássam!
            </p>
            <p>
               Gazsi kezében reszketett a papiroslap, mikor odaadta.
            </p>
            <p>
               A főtisztelendő gvardián úr hosszasan és nagyon figyelmesen nézte
                  előbb a rajzot, aztán az eredeti képet.
            </p>
            <p>
               - Kitől tanultál rajzolni, fiam? - kérdezte fölöttébb nyájasan.
            </p>
            <p>
               - Senkitől sem tanulhattam. Csak úgy magamtól.
            </p>
            <p>
               - Hm! Aztán vannak még rajzaid?
            </p>
            <p>
               - Van még, de azok nem jók...
            </p>
            <p>
               - Nem? Aztán megmutatnád nekem?
            </p>
            <p>
               Gazsi egy rakás különféle rajzot vett ki a ládájából, mely a
                  fáskamrában volt s bevitte a főtisztelendő gvardián úrhoz.
            </p>
            <p>
               - Hagyd itt, Gáspár, majd megnézegetem.
            </p>
            <p>
               Másnap a gvardián így szólott Gazsihoz:
            </p>
            <p>
               - Ügyes dolgokat pingáltál. Majd keresünk valami oktatót neked. Jó
                  kezed és jó szemed van.
            </p>
            <p>
               Gazsinak csak ezt mondotta, de a többi tisztelendő atyának a kolostor
                  nagy ebédlőjében bezzeg sokkal többet:
            </p>
            <p>
               - Azt mondom nektek, hogy ezt a ritka szép tehetséget kár és nagy bűn
                  volna parlagon hagynunk. Nézzétek ezt a favágót, ezt a kofaasszonyt, micsoda szép
                  rajzok! Taníttatni fogjuk s punktum.
            </p>
            <p>
               - Csakhogy szegények vagyunk! - jegyzé meg nagyot sóhajtva az egyik
                  tisztelendő atya.
            </p>
            <p>
               - Az Isten majd megsegít!
            </p>
            <p>
               - Nem mindenkiből lesz Munkácsy Mihály! - vélekedék a másik
                  tisztelendő atya.
            </p>
            <p>
               Hiábavaló minden ellenvetés. A főtisztelendő gvardián akarta. Ő pedig
                  nagyon erős akaratú ember volt.
            </p>
            <p>
               Gazsi tanult rajzolni.
            </p>
            <p>
               És Gazsi ettől a naptól kezdve még nagyobb kedvvel és buzgósággal
                  dolgozott a kolostorban. A sok fa- és vizhordásnak, a seprésnek, a korán kelésnek
                  az lett az eredménye, hogy a vézna Gazsi egy év alatt megerősödött.
            </p>
            <p>
               Bódi minden vasárnap megtapogatta a »béká«-ját s örvendve
                  kiáltá:
            </p>
            <p>
               - Most már elbirnád azt a nagy kalapácsot!
            </p>
            <p>
               Mert a három kenyerespajtás minden kinálkozó alkalmat felhasznált
                  arra, hogy találkozzék egymással.
            </p>
            <p>
               Mióta pedig Bódinak az ő gazdája minden szombaton ötven krajcárt
                  adott, mert hogy a fiunak nagy hasznát vehette a műhelyben, Gazsi minden vasárnap
                  egy árkus finom rajzpapirost kapott Bóditól.
            </p>
            <p>
               - Ne búsulj, Gazsi, - mondogatta neki. - Ha én egyszer legény leszek,
                  akkor festéket is vásárlok neked.
            </p>
            <p>
               * * *
            </p>
            <p>
               A második évben Menyust az apja kivette az iskolából s beadta
                  inasnak... egy mázolóhoz. A dolog tulajdonképpen úgy történt, hogy az apa erőnek
                  erejével fazekast akart a fiuból csinálni, de Menyus addig istenkedett, hogy őt a
                  városba adják s hogy ő mázoló, vagyis szobapiktor szeretne lenni, míg az apja
                  megkönyörült rajta s bevitte a városba.
            </p>
            <p>
               Menyus boldog volt, hogy újra együtt lehet a
                  kenyerespajtásaival.
            </p>
            <p>
               A mázoló, kihez Menyust adták, durva, részeges ember volt. Az inas
                  neki tulajdonképpen csak arra kellett, hogy pálinkát hordjon a sarki kocsmából s
                  hogy a mester apró gyermekeit dajkálja.
            </p>
            <p>
               Menyus különben sem volt valami türelmes természetű. A mester sokat
                  szidta, mert lassan járt, mikor pálinkáért küldte. A mesterné meg azért szidta,
                  hogy mindig festéket kever, mikor neki a gyermekekre kellene ügyelnie.
            </p>
            <p>
               Menyus három hónapig ette a mázolónak kenyerét, aztán egy vasárnap
                  odaállott a mester elébe s így szólott:
            </p>
            <p>
               - Én elmegyek, mert itt nem tanulok semmit.
            </p>
            <p>
               A mázoló még csak össze sem szidta. Mintha érezte volna, hogy a
                  fiunak igaza van, vagy mert tudta, hogy néhány nap mulva úgyis be kell a műhelyét
                  zárni, mert a sok szeszes ital sok pénzbe kerül, s aki nem dolgozik, annak a sült
                  galamb nem repül a szájába.
            </p>
            <p>
               Menyhért egy ezermesterhez állott be, aki tudott szentképeket festeni
                  (főleg a falusi emberek vették az országos vásárokon), tudott agyagfigurákat
                  csinálni, rámázott képeket, aranyozott képkereteket, esztergályozott
                  sakkfigurákat, kugligolyókat; tudott kosarat fonni, taplósipkát készíteni;
                  fenyőtobozból remekelt kosárkát, képrámát. Annyit tudott, hogy talán a puskaport
                  is feltalálta volna, ha már jóval előtte fel nem találják vala.
            </p>
            <p>
               Hívták pedig ezt az ezermestert Ludovico Ceponak.
            </p>
            <p>
               Talián volt a származása, de a városban mindenki Csép Lajosnak vagy
                  hegyesszakállú taliánnak hívta.
            </p>
            <p>
               A talián ezermester megnézte azokat az agyagállatkákat, melyeket
                  Menyus készített, azután felrántotta a vörös szemöldökét egészen a feje búbjáig,
                  nyomban azután leeresztette az orra hegyéig s így szólott:
            </p>
            <p>
               - Vederemo! (Meglássuk!)
            </p>
            <p>
               Ez pedig idegen szó volt s Menyus nem értette, hanem az nem tett
                  semmit.
            </p>
            <p>
               Szobrásziskolába került s kimondhatatlanul boldog volt.
            </p>
            <p>
               
            </p>
         </div>
         <div type="chapter">
            <head>
               Az első hetibér s még valami.
            </head>
            <p>
               A Menyus inasévei fölöttébb változatosak voltak. Nem hiába, hogy
                  ezermester volt a hegyesszakállú talián, mert bezzeg sem a gipszfigurákkal, sem a
                  képrámákkal nem elégedett meg. Sokkal különb dolognak a fölfedezésén törte a
                  fejét. Repülőgépet akart kieszelni. Egy olyan masinát, melyen a gyermek is messze
                  földet be tud járni anélkül, hogy lábával egy talpalatnyi földet érintene.
            </p>
            <p>
               Ezt a dolgot nagy titokban tartotta. Volt neki egy sötét kamrája.
                  Abba esténként behúzódott. Egy nagy agyagkancsót megtöltettet a szegletkorcsmában
                  borral, azután a kamra ajtaját becsukta, a kis kézilámpást meggyujtotta s éjfélig
                  fúrt-faragott, pacsmagolt, míg a kancsóból a bor, a lámpásból a petróleum s a
                  fejéből a terv ki nem fogyott.
            </p>
            <p>
               Menyusnak minden este azt mondta:
            </p>
            <p>
               - Holnap meglesz, s akkor nagyon gazdag leszek!
            </p>
            <p>
               Menyus eleget kandikált be a kulcslyukon, de nem látott egyebet, mint
                  egy bozontos fejet, egy hegyes szakállt a falon, amely ide-oda mozgott.
            </p>
            <p>
               Szentül meg volt győződve, hogy a gazdája aranyat csinál vagy akar
                  csinálni. Ami nem is volna rossz mesterség, csak olyan átkozottul nehéz mesterség
                  ne volna.
            </p>
            <p>
               Menyus különben megtanult képrámát csinálni, aranyozni, sőt, ha
                  agyagja volt, még figurákat is gyurogatott.
            </p>
            <p>
               A talián rendesen megdicsérte, de nem rakta ki az ablakba a Menyus
                  figuráit, hogy az utcán járó-kelő emberek megcsodálják.
            </p>
            <p>
               Aztán eljártak a nagy vásárokra. Ilyenkor a kis boltot bezárták, egy
                  csomó festett képet, rámát, gipszfigurát becsomagoltak a ládába s négy-öt napig
                  odavoltak.
            </p>
            <p>
               A talián igen furcsán és szaporán beszélt. A gyermekek megálltak a
                  sátor előtt s bámészkodtak. Menyusnak pedig ez a vándorélet módfelett megtetszett
                  s már előre számítgatta, mikor a maga gazdája lesz, mennyi tömérdek portékát fog
                  eladni. Nagyon gazdag ember lesz belőle, épít házat, a lakatosmunkát Bódival
                  végezteti, a falakra pedig mind Gazsinak a képét fogja felakasztani és
                  természetesen a rámákat ő csinálja.
            </p>
            <p>
               Ebbeli nagy ügyességét akkor mutatta meg, mikor Gazsi elkészült a
                  főtisztelendő gvardián arcképével, amely a megszólalásig hű volt. Bódi kovácsolt
                  vasból akart rámát csinálni hozzá, Menyus aranyozott fenyőfából. Ez utóbbi jóval
                  kevesebbe került s így ezt fogadták el a kenyerespajtások.
            </p>
            <p>
               Azon a napon, amelyen Gazsi a szép rámás arcképet a gvardián úrnak
                  reszkető kézzel és dobogó szívvel átadta, igen nagy dolog történt. Bódihoz így
                  szólott a mester:
            </p>
            <p>
               - Fiam, holnaptól kezdve
               
                  legény
               
                vagy. Ha nálam akarsz maradni, adok hetenként hat forint bért.
            </p>
            <p>
               Aki hetenként hat forint bért kap, az havonta huszonnégy forintot
                  szerez, már pedig huszonnégy forint rengeteg sok pénz volt a Menyus szemében.
            </p>
            <p>
               Ettől az időtől kezdve bizonyos tiszteletet érzett Bódi iránt s
                  epedve várta az időt, mikor a talián neki is azt mondja:
            </p>
            <p>
               - No fiam, holnaptól kezdve legény vagy s ha nálam maradsz,
                  kapsz
               
                  tíz
               
                forintot.
            </p>
            <p>
               Mert egy művésznek bizonyára többet fognak fizetni, mint egy
                  lakatosnak.
            </p>
            <p>
               Ezt gondolta Menyus és még buzgóbban csinálta az ezerféle dolgot, mit
                  a gazdájától látott. Utoljára már csak ő dolgozott a kis boltban, mert a gazdája
                  folyton a sötét kamrácskát bujta s minden este izgatottabb hangon mondá:
            </p>
            <p>
               - Holnap bizonyosan meglesz!... He-he-he!...
            </p>
            <p>
               - Mi lesz meg, mester?
            </p>
            <p>
               - Mi?... A gép! - viszonzá titokzatos hangon a mester... - A gép, mio
                  filio... fiam, a gép!
            </p>
            <p>
               Menyust majd fölvetette a nagy erős kiváncsiság.
            </p>
            <p>
               - Miféle gép?
            </p>
            <p>
               A mester odahajolt a fiu füléhez és megsúgta, hogy miféle gép.
            </p>
            <p>
               Aztán bevitte a kamrájába s megmutatott neki egy fura masinát,
                  melynek kereke is volt, szárnya is volt, vászon is volt rajta, csavarni is
                  kellett, mindazonáltal nem mozdult meg a helyéről. És éppen ez volt a nagy baj.
                  Minden megvolt, csak ez nem volt meg.
            </p>
            <p>
               A mester két óráig magyarázta, de Menyus nem értette meg. A masina
                  pedig ott feküdt a kamra padlóján s nem sokat bánta, hogy mind róla beszél a
                  talián; ha megemelte, fölállott; ha letette, újra tovább feküdt a padlón.
            </p>
            <p>
               Menyus másnap elújságolta a kenyerespajtásoknak, hogy az ő gazdája
                  feltalált egy repülőgépet. Bódi azt mondta rá:
            </p>
            <p>
               - No hát, ha feltalálta a repülőmasinát, akkor vagy megbolondult,
                  vagy meg fog nemsokára bolondulni.
            </p>
            <p>
               És csodálatos dolog, ennek a Bódinak ebben is igaza volt, mert a
                  szegény talián feje mind zavarosabb lett, mind többet beszélt s mindig csak a
                  repülőgépről beszélt.
            </p>
            <p>
               Néha az utcán is elkezdett szaladni s a bámészkodóknak azt mondotta,
                  hogy ő nem szalad, hanem repül.
            </p>
            <p>
               Egy szombati napon a szegény taliánt a folyóból húzták ki, mert a
                  hidról belerepült a vizbe. Ettől kezdve vigyázni kellett rá. A kis boltból eladtak
                  mindent, a mestert elvitték a kórházba, Menyus pedig kenyér és gazda nélkül
                  maradt.
            </p>
            <p>
               Két hétig ott élt Bódinak a lakásán, mert nagyon szégyelte, hogy
                  hazamenjen. Számon kérte magától, hogy tulajdonképpen miféle mesterséget tud s
                  kisült, hogy ő ezerféle mesterséget tanult, de egyet sem tanult meg jól. Ez pedig
                  nagy baj a mai világban.
            </p>
            <p>
               - Azt mondjátok meg fiuk, hogy mit csináljak? - kérdezte a
                  kenyerespajtásaitól.
            </p>
            <p>
               - Eredj haza, Menyus - tanácsolta Bódi - s tanuld meg az apád
                  mesterségét. Ha jó fazekas lesz belőled, jobban megélsz, mint ha mindent tudsz, de
                  semminek sem veheted hasznát.
            </p>
            <p>
               - Csak hogy én... én művész szeretnék lenni! - mondá keserves hangon
                  Menyus. - Örökké tányért, lábast csináljak? Halljátok fiuk, Budapesten tudnék én
                  boldogulni. Ott vannak igazi szobrászok. A szegény gazdám nem értett hozzá.
            </p>
            <p>
               - Menj haza, Menyus! - bíztatta Bódi az ő művész barátját. - Apád
                  megbocsát neked, ha szépen megkéred. Ne csinálj te bolondságot, mert még te is
                  repülőgépet fogsz feltalálni s az baj lesz.
            </p>
            <p>
               A szelid Gazsi is nagyon a lelkére beszélt Menyusnak s valahogy
                  sikerült nekik Menyust rábirni, hogy hazamenjen.
            </p>
            <p>
               Ez történt márciusban, hát május végén újra köztük termett.
            </p>
            <p>
               - A vásárra jöttél? - kérdezte Bódi.
            </p>
            <p>
               - Nem én, csak azért jöttem, hogy megkérdezzem tőletek, jöttök-e
                  Pestre, mert én megyek.
            </p>
            <p>
               - Aztán mit keresel ott? - kérdé Gazsi.
            </p>
            <p>
               - Hírt és dicsőséget! - áradozott Menyus, az arca pedig
                  ragyogott.
            </p>
            <p>
               - Hát apád?
            </p>
            <p>
               - Azt mondta, hogy menjek Isten hírével s próbáljak szerencsét.
                  Fazekas énbelőlem soha sem lesz, mert a gazdám talián vért oltott belém.
            </p>
            <p>
               Aztán tűzzel mesélt arról, hogy milyen híres emberek kezdették meg a
                  művészi pályát, mint ő. Egyik asztalosinas volt, a másik lakatos és lett belőlük
                  világhírű ember. Aki mindig egy faluban vagy városkában marad, abból sohasem lesz
                  semmi.
            </p>
            <p>
               Bódi eleinte kacagta pajtásának a lelkesedését, de utoljára rá is
                  ragadt abból valami. Gazsi pedig nagyon elgondolkozott.
            </p>
            <p>
               - Ne sokat törjétek a fejeteket, hanem gyertek velem! Majd
                  meglátjátok, hogy nekem lesz igazam.
            </p>
            <p>
               - Mégsem megyünk! - kiáltott fel Bódi. - Nekem jó helyem van,
                  Gazsinak még ezt az osztályt ki kell tanulnia; ha kitanulta, majd meglátjuk, mit
                  csinálunk. Eredj te csak egyedül.
            </p>
            <p>
               - Már pedig én egyedül nem megyek. Most, hogy néhány hónapig otthon
                  voltam s titeket nem láttalak, mindig bántott valami. Erősen hiányoztatok. Ha jött
                  a vasárnap, már készülődtem hozzátok. Az apám szidott, hogy még a templomba sem
                  járok. De mikor nem vagytok
               
                  ti
               
                ottan?
            </p>
            <p>
               Igy szólt Menyus és az ő nagy sárgás-zöld szemei megteltek
                  könnyel.
            </p>
            <p>
               A kenyerespajtások is elérzékenyedtek és megtelt mindhármuknak a
                  szíve nagy, áldó melegséggel, melyet az emberek közönségesen
               
                  szeretetnek
               
                szoktak nevezni s mely a nagyúri palotában, a kicsiny kunyhóban
                  egyaránt a legdrágább kincs e földi életben.
            </p>
            <p>
               
            </p>
         </div>
         <div type="chapter">
            <head>
               Csupa szomorúság.
            </head>
            <p>
               Az első szomorú hír hazulról jött és szólott Gazsinak.
            </p>
            <p>
               Az édesanyja meghalt.
            </p>
            <p>
               Gazsi elment Bódihoz, hogy elbúcsuzzék tőle s nyomban elinduljon, még
                  pedig gyalog - a temetésre. Az eső nagyon esett, Gazsinak pedig vékony volt a
                  ruhája; a szél is fujt s ilyen időben négy órai útat gyalog megtenni, nem
                  tartozott a legkellemesebb dolgok közé.
            </p>
            <p>
               Bódi kinyitotta a záros ládáját, annak a fiókjából kivett három
                  ezüstforintot, azt belecsúsztatta a lájbija zsebébe s elvitte Gazsit egy
                  fuvaroshoz, kinek a szekerét éppen tegnap reparálta meg.
            </p>
            <p>
               Megalkudott vele három forintban s felültette Gazsit. A szekeresnek
                  volt egy nagy ócska pokróca, azt rátette a fiu hátára, belegöngyölte a térdét is,
                  aztán megcsókolta s azt mondta, hogy ne sírjon sokat, mert immár úgyis hiába sír.
                  A temetés után pedig jőjjön vissza, de ne legyen beteg.
            </p>
            <p>
               Az ilyen dolgokat az ember mind elmondja könnyen, de akinek az anyja
                  meghal, az nem sírhat eleget. A szív úgy megtelik könnyel, hogy sokat kell sírni,
                  míg kiürül. Azt is könnyű mondani, hogy ne legyen valaki beteg. A szél nem kérdezi
                  az embertől, hogy akarsz-e beteg lenni, a szél csak fuj és átjárja a testet és
                  lelket.
            </p>
            <p>
               Gazsi nagybeteg lett.
            </p>
            <p>
               Ott feküdt a Bódi anyjáéknál a temetés után három hétig s Bódi minden
                  szombaton hazagyalogolt s minden hétfőn hajnalban visszagyalogolt a városba. De
                  vasárnap ott akart lenni Gazsi mellett. És minden vasárnap ott találta a beteg
                  ágyánál azt a sárgás-zöld szemű fiut, aki nagy, híres művész akart lenni s aki az
                  apja agyagját mindennap fogyasztotta s a falusiaknak cifra képrámákat csinált és
                  várta, mind várta, hogy Gazsi legyen újra egészséges, hogy menjenek hárman
                  Pestre.
            </p>
            <p>
               Mikor Gazsi talpraállott s visszamehetett a kolostorba, a
                  nagytiszteletű gvardián urat már egy nagy bőrös székben találta. De az ott meg nem
                  mozdult... agyát szélütés érte.
            </p>
            <p>
               Szegény Gazsi nagyon megijedt. Ez a jó ember fogta eddig a pártját;
                  ez a jó ember igérte meg, hogy tovább is gondját viseli - s ime, most őt is
                  elvesztette.
            </p>
            <p>
               Szomorúan vette kezébe a könyveket, de a rajzoló ónt nem. Mindig
                  tanult, tanult, hogy az utolsó osztályról meglegyen a bizonyítványa. Érezte, hogy
                  ennél több osztályt úgy sem fog végezni, mert miből tanuljon? Abban a városkában
                  csak négyosztályú volt az iskola, idegen helyt őt nem ismerik. Kavargott a fejében
                  százféle gondolat, hogy mihez fogjon, de nem állapodott meg semmiben.
            </p>
            <p>
               Bódi látta ezt a nagy töprengést, ezt a nagy szomorúságot. Mindig
                  várta, hogy Gazsi elpanaszolja, de Gazsi néma maradt.
            </p>
            <p>
               Menyus küldözgette hazulról a leveleket. Csupa sürgető, izgató,
                  bíztató bolondos levelek voltak. Mindenik azzal végződött:
            </p>
            <p>
               »Fiuk, írjátok már meg, hogy mikor lesz az indulás, mert a türelmem
                  fogyatékán van.«
            </p>
            <p>
               És mindenik levél arról szólott, hogy az ország szép fővárosában
                  ragyog fel az ő szerencséjüknek csillaga. Ott lesz Bódiból világhírű műlakatos,
                  Gazsiból világhírű festő - és belőle is legalább országos hírű szobrász.
            </p>
            <p>
               Ezenközben Gazsi letette az utolsó, a negyedik osztályból a
                  vizsgálatot. Az új gvardián azt mondotta neki, hogy szép s dicső dolog a pingálás,
                  de egy darab biztos kenyér mégis csak többet ér. Tanácsolta, hogy legyen tanító.
                  Néhány esztendeig még tanul s aztán elkerül valami csendes falucskába, ott neki
                  igen jó dolga lesz.
            </p>
            <p>
               Ebből a tanácsból kiolvashatta Gazsi, hogy a főtisztelendő úr
                  támogatására nem számíthat.
            </p>
            <p>
               Bódinak elpanaszolta s nagyon elérzékenyedett.
            </p>
            <p>
               - Mondottam én, hogy jobb lett volna nekem is valami mesterséget
                  tanulnom, mint neked. Mit ér az, hogy szívemben megvan a nagy kívánság, mikor
                  olyan nagyon tehetetlen vagyok! Te voltál köztünk a legokosabb, Bódi; neked
               
                  van
               
                kenyered.
            </p>
            <p>
               - Az, hogy kenyerem van, igaz - válaszolá Bódi; - de az, hogy én
                  voltam a legokosabb, nem igaz. Mondtam, hogy belőled híres festő lesz s meg fogom
                  neked mutatni! A jövő hónapban megyünk Budapestre, addig eltartanak téged a
                  szüleim s nem fogsz többé a kolostorba visszamenni. Igy lesz, Gazsi s te egyet se
                  búsulj! Éretted fölmegyek abba a nagy városba, de a bolondos Menyus kedvéért nem
                  mentem volna föl, mert benne nincsen sok reménységem.
            </p>
            <p>
               Gazsi nyakába borult Bódinak s csak annyit tudott mondani:
            </p>
            <p>
               - Oh, Bódi, Bódi! Sohasem fogom neked visszafizetni ezt a
                  jóságodat!
            </p>
            <p>
               Az izmos lakatoslegény pedig megfogta Gazsinak a kezét s erősen
                  megszorította.
            </p>
            <p>
               Aznap megint jött egy sürgető levél Menyustól: »Fiuk, mikor
                  indulunk?« Erre aztán postafordultával kapott választ: »Jövő hónap elején, még
                  pedig gyalog!«
            </p>
            <p>
               
            </p>
         </div>
         <div type="chapter">
            <head>
               Három vándorlólegény.
            </head>
            <p>
               Gyönyörű juliusi nap volt, mikor a három vándorlólegény elindult a
                  szülőfalujából. Menyusnak egy jókora zsák volt a hátán. A zsákba betett az
                  édesanyja két frissen sült kenyeret, egy csomó szalonnát, tizenöt darab nyári
                  almát; felül pedig egy csomó gipsz- és agyagfigura volt, miket a java termeléséből
                  válogatott ki Menyus, hogy megmutassa a budapesti híres képfaragóknak.
            </p>
            <p>
               Gazsi egy nagy mappát szorongatott a hóna alatt s a Bódi vörösszélű
                  nagy ernyőjét vitte a kezében. Valóságos családi ernyő volt, elfértek szükség
                  esetén mind a hárman alája, csakhogy ilyenkor nem Gazsinak, hanem Menyusnak
                  kellett tartania.
            </p>
            <p>
               A Bódi nagy bőriszákja tele volt tömve ruhával, de volt abban
                  szerszám is, mert az ember nem tudja soha, hogy útközben mire lesz szüksége.
            </p>
            <p>
               Pénzt is vittek magukkal. Bódinál volt harminc forint, Menyusnál
                  tizenhét.
            </p>
            <p>
               A fazekas ezt mondta fiának búcsuzóba:
            </p>
            <p>
               - Menyus, ha belőled valami derék ember nem lesz, ne kerülj a szemem
                  elé!
            </p>
            <p>
               A kovács megszorította fiának a kezét s így szólott:
            </p>
            <p>
               - Vezéreljen téged az Isten, fiam! A szíved jó, a kezed erős, az
                  eszed a helyén van.
            </p>
            <p>
               Csak Gazsinak nem volt, aki valami búcsuszót mondjon. Úgy állott ő
                  ezen a nagyvilágon, mint a kisujjam. Se apja nem volt, se anyja nem volt, minden
                  vagyonát a hóna alatt szorította. A zsebében volt egy csomó színes kréta, ceruza,
                  néhány darab festék (azokat is Bódi vásárolta neki), meg egy-két kopott
                  ecset.
            </p>
            <p>
               A falu végén állott egy feszület. Belepte a por, a korlátja már
                  korhadozott s köröskörül benőtte a keserűlapu, szerbtövis. Az emberek az útszéli
                  feszületről nagyon meg szoktak feledkezni.
            </p>
            <p>
               Gazsinak valami benső hang azt súgta, hogy a feszület előtt
                  megálljon, levegye fejéről a kalapot s búcsut vegyen tőle.
            </p>
            <p>
               Mert hogy eszébe jutott valami.
            </p>
            <p>
               Az jutott eszébe, hogy ehhez a feszülethez gyakran járt volt ki az ő
                  édesapja, az érces hangú kántor s olyan szépen énekelt, hogy a falusi embereknek a
                  szíve szinte olvadt a nagy gyönyörűségtől. És eszébe jutott az is, hogy ugyanehhez
                  a feszülethez gyakran járt ki az édesanyjával. Az édesanyja sok könnyet hullatott
                  s gyakran mondogatta:
            </p>
            <p>
               - A jó Isten majd gondodat viseli, én szegény árvácskám! - Ez jutott
                  eszébe Gazsinak s felfohászkodott az ő lelkében. Segítségét kérte annak, akinek az
                  ő édesanyja egykoron az oltalmába ajánlotta.
            </p>
            <p>
               Aztán tovább ment a három vándorlólegény. Gazsi vissza-visszanézett s
                  már rég nem látott a faluból semmit, csak a feszület pléh teteje fénylett, de
                  olyan szépen fénylett, mintha valami földreszállt csillag lett volna...
            </p>
            <p>
               - No, fiuk - mondotta Bódi, - most már idehallgassatok. Ami pénzünk
                  van, arra ügyeljünk, arra nekünk nagy szükségünk lesz Budapesten. Amíg tart a
                  zsákból és iszákból, onnan élünk s ha elfogy, ki-ki a maga mesterségével szerezzen
                  kenyeret.
            </p>
            <p>
               - Helyes! - harsogta Menyus, aki folyton nótázó kedvében volt s alig
                  fért meg a bőrében a nagy örömnek miatta.
            </p>
            <p>
               Mind a hárman jól tudták szedni a lábukat s egyik falut a másik után
                  hagyogatták el. Délben egy erdőhöz érkeztek.
            </p>
            <p>
               A Menyus zsákjából kiszedték a gipszfigurákat, szépen sorjába
                  lefektették a fűbe, előszedték a kenyeret és szalonnát s jóízűen falatoztak.
            </p>
            <p>
               Egy órai pihenés után folytatták az útjukat s estére egy nagyobb
                  faluba értek.
            </p>
            <p>
               Menyus azt ajánlotta, hogy szálljanak meg a kocsmában, de Bódi
                  leszamarazta emiatt s elvitte őket a falu kovácsához. A színben pompásan töltötték
                  az éjszakát, nem is került egy krajcárjukba sem. Reggel a kovács egy-egy pohárka
                  törkölypálinkával kínálta meg a szegény vándorlólegényeket, a kovács felesége
                  pedig egy-egy csuporka tejet adott nekik.
            </p>
            <p>
               Megköszönték szépen s tovább folytatták útjukat.
            </p>
            <p>
               Másodnap délután egy üres szekérrel találkoztak. Valami hiba esett a
                  szekéren s az országút közepén állott.
            </p>
            <p>
               Bódi nyomban kivallatta, hogy mi a baj s minekutána megtudta,
                  előszedte iszákjából a szerszámait s félóra alatt rendbehozta a szekeret.
            </p>
            <p>
               - Üljetek föl! - mondta a gazda; - elviszlek a harmadik faluig.
            </p>
            <p>
               A kocsi nem volt úri hintó, jól megrázta őket, de az nem volt baj.
                  Legföljebb Menyus féltette szörnyen a maga gipszfiguráit. A gipszfigurák nem
                  törtek el, ők pedig a fuvaros házánál kaptak vacsorát is, éjjeli szállást is.
            </p>
            <p>
               Igy telt el két nap s ők még egy árva krajcárt sem költöttek el.
            </p>
            <p>
               Harmadnap irtózatos záporeső érte utol őket. A családi ernyőt
                  kifeszítették, de a furfangos szél csakhamar kifordította s így bőrig áztak. Gazsi
                  a ruhája alá rejtette a mappáját, de szegény Menyusnak a zsákot a hátán kellett
                  cipelnie s minduntalan attól félt, hogy a gipszfigurák a viztől pocsékká
                  válnak.
            </p>
            <p>
               A nagy eső után nagy meleg lett s a ruha szépen megszáradt a hátukon,
                  bizonyára megszáradtak a gipszfigurák is.
            </p>
            <p>
               Harmadik szállásadójuk egy juhász volt az erdő szélén. Be akartak
                  menni a faluba, de a víz elvitte a hidat s a zuhogó, szennyes patakon átlábolni
                  nem lehetett. A juhászkutyákat Menyus riasztotta el sajátságos nyüszítő, vinnyogó
                  hangjával, de főleg egy csomó kőhajítással. Eleinte bottal akarta elriasztani, de
                  az egyik juhászkutya megfogta a botnak végét s elkezdette mardosni és ráncigálni.
                  Menyus egyet gondolt s a botot megforgatta maga körül s a bottal együtt a kutyát
                  is. A kutya nagyot hengergőzve gurult a gyepen, Menyus pedig egy vakondoktúrásban
                  megbotlott s ő is hasonlót cselekedett.
            </p>
            <p>
               Ez azonban nem volt baj, mert a gipszfigurákat a zsákkal együtt már
                  előre letette a földre s azok nem törhettek el.
            </p>
            <p>
               A juhász a távolból látta a játékot s jóízűen kacagott rajta. Egyet
                  füttyentett s a két lompos kutya visszahúzódott a csata színhelyéről.
            </p>
            <p>
               Kárpótlásul tömérdek juhtejet, ordát és turót megivott-evett Menyus.
                  A juhász kivallatta őket, s mikor megtudta, hogy Gazsi piktor, s hogy ő le tudja
                  rajzolni az embereket, kihozott az esztenából egy képet s átadta, hogy pingálja
                  le, mert a fiának is szeretné, ha megvolna Kossuth Lajosnak az arcamása.
            </p>
            <p>
               Gazsi most mutatta meg, hogy ember a talpán. Elővette a mappáját s
                  hozzáült a munkához. Menyus tartotta a mintát, Bódi hegyezte a plajbászt s két óra
                  alatt készen volt a kép. A vén juhász a botjára támaszkodva nézte s mind csóválta
                  a fejét.
            </p>
            <p>
               - Ejnye, ezt már mégsem hittem volna! Ez már igazán nagy
                  huncutság!... mondok: nagy tudomány.
            </p>
            <p>
               Menyus a lelkére kötötte az öregnek, hogy jól vigyázzon arra a képre,
                  mert annak egyszer iszonyú nagy ára lesz.
            </p>
            <p>
               - Már hogy lenne?
            </p>
            <p>
               - Mert ebből a fiuból híres piktor lesz.
            </p>
            <p>
               Menyus hamarosan rámát csinált a képnek, Bódi megigazította a juhász
                  házikójának ajtaját, mely sehogy sem akart becsukódni s így becsülettel
                  megszolgálták azt a szép kerek sajtot, mellyel az öreg juhász őket nagy hálálkodás
                  közben megjutalmazta.
            </p>
            <p>
               Már hatodik napja vándoroltak s még húsz krajcárnál többet nem
                  költöttek el. Ebből tizenkettő valami gyomorerősítő pálinkára, kettő sóra s hat
                  vámra ment el.
            </p>
            <p>
               Vámot kellett egy nagy megyei hídon fizetniök. A vámos egy vöröshajú
                  úr volt, aki irgalmatlanul behajtotta rajtuk a két-két krajcárt.
            </p>
            <p>
               Hetedik nap ritka nagy fényességet láttak a távolban. Gőzmasinák
                  sípoltak, vonatok dübörögtek el mellettük.
            </p>
            <p>
               Közeledtek Budapesthez.
            </p>
            <p>
               Nagy kéménytetők nyúltak fel az égbe. Akkorák voltak, mint holmi
                  torony. Az utak mentén vasoszlopos lámpások. Csupa gázláng beláthatatlan nagy
                  messzeségben. A hegyoldal tele ilyen lámpással, mintha Budapesten nagy kivilágítás
                  lett volna. Menyus el nem tudta képzelni, hogy ez minden este így van.
            </p>
            <p>
               A nagy város a hömpölygő Dunának két partján nyújtozott végig. Ezer
                  meg ezer ház sűrün egymás mellett. A házak iszonyú magasak, az utcákon hemzsegett
                  az ember, de egyik sem törődött a másikkal. Rikoltozó gyerekek szaladgáltak,
                  kocsik robogtak, kocsisok egymást szidták s a három vándorlegény nagy porosan,
                  nagy fáradtan, cél nélkül, szinte kábultan ment... ment...
            </p>
            <p>
               Nem ismertek senkit, őket sem ismerte senki.
            </p>
            <p>
               Olyan nagyon idegeneknek érezték magukat a fényes, a lármás nagy
                  városban, hová őket büszke szép remények csalták-csalogatták.
            </p>
            <p>
               Fölnéztek az égre, de nem láttak csillagot, mert a szürkület köde, a
                  gyárak kéményéből lecsapodó füst eltakarta előlük az eget.
            </p>
            <p>
               Menyus így szólott:
            </p>
            <p>
               - Itt volnánk, fiuk!
            </p>
            <p>
               - Itt volnánk - ismételte Gazsi szorongó szívvel.
            </p>
            <p>
               - Gyerünk éjjeli kvártélyt keresni - mondá Bódi s a három vándorló
                  tovább haladt a nagy utcán, hogy éjjeli szállást keressen...
            </p>
            <p>
               
            </p>
         </div>
         <div type="chapter">
            <head>
               Küzdelem a kenyérért.
            </head>
            <p>
               Valami fényes, nagy palotában nem fogadtak szállást, mert a paloták
                  csak arra valók, hogy a szegény ember fia megbámulja őket. A cifraruhás szolgák
                  ugyancsak furcsa szemmel néznének rá, ha be akarna menni.
            </p>
            <p>
               A Kerepesi-út sarkán egy bibircsós arcú vénasszony árult főtt
                  kukoricát, zsemlyét, almát, szentjánoskenyeret s más efféle hasznos ennivaló
                  holmikat. Menyus indítványára vettek hat cső kukoricát, három zsemlyét s ott az
                  utcasarkon leültek egy-egy sarokkőre, mert nagyon fáradtak voltak s jóízűen
                  ettek.
            </p>
            <p>
               A vénasszony nézte őket, hallotta a beszélgetésüket.
            </p>
            <p>
               - Hol hálunk, fiuk? - kérdezte Bódi.
            </p>
            <p>
               - Vendégfogadóban - válaszolt Menyus, amint tele szájjal harapdálta a
                  főtt kukoricát s közbe-közbe egyet falt a kétnapos zsemlyéből, melyet a kofa éppen
                  ebből az okból egy krajcár engedményes áron adott nekik.
            </p>
            <p>
               - Az nagyon drága mulatság - jegyzé meg Bódi. - Nekünk, míg munkát
                  kapunk, nagyon takarékosaknak kell lennünk.
            </p>
            <p>
               - Én is azt mondom - tevé hozzá Gazsi.
            </p>
            <p>
               - Megálljatok, én valamit gondoltam - szólalt meg Bódi.
            </p>
            <p>
               - Egy kis pogácsát is vehetnénk - vágott közbe Menyus, kinek a
                  vacsora igen soványnak s főleg nagyon kevésnek tetszett.
            </p>
            <p>
               Bódi vett három nagy tepertőspogácsát a vénasszonytól, aki rendkívül
                  örvendett, hogy árúcikkei ekkora kelendőségnek örvendenek. Ráadásul három kis
                  ráncos almát is keresgélt ki kosarából s odaadta a fiuknak.
            </p>
            <p>
               - Maguk honnan valók? - kérdezte Bóditól.
            </p>
            <p>
               - Messziről jöttünk, asszonyság, s nem ismerünk senkit ebben a nagy
                  városban - felelte Bódi.
            </p>
            <p>
               - És művészek akarunk lenni - tette hozzá Menyus, a tekintélyes
                  pogácsát éppen derékba harapva.
            </p>
            <p>
               - Éjjeli kvártélyra volna szükségünk.
            </p>
            <p>
               - Akad az is; éppen jó, hogy utamba kerültek... Bizony jó, mert
                  Budapest nagyon veszedelmes város - mesélte az öregasszony; - és nagyon
                  drága.
            </p>
            <p>
               - Pénzünk nincsen sok, de majd dolgozunk és szerzünk, - mondá Bódi. -
                  Ha egy jó kvártélyra igazítana, megköszönnénk.
            </p>
            <p>
               Ekkor jött oda Samu, az asszony tizenegy esztendős unokája. Bátor,
                  eszes arcú fiucska volt. Belenyúlt a nagymamája kosarába s egy darab
                  szentjánoskenyeret vett ki.
            </p>
            <p>
               - Eladtad az ujságokat mind? - kérdezte a nagymama.
            </p>
            <p>
               - Bizony el! Itt az ötven krajczár, de adjon két pogácsát is, mert
                  éhes vagyok.
            </p>
            <p>
               - Samuka, vezesd ezeket a fiatal urakat a kvártélyra. A belső
                  szobában fognak hálni.
            </p>
            <p>
               - Hát a nyomdász úrral mi lesz?
            </p>
            <p>
               - Semmi sem lesz. Ha reggel hazajön, lefekszik a konyhában s
                  punktum.
            </p>
            <p>
               - Jól van, én nem bánom.
            </p>
            <p>
               Samuka a nagymamája kosarából villámgyors mozdulattal öt szem szilvát
                  vett ki s intett a három fiatal úrnak, hogy jőjjenek vele.
            </p>
            <p>
               Egy liliom-utcai házba vitte őket, mely rengeteg nagy volt. Kis
                  udvara s tömérdek sötét kis szobája olybá tüntette fel, mint holmi kaszárnyát.
                  Valósággal kaszárnya volt: a szegények kaszárnyája.
            </p>
            <p>
               Az a bizonyos belső szoba se szép nem volt, se nagy nem volt. Ágy is
                  csak egy került benne. Egy kopott bőrdivánból, egy viaszosvászonnal leborított
                  asztalból, néhány székből tellett ki a többi butorzat.
            </p>
            <p>
               Samuka meggyújtotta konyhalámpást s azt mondta a fiatal uraknak, hogy
                  feküdjenek le. Az ágyban van három vánkos, egy takaró. A padlásról lehozott két
                  rongyból készített pokrócot, azt is beadta a fiatal uraknak, hogy legyen mivel
                  takarózniok. Aztán jóéjszakát kivánt nekik s fütyürészve ment ki a szállásból,
                  hogy segítsen a nagyanyjának hazatolni a
               
                  boltot
               
               .
            </p>
            <p>
               Ez a bolt pedig az a kétkerekű szekérke volt, melyből a vénasszony a
                  sátrat rögtönözte; más szóval kifejezve: az árúcsarnokot.
            </p>
            <p>
               A kenyerespajtások igen pompásan aludtak. Mikor az ember nagyon
                  fáradt, akkor nem igen válogat. Gazsi és Bódi befeküdtek a széles ágyba. Menyus
                  végignyújtózott a bőrdiványon, mely minden mozdulatra keservesen nyögött, mintha
                  kérte volna, hogy legyen irgalmas, ne törje össze az ő vén csontjait,
                  bordáit.
            </p>
            <p>
               Másnap megkezdődött a küzdelem az élettel.
            </p>
            <p>
               Samuka kalauzolta őket a nagy városnak száz meg száz utczáján
                  keresztül-kasul. Ahány lakatosüzlet mellett elmentek, Bódi mindenik előtt
                  megállott. Bement s ajánlkozott segédnek. A felelet ez volt:
            </p>
            <p>
               - Hja, barátom, nincs munka. Igen rossz idők járnak. Próbálja meg
                  valahol vidéken. Ott hamarább kap munkát.
            </p>
            <p>
               - Hiszen éppen vidékről jövök - mondá Bódi.
            </p>
            <p>
               - Éppen ez a baj. Mindenki feljön a vidékről. Az egész világ
                  idecsődül. Hogy tudjon itt annyi ember megélni?
            </p>
            <p>
               Menyus az ő agyag- és gipszfiguráit bekötötte egy vörös kendőbe s
                  bement az olyan boltokba, ahol a kirakatban gipszfigurákat s egyéb képfaragói
                  dolgokat látott.
            </p>
            <p>
               A nagy urak, kiknek aranyfoglalatú pápaszemük volt, a szemébe
                  kacagtak szegény Menyusnak.
            </p>
            <p>
               - Aztán, barátocskám - mondá az egyik pocakos úr, - melyik mester
                  iskolájában tanult?
            </p>
            <p>
               - Nem tanultam senkinél, csak a taliánnál - válaszolt Menyus.
            </p>
            <p>
               - Járt-e Münchenben?
            </p>
            <p>
               - Nem én, azt sem tudom, hol van.
            </p>
            <p>
               - Az baj! Nagy baj!
            </p>
            <p>
               - Hiszen most akarok én tanulni. Azért jöttem szeretett hazánk
                  fővárosába.
            </p>
            <p>
               - Hm, aztán ezenkívül még miféle mesterséget tud?
            </p>
            <p>
               - Tudok én sokat. Rámázok, aranyozok képeket, esztergályozok, órát
                  reparálok. Még lámpást is gyujtogatok, ha eljárhatok a szobrászati iskolába.
            </p>
            <p>
               A sok közül akadt egy derék úri ember, aki így szólott hozzá:
            </p>
            <p>
               - Barátom, följegyzem a nevét s majd értesíteni fogom, ha akad valami
                  munka.
            </p>
            <p>
               Gazsi is hóna alá vette rajzait s bement a papiroskereskedőkhöz; azok
                  elküldötték a képkereskedőkhöz, azok eligazították a képes-ujságkiadókhoz, azok
                  meg tovább a rajziskolák igazgatóihoz.
            </p>
            <p>
               Ezalatt pedig egyik hét a másik után telt el. A kenyerespajtások
                  mindennap megettek hetvenöt krajcárt. Ebből jutott egyre huszonöt krajcár. A
                  kvártélyért husz krajcárt fizettek napjára.
            </p>
            <p>
               A sok járás-kelés megette a cipőjüknek a talpát. Ha esős idő volt, a
                  víz szépen bekérezkedett a cipőjükbe, azaz hogy kérdezetlen is beszivárgott.
                  Menyusnak igen gyönge állapotban volt a ruhája, hanem a kék ing még tartott. Csak
                  az arca lett napról-napra savanyúbb.
            </p>
            <p>
               Nincs a világon keservesebb dolog, mintha az ember mindennap azzal a
                  gondolattal fekszik le, hogy holnapra nem tudja mi lesz s ha minden este
                  összeszámlálja a garaskáit és azt tapasztalja, hogy nem több, hanem kevesebb lett.
                  Örökké kevesebb.
            </p>
            <p>
               A legjobban Menyus volt elszontyorodva. Egyszer így szólott a
                  pajtásaihoz:
            </p>
            <p>
               - Tudjátok, mit mondok, fiuk? Itt, szeretett hazánk fővárosában mi
                  éhen fogunk veszni. Azt ajánlom, hogy vándoroljunk ki Amerikába!
            </p>
            <p>
               - Ne beszélj zöldséget, Menyus! - vágott közbe Bódi. - Azt hiszed,
                  hogy gyalog eljuthatunk oda? S mit keresnénk ott? Ha már idejöttünk, itt kell
                  megpróbálnunk, hogy tudunk-e boldogulni. Mit gondolsz te, Gazsi?
            </p>
            <p>
               - Tudja a jó Isten, hogy mit gondolok? Megint csak azt mondom, amit
                  már egyszer mondottam: jobb lett volna nekem is valami mesterséget tanulnom. Akkor
                  te is, én is ott dolgoznánk abban a városban s neked nem jutott volna az eszedbe,
                  hogy...
            </p>
            <p>
               - Lári-fári! De már így ne beszélj! Én nem jöttem a te kedvedért föl,
                  én a magam kedvéért jöttem. Neked pedig nagyon jó volt, hogy rajzolni tanultál,
                  mert én a fejemet adom oda, hogy belőled híres ember lesz, csak ebből a Menyusból
                  nem lesz semmi.
            </p>
            <p>
               A három kenyerespajtás vett aztán tíz krajcáron töpörtőt a hentesnél,
                  hat krajcáron kenyeret és megvacsoráztak. Szépen, békességben fogyasztották el s
                  Bódi kiszámította, hogy még egy hétre való pénzük van. Ha elfogy, eladja a
                  zsebbeli óráját s abból megint elélnek egy hétig. Két hét alatt nagyot változik a
                  világ s változni fog az ő sorsuk is.
            </p>
            <p>
               Menyust, minekutána jóllakott, megszállotta megint a prófétai ihlet
                  és kezdette festeni a jövőt. Hogy azonban egészen haszon nélkül ne töltse az
                  idejét, lehúzta a félcipőjét s elkezdte foltozgatni, mert Menyus ehhez is értett,
                  az pedig sohasem árt, ha valaki mindenhez ért.
            </p>
            <p>
               
            </p>
         </div>
         <div type="chapter">
            <head>
               Kifogyott a pénzmag.
            </head>
            <p>
               A nap igen szépen ragyogott az égen. A Liliom-utcában volt egy kis
                  csenevész akácfa, annak már kezdettek a levelei száradozni. Erre a fára repültek
                  föl a verebek, ha egy-egy szekér dübörgött végig a kövezeten. A verebek nagyon
                  szerencsés madárkák, nekik - Isten tudja, hogy és mint - de kijut a kenyerük.
                  Bezzeg a kenyerespajtások azon a szép napon, melyről az imént megemlékeztem, arra
                  ébredtek föl, hogy immár csak tíz krajcárjuk van s Bódinak lajbija zsebében nem
                  ketyegett az óra.
            </p>
            <p>
               Reggelre vettek öt krajcárért kenyeret s azon megosztoztak. Azután
                  pedig keresztet vetettek s elindultak Isten nevében hárman három irányban, hogy
                  kenyeret keressenek.
            </p>
            <p>
               Ha nem kapnak, akkor éhesen fognak lefeküdni. Menyus húsz helyt is
                  bekopogtatott mindenféle mesternél, akinek a mesterségéhez értett valamit, de
                  mindenünnen megint csak bíztatással küldötték el.
            </p>
            <p>
               Menyus kifakadt:
            </p>
            <p>
               - Ha majd felfordulok az utcán, akkor... akkor kapok munkát!
            </p>
            <p>
               Az ilyen keserű kifakadások rendesen nem szoktak sokat érni, de az,
                  aki mondja, némileg megkönnyebbül s azt hiszi, hogy hátha lesz valami hatása.
                  Menyus elment a Dunapartra s ott elnézegette, hogy egy hajóról zsákokat hordanak
                  ki az emberek. Az egyik munkás hirtelen rosszul lett. A zsákot leejtette s ő maga
                  leült a Dunapart kőlépcsőjére.
            </p>
            <p>
               A zsákok gazdájának úgy látszik sürgetős volt ez a munka s odaszólott
                  az egyik zsákhordóhoz:
            </p>
            <p>
               - Hallja, hé! Teremtsen ide valakit, aki segít maguknak hordani!
            </p>
            <p>
               Menyus meghallja s nem sokat gondolkozik, hanem odaáll az úr
                  elé:
            </p>
            <p>
               - Itt vagyok én, uram!
            </p>
            <p>
               - Nohát rajta, barátom!
            </p>
            <p>
               És Menyus három óra hosszáig nagy keservesen hordotta a zsákokat.
                  Erős legény volt, de bizony megroppant bele a dereka, a válla is megfájdult. No de
                  nem baj. Húsz krajcárt kapott egy órára, három órára hatvan krajcárt.
            </p>
            <p>
               Mikor a zsákok gazdája leolvasta markába a hat darab tízkrajcárost,
                  Menyus azt hitte, hogy annál több pénzt ő még soha életében nem látott.
            </p>
            <p>
               Mintha szárnyai nőttek volna, úgy sietett haza. Útközben vett tizenöt
                  krajcárért paprikás szalonnát, tíz krajcárért kenyeret s öt darab óriási fekete
                  retket.
            </p>
            <p>
               Előre elképzelte, hogy mekkora öröm lesz a pajtások között. Bódi
                  ezentúl nem fogja azt mondani, hogy belőle nem lesz semmi. No lám, új mesterséget
                  tanult, amelyhez nem kell egyéb, mint két erős váll.
            </p>
            <p>
               Istenem uram, mennyi mindenféle mesterség is van a világon s ebből a
                  sokféle mesterségből egy ember milyen keveset tanulhat meg!
            </p>
            <p>
               * * *
            </p>
            <p>
               Bódi egy nagygyároshoz ment reggel, aki már négy héttel ezelőtt igért
                  munkát.
            </p>
            <p>
               A bátor fiu érezte, hogy a szíve megremeg, mikor az irodának a
                  sárgaréz kilincsére tette a kezét. Ha most is elküldi, vajjon mit fog csinálni?
                  Tulajdonképpen mit is mondjon? Vajjon nem kergeti-e el, amiért megint
                  alkalmatlankodik nála?
            </p>
            <p>
               Mindezek a gondolatok megfordultak az agyában.
            </p>
            <p>
               Belülről heves szóváltást hallott. Ez még bátortalanabbá tette. A
                  mester szidta egyik munkását:
            </p>
            <p>
               - Az nem járja, hogy részegen jőjjön a műhelybe! Én azt nem tűröm!
                  Már többször figyelmeztettem, de maga nem hallgat a jó szóra. Itt a munkakönyve,
                  keressen más helyet!
            </p>
            <p>
               Ezeket hallotta Bódi s nagyot dobbant a szíve. Valami azt súgta
                  neki:
            </p>
            <p>
               - Nosza, éppen jókor jösz. Nyiss be bátran, itt a kinálkozó kenyér,
                  el ne mulaszd!
            </p>
            <p>
               És Bódi benyitott.
            </p>
            <p>
               Alighogy a mérges gazda megpillantotta, rögtön így szólott:
            </p>
            <p>
               - Barátom, maga burokban született. Adja ide a munkakönyvét... Igy
                  ni! Rendben van minden. Hetenként kap hét forintot. Nos, talán kevesli, hé?
            </p>
            <p>
               - Engedelmet kérek, én nem szóltam semmit.
            </p>
            <p>
               - Annál jobb. Ha látom, hogy józanéletű, hasznavehető, szorgalmas, a
                  bére is emelkedni fog.
            </p>
            <p>
               - Igen szépen köszönöm.
            </p>
            <p>
               A mester megnyomott egy villamos csontgombot s rögtön belépett egy
                  kékzubbonyos ember.
            </p>
            <p>
               - Vezesse a gyárba ezt az ifju embert és a munkavezető jőjjön fel
                  hozzám.
            </p>
            <p>
               Bódinak volt kenyere.
            </p>
            <p>
               Csak szegény Gazsi járt-kelt hiába egész délig. Nem mert
                  tulajdonképpen senkihez fölmenni, főleg azokhoz nem, akiknél már egyszer
                  járt.
            </p>
            <p>
               Az a túlságos érzékeny természet, mellyel Isten megáldotta, nagy
                  kárára volt szegény fejének. A rajzokkal megtöltött mappát erősebben szorította
                  hóna alá. Ezekkel a gondolatokkal tépelődött:
            </p>
            <p>
               - Akármit mond Bódi, nem lesz belőlem híres ember, hanem élhetetlen
                  csavargó. Koldulnom kellene, de még ahhoz sem értek.
            </p>
            <p>
               Délben egy csomó embert látott a boltokból kitódulni. Azok mind
                  hazasiettek, hogy ebédeljenek.
            </p>
            <p>
               Gazsi is éhes volt. Lehorgasztott fejjel, tehetetlenül bandukolt a
                  Liliom-utca felé. Amint az egyik utca sarkán be akart fordulni, egy kis
                  gyermekkocsit pillant meg, melyet egy szájtáti cselédleány tolt maga előtt.
                  Keresztül akart menni az utcán. A szomszéd utcából sebes-vágtatva jövő kocsi
                  kanyarodott be. A gyermekkocsiban egy kékszemű baba aludt szép csipkés
                  ruhában.
            </p>
            <p>
               A véletlen úgy akarta, hogy Gazsi legyen az, aki a gyermekkocsit
                  éppen abban a pillanatban megfogja, mikor a sebes-vágtatva jövő fogat éppen el
                  akarta gázolni.
            </p>
            <p>
               Mindjárt nagy csődület támadt. Jött a rendőr, felírta a kocsisnak
                  nevét és lakását, felírta Gazsinak is a nevét és lakását. A kis kékszemű baba nem
                  tudott arról semmit, hogy milyen veszélyben forgott.
            </p>
            <p>
               Az emberek szétoszlottak s Gazsi is tovább bandukolt a Liliom-utca
                  felé.
            </p>
            <p>
               - Ha nem lesz mit ennünk, hát lefekszünk és alszunk, - gondolta
                  magában.
            </p>
            <p>
               Otthon pedig Menyus már terített asztallal várta a pajtásokat. Volt
                  ott az asztalon mindenféle jó, de legjobb volt a finom fekete retek, melyet Menyus
                  gyönyörű szeletekre vágott, megsózott s egy porcellántányérban tálalt fel.
            </p>
            <p>
               - Mi történt, Menyus?... Kit raboltál ki? - kérdezte jókedvűen Bódi.
                  Hej, mert neki is volt már oka arra, hogy örvendjen.
            </p>
            <p>
               - Egy árva szót se szóljatok fiuk, míg jól nem laktatok! - parancsolá
                  Menyus. - Addig nem mondok semmit.
            </p>
            <p>
               Mikor mind a hárman jóllaktak, mindenki elmondotta annak a nevezetes
                  délelőttnek az eseményeit. Gazsi ezzel fejezte be:
            </p>
            <p>
               - Isten megengedte, hogy valakivel véletlenül nagy jót tegyek, de ti
                  mégis szerencsésebbek voltatok.
            </p>
            <p>
               - Azt én egyszerűen tagadom, - vágott közbe Menyus. - Mert tudd meg,
                  hogy az a kis gyermekkocsi neked nagyobb kamatokat fog hajtani, mint ez az ötven
                  zsák nekem. Ezt mondom én. Hát te mit mondasz, Bódi?
            </p>
            <p>
               - Azt, hogy Gazsiból csak azért is művész lesz, mert ha nekem van
                  kenyerem, neki is lesz.
            </p>
            <p>
               - És nekem? - kérdé Menyus tágra nyitott szemekkel.
            </p>
            <p>
               - Neked is lesz, de előbb törd össze a gipszfiguráidat s tanulj meg
                  igazán valami mesterséget!
            </p>
            <p>
               Ezt mondta Bódi azon az emlékezetes napon, mikor a legutolsó tíz
                  krajcárnak a maradékával,
               
                  öt
               
                krajcárral petróleumot vettek este és Gazsi a háziasszonynak az
                  unokáját krétával kezdette lerajzolni, hogy két hétig ingyen lakhassanak a
                  kvártélyban.
            </p>
            <p>
               
            </p>
         </div>
         <div type="chapter">
            <head>
               Samuka munkát szerez Gazsinak.
            </head>
            <p>
               Beköszöntött a tél.
            </p>
            <p>
               Faluhelyt csupa hólepel borítja a házakat, a kerteket, az utcát
                  ilyenkor. Legföljebb az országutakon tapossák el, a hó elegyedik a sárral s mint
                  fekete szalag húzódik végig az országúton. A nagy város lakói alig ismerik a szép,
                  fehér havat. Mihelyt lehullt a millió meg millió finom pehely, jönnek a lapátos
                  emberek, a seprős emberek, jönnek a szekerek s a havat eltüntetik.
            </p>
            <p>
               A hólapátolás nem tart sokáig, ezen aztán a nagyon szegény emberek
                  eleget sopánkodnak, mert a lapátot és seprűt félre kell tenniök, nem akad
                  kereset.
            </p>
            <p>
               Hideg szobában gunnyasztanak a szegény emberek s eljárnak minden
                  délelőtt azokhoz a nagy házakhoz, melyekben a munkaadó urak laknak. Kérnek,
                  könyörögnek, hogy juttassák őket keresethez.
            </p>
            <p>
               Kell a kenyér mindennap a gyermekeknek is, az embereknek is, az
                  asszonyoknak is. Akinek megvan a mindennapi kenyere, az fogja össze szépen a kezét
                  és imádkozzék és ne panaszkodjék.
            </p>
            <p>
               Samukát, a kvártélyadó asszony unokáját, Gazsi krétával lepingálta. A
                  képhez fenyőfából szép rámát csinált Menyus. Ez mind rendben volt. Ennek a képnek
                  senki sem örvendett olyan éktelenül, mint Samu.
            </p>
            <p>
               Elhozta az összes pajtásait, hogy megmutassa nekik az arcképét. Samu
                  a negyedik elemi iskolába járt s voltak neki olyan barátai is, akik mindennap
                  két-három krajcárt kaptak a mamájuktól. A mészáros fiának mindig volt pénze, az
                  apja igen gazdag ember volt.
            </p>
            <p>
               Ez a jó kövér fiu is megnézte a Samu képét. Módfölött megtetszett
                  neki.
            </p>
            <p>
               - Be szép volnál te, Náci, a képen! - mondotta neki Samu. - Neked
                  finom, fehér arcod van és kövér is vagy. Rajzoltasd le magadat.
            </p>
            <p>
               - Bizony lerajzoltatom én is!... Megkérem, hogy a mama rajzoltasson
                  le.
            </p>
            <p>
               Nem hiába volt Samuka rendkivül életrevaló fiu s nem hiába szerette
                  olyan nagyon Gazsit: nem nyugodott addig, míg a kövér mészárosné el nem hivatta a
                  fiatal piktort.
            </p>
            <p>
               A többi aztán magától jött.
            </p>
            <p>
               Nácira fölhuzatták a vasárnapi ruháját. Az ezüst óraláncot is
                  föltette s a keresztmamájától kapott aranygyűrüjét is felhúzta az ujjára.
            </p>
            <p>
               - Hadd lássák meg azon a képen, hogy úri fiut ábrázol.
            </p>
            <p>
               Két napig dolgozott a képen s hat erős forintot kapott érette. De
                  mekkora képtelen örömet okozott ez a kereset Gazsinak! Aki soha életében egy
                  krajcárt sem szerzett, az nem is tudja elképzelni.
            </p>
            <p>
               Gazsi három forintot átadott Bódinak.
            </p>
            <p>
               - Fogadd el tőlem a tartozásba - mondotta neki ragyogó arccal. -
                  Minden keresményemnek odaadom a felét.
            </p>
            <p>
               Bódi hol a három forintra, hol az ő kedves Gazsijára nézett. És addig
                  nézett rá, míg a szeme megtelt könnyel.
            </p>
            <p>
               - Oh, te Gazsi... te Gazsi!... Ezt a három forintot nekem adnád?...
                  Ez ugyan szép dolog, de arra bezzeg nem gondoltál, hogy neked más kabát kellene...
                  No jó, hát én is mondok neked valamit. Holnap lesz szombat, holnap kapom a
                  béremet, az pedig egy forinttal több, mint eddig volt; anyám is küldött öt pengőt,
                  pedig én nem kértem tőle. Öt meg egy az hat, ahhoz hozzátesszük a három pengődet s
                  veszünk neked kabátot.
            </p>
            <p>
               És úgy lőn, amint Bódi mondotta.
            </p>
            <p>
               A kabát nem volt új, de annál melegebb. Mikor Gazsi felhúzta, úgy
                  érezte, mintha egészen más ember vált volna belőle.
            </p>
            <p>
               Mikor ez a kabátvásárlás történt, Menyus nem hordott zsákokat a
                  Dunaparton, hanem egy könyvkötőnek a műhelyében dolgozott. Napjára csak negyvenöt
                  krajcárt kapott, de valószínűleg nem is érdemelt többet, mert ő ezt a mesterséget
                  külön nem tanulta. Este egyebet sem tett, mint rajzolt.
            </p>
            <p>
               Elvégre arra a meggyőződésre jutott, hogy a világon a legszebb
                  foglalkozás, ha valaki olyan képeket rajzol, aminők a könyvekben vannak. A
                  könyvkötő-műhelyben rengeteg sok képeskönyv fordul meg, karácsonykor minden
                  gyermeknek szoktak képeskönyvet vásárolni. Istenem, milyen tenger pénzt szerezhet
                  az, aki a könyvekbe való képeket pingálja!
            </p>
            <p>
               Bódi megint okoskodott:
            </p>
            <p>
               - Te Menyus - mondta neki, - ne szamárkodj te újra! Megint egyéb
                  mesterséget tanulsz, mint amire szükséged van. Ne rajzolj te képeket! Elégedj meg,
                  ha könyvkötő lesz belőled.
            </p>
            <p>
               - Barátom, te nem értesz az ilyen dolgokhoz! - veté oda Menyus és
                  tovább rajzolt egy tengeren úszó csónakot, melynek aligha nem jobb lett volna a
                  tengerben elmerülnie, mert szakasztott olyan volt, mint egy felfordított
                  bocskor.
            </p>
            <p>
               Ezalatt Samuka folytatta megkezdett munkáját. A boltosnak már nagyon
                  kopott volt a cégtáblája. Újabb fekete kutyát, cukorsüveget, lisztet, darát s
                  egyéb holmit kellett volna pingálni. Ezt Samukának az éles szeme észrevette s
                  megmondotta a boltos fiunak, Bertinek. Berti elmesélte ebéd közben a papájának.
                  Samuka elvitte a boltoshoz az ő arcképét, melyet Gazsi rajzolt.
            </p>
            <p>
               A többi aztán megint csak úgy magától jött.
            </p>
            <p>
               Ezúttal nagy fába vágta Gazsi a fejszéjét. Nem papirosra, nem is
                  krétával, hanem fekete pléhre pingált. Egész álló hétig dolgozott rajta, hanem az
                  meg is volt csinálva. Aki látta, azt mondotta, hogy a cukorsüvegek szinte
                  legurulnak a tábláról, olyan élethűek, a rizskását a madarak is megkivánták, mert
                  azt hitték, hogy igazi rizskásaszemek.
            </p>
            <p>
               A boltos kifizette a pléh és festék árát, azonkivül adott a fiatal
                  festőnek tizenöt pengőforintot.
            </p>
            <p>
               Mikor ezt Menyus meghallotta, többé nem akart olyan képeket rajzolni,
                  melyek a könyvekbe kerülnek, hanem csupa söröshordót, szalámit, sültlibát, sonkát.
                  Mert ha Gazsi olyan sok pénzt szerzett a kis boltos cégtáblával, mennyivel többet
                  fog ő szerezni, ha egy gazdag hentesnek vagy vendéglősnek pingál
                  cégtáblát!...
            </p>
            <p>
               Az utcán is folyton a cégtáblákat nézegette; de hiába, neki nem volt
                  Samukája; akinek pedig nincsen Samukája, az hiába pingál szépen, nem tudja eladni
                  senkinek.
            </p>
            <p>
               A kenyerespajtások jó barátságát nem zavarta meg semmi. A lakáspénzt
                  összeadogatták a keresményeikből; ebédre, vacsorára eljártak oda, ahol olcsón és
                  sokat lehetett kapni. A vacsorát otthon csinálták, a szakács természetesen Menyus
                  volt, neki ehhez is kellett értenie.
            </p>
            <p>
               Idővel ő is ötven-hatvan krajcárt szerzett naponta, de ekkor már egy
                  esztergályosnál dolgozott, mert a könyvkötőnél nem tudott tovább maradni hat
                  hétnél.
            </p>
            <p>
               Gazsi állandóan otthon volt.
            </p>
            <p>
               Mióta a cégtáblát festette s egyszerre annyi pénzt kapott, néhány
                  festéket és vásznat szerzett be s kezdett festegetni. Eszébe jutott a szülőfaluja.
                  Ismert egy öreg favágót, aki a patikáriusnál szokott dolgozni, az öreg Dani
                  bácsit.
            </p>
            <p>
               Lepingálta, de amíg készült, a fiuknak a világért sem mutatta meg.
                  Mikor aztán kész volt, odaállította az ablakfájára.
            </p>
            <p>
               Hazajön Bódi, látja a favágót, összecsapja a kezét s felkiált:
            </p>
            <p>
               - Nini, Dani bácsi!...
            </p>
            <p>
               Menyus is hazajön, őt is meglepi, ő is elkiáltja magát:
            </p>
            <p>
               - Jó estét, Dani bácsi!...
            </p>
            <p>
               És örvendeznek a kenyerespajtások, hogy milyen gyönyörűen sikerült...
                  mikor valaki bekopogtat az ajtón.
            </p>
            <p>
               Azt hitték, hogy a Samuka komédiázik s még kikiáltja Menyus:
            </p>
            <p>
               - Öcskös, ne bolondozz, gyere csak be!
            </p>
            <p>
               Hát egy drága prémeskabátú úr lép be. Sárga bőrkeztyü a kezén,
                  aranykeretes pápaszem az orrán.
            </p>
            <p>
               - Pallós Gáspárt keresem - mondja s körülnéz a szobában.
            </p>
            <p>
               - Én vagyok - felel meglepetten Gazsi.
            </p>
            <p>
               - Nagyon örvendek, hogy megtaláltam önt, ifju barátom... Igazán
                  nagyon örvendek... Én önnek nagy hálával tartozom.
            </p>
            <p>
               - Bocsánat... talán tévedni méltóztatik...
            </p>
            <p>
               - Korántsem! Nagyon jó helyen járok. Tegnap volt a tárgyalás, ott
                  tudtam meg mindent. A haszontalan cseléd egy szót sem szólott otthon.
            </p>
            <p>
               Gazsi álmélkodva hallgatta ezeket a titkos szavakat. Most már szentül
                  meg volt győződve, hogy az ismeretlen úr eltévesztette az ajtót. Csak az nem fért
                  a fejébe, hogy az ő nevét honnan tudta meg.
            </p>
            <p>
               - Úgy veszem észre, hogy nem érti szavaimat. Még az ősszel történt,
                  hogy a cselédleány kiment a kis gyermekkel, nos...
            </p>
            <p>
               - Tudom már! - kiáltott közbe Menyus. - Te Gazsi, az a
                  gyermekkocsi-történet!... No látod, pupák, hogy igazam volt... No tessék!
            </p>
            <p>
               - Ön, fiatal barátom, megmentette a gyermekem életét... Valóban
                  őszintén sajnálom, hogy csak most tudhattam meg. No de nem késő. A rendőr akkor
                  felírta az ön nevét, címét.
            </p>
            <p>
               - Nem volt az olyan nagy dolog, nagyságos uram.
            </p>
            <p>
               Az idegen jóakarattal bólintott s kezét nyujtotta a fiunak.
            </p>
            <p>
               - Mondja, ezek a testvérei? - kérdé Bódira és Menyusra tekintve.
            </p>
            <p>
               - Nem testvéreim, de olyan jók, mintha testvéreim volnának... Ezek
                  testi-lelki jó barátaim.
            </p>
            <p>
               - És ez a kép... ez a szép kép...
            </p>
            <p>
               - Ő festette! - kiáltá fel diadalmasan Menyus. - Tessék csak megnézni
                  a többi rajzait... s milyen nagyszerű cégtáblát is fest!...
            </p>
            <p>
               A finom, előkelő úr mosolygott. Tetszett neki az a nagy buzgóság,
                  amellyel Menyus a barátját dicsérte.
            </p>
            <p>
               Végig nézte a piruló, zavart Gáspárnak összes rajzait, festményeit.
                  Végül kivett a tárcájából egy névjegyet s e szavakkal adta át:
            </p>
            <p>
               - Holnap délelőtt 11 órakor legyen kérem a lakásomon. Fontos
                  mondanivalóm lesz. Meg kell köszönnöm azt, amit cselekedett.
            </p>
            <p>
               Az előkelő úr kezet szorított Gazsival, kezet szorított Bódival és
                  Menyussal is. A ház előtt állott a hintója s ez vele elrobogott.
            </p>
            <p>
               Ezalatt a három kenyerespajtás a névjegyen álló nevet olvasta
                  el:
            </p>
            
                     
            <p>cs. és kir. kamarás.</p>   
                     
            <p>
               Menyus levette az ágyról a sapkáját s háromszor egymásután a földre
                  csapta. Ezt éktelen nagy örömében cselekedte. Azután hozott egy félliter bort,
                  megtöltött félig három csorba poharat s így szólott:
            </p>
            <p>
               - Isten éltesse alsó-rakomazi Árkossy Tivadar császári és királyi
                  kamarás úr ő méltóságát! Mert ha őt élteti, akkor Gazsiból igazán híres festő
                  lesz!
            </p>
            <p>
               A három kenyeres-pajtás kocintott és ivott.
            </p>
            <p>
               * * *
            </p>
            <p>
               Míg az ember fiatal, tele van reménységgel, hittel és bizalommal;
                  hamar tud lelkesedni és nehezen tud kétségbeesni... És ez nagyon bölcsen van
                  így.
            </p>
            <p>
               
            </p>
         </div>
         <div type="chapter">
            <head>
               Gazsi ismét tanul, Menyus ismét mesterséget változtat.
            </head>
            <p>
               Az idegen úrnak látogatása szombati napon történt. Másnap Bódi nem
                  ment a gyárba, Menyusnak még a szombat délutánja is szabad volt, mert csak fél
                  napot dolgozott.
            </p>
            <p>
               Gazsit mindenekelőtt úriasan föl kellett ruházni, hogy ahhoz a nagy
                  úrhoz elmehessen. Tetőtől-talpig feketébe a legjobb akarat mellett sem tudták őt a
                  kenyeres-pajtások öltöztetni, mert mindössze Bódinak volt egy fekete kabátja,
                  ahhoz illő sötétkék lájbija. Hiába szabadkozott Gazsi, ezt neki föl kellett
                  vennie. Nem talált egészen rá, mert Bódinak szélesebb volt a válla, de ilyen
                  lényegtelen dologgal a kenyerespajtások nem törődtek.
            </p>
            <p>
               A kabát megvolt, a nadrág is illett hozzá, de annál jobban meg voltak
                  akadva a kalappal. A Gazsié zöldes színű volt, a szalag is megfakult már rajta. A
                  sok eső, ami eddig verte, meglehetősen kivette a formájából. Ezzel hát nem
                  mehetett el. Csakhogy a Bódi fekete kalapja úgy ráment Gazsinak a fejére, hogy még
                  a két füle is csak nagynehezen tudta két oldalt fenntartani. Menyus papirost tett
                  a bőrbélés alá, de úgy sem volt jó. Irgalmatlanul állott a fején. Első pillanatra
                  meglátszott, hogy kölcsönkért és nem saját kalapja.
            </p>
            <p>
               Beható tanakodás után elhatározták, hogy Gazsinak okvetlen új kalapot
                  kell vásárolnia. Ekkor azonban Menyus a homlokára ütött és így szólott:
            </p>
            <p>
               - Megvan! Nem veszünk kalapot. Először, mert drága, másodszor, mert
                  fölösleges, harmadszor, mert én szerzek kölcsön.
            </p>
            <p>
               Kirohant s tíz perc mulva fényes kürtőkalappal tért vissza. A
                  szomszédból hozta, hol egy kalapossegéd volt szálláson, kinek illett, hogy ilyen
                  úri kalapja legyen. Gazsi felpróbálta s pompásan talált neki.
            </p>
            <p>
               - Micsoda úri arcod van benne! - jegyzé meg büszkén Bódi. Hanem
                  keztyüt nem tudtak szerezni, mert ezt a teljesen fölösleges ruhadarabot nem a
                  lakatoslegények, meg az ideiglenes esztergályosok számára találták ki. Menyus
                  megkefélte kenyerespajtásának a hátán a ruhát, megigazította nyakravalóját,
                  forgatta jobbról balra, míg tökéletesen meg volt elégedve; annak utána pedig így
                  szólott:
            </p>
            <p>
               - Most már mehetünk!
            </p>
            <p>
               Ez a
               
                  mehetünk
               
                azt jelentette, hogy a két kenyerespajtás elkiséri a harmadikat
                  ahhoz a házhoz, melynek első emeletén a pártfogó nagy úr lakik. A kapuban
                  megállanak majd s addig el nem mozdulnak onnan, míg Gazsi le nem jön a jó
                  hírrel.
            </p>
            <p>
               Szakasztott így cselekedtek akkor is, mikor Gazsi a
                  minorita-kolostorba ment, pedig akkor neki korántsem volt ilyen úri formája.
            </p>
            <p>
               Az ám!... de az elindulás pillanatában vette Menyus észre, hogy a
                  Gazsi ballábán levő cipőnek a jobboldalán a folt jobban látszik, hogysem a
                  kürtőkalaphoz méltó volna. Fogta a cipőtisztító kefét s így rendelkezett:
            </p>
            <p>
               - Tedd föl a ballábadat a székre! Egy-kettő, hamar!
            </p>
            <p>
               Menyus műértő keze s a jó bőven alkalmazott csizmakenő csakhamar
                  egyenlővé tette a foltot a fényes bőrrel s a kenyerespajtások nagy vidáman
                  indultak el arra az útra, mely Menyus szerint Gazsi diadalútjának örvendetes
                  kezdete lészen.
            </p>
            <p>
               A ház, melyben az az úr lakott, már kivülről elárulta, hogy ott nem
                  lehet amolyan kiadó-szobát találni, melyért naponta húsz krajcárt szoktak
                  fizetni.
            </p>
            <p>
               Menyus a kapuszínben hamar megtalálta a kamarás úr nevét s a
                  szőnyeggel leborított főlépcsőhöz vezette Gazsit.
            </p>
            <p>
               Ott aztán a két kenyerespajtás megölelte Gazsit, éppen mintha
                  hosszú-hosszú időre búcsuztak volna. A házfelügyelő, kinek aranypaszomántos
                  sapkája volt, csak csóválta a fejét erre a furcsa jelenetre.
            </p>
            <p>
               A nagyvárosban lakó emberek nem szoktak ilyen nagyon érzékenyen
                  búcsuzni egymástól.
            </p>
            <p>
               - Hallják, ki az a fiatal ember? - kérdezte kiváncsian a házfelügyelő
                  Menyuséktól.
            </p>
            <p>
               Menyus büszkén odavágta:
            </p>
            <p>
               - A mi testi-lelki barátunk!
            </p>
            <p>
               A cifrasapkás úr mosolygott. Isten tudja, mit gondolt magában. Annyi
                  bizonyos, hogy nem volt rossz ember, mert a két fiut bevitte a szobájába s egy
                  pohár szilvóriummal kínálta meg, mivelhogy nagyon sokáig kellett a pajtásukra
                  várniok s a kapuszinben erős hideg volt.
            </p>
            <p>
               Ugyancsak a házfelügyelő mondotta nekik, hogy az az Árkossy úr,
                  méltóságos úr, sok pénze van neki, a feleségének még több, hogy még a miniszterek
                  is mind jó barátai s az egész első emeleten csak ő lakik. Van huszonnégy
                  szobája.
            </p>
            <p>
               Menyusnak szörnyen ragyogott az arca. Mind hunyorgatott Bódira s mind
                  azt hajtogatta, hogy:
            </p>
            <p>
               - Mondtam én ezt már akkor, de te nem hiszel nekem soha!
            </p>
            <p>
               Egy teljes óra telt el, mikor Gazsi lejött a szőnyeges lépcsőkön.
                  Nyakába borult kenyerespajtásainak és kacagott és sirt:
            </p>
            <p>
               - Ismét tanulni fogok!... Nem leszek a ti terhetekre!... Oh, be jó az
                  Isten!
            </p>
            <p>
               - Mesélj el mindent... mindent! - ostromolta Menyus, akit szinte
                  megölt az éktelen kiváncsiság.
            </p>
            <p>
               - Majd otthon, Menyus!
            </p>
            <p>
               Az ám, de Menyus rögtön akart mindent tudni. Útközben Gazsi szépen
                  apróra elmondott mindent. Hogy őt milyen bársonyos székbe ültették, hogy egy
                  óriási aranyrámás tükör volt vele szemben s a plafon közepéről százágú csillár
                  lógott le. Aztán bejött a nagy úr, később a nagy úrnak a felesége, behozták a
                  babát is, aki mindjárt az ő ölébe kérezkedett és fogdosta az orrát s olyan édesen
                  kacagott, mintha ezüstcsengetyűvel csengettek volna. El kellett mondani az egész
                  élete történetét s a nagy úriasszony mindig azt mondogatta:
            </p>
            <p>
               - Oh, szegény... szegény fiu!
            </p>
            <p>
               Aztán megkinálták édes pálinkával és süteménnyel. A sütemény
                  ezüsttálcán volt, a pálinkás pohárkák pedig ezüstből s felül aranyozottak. A nagy
                  úr megigérte, hogy taníttatni fogja, beadja a festőiskolába.
            </p>
            <p>
               - De nem fogsz ott lakni, ugy-e? - vágott közbe aggodalmasan
                  Menyus.
            </p>
            <p>
               - Nem ám, veletek maradok. Beszéltem rólatok is a méltóságos úrnak.
                  Elmondtam, hogy egy faluból jöttünk föl s mindig együtt tanultunk.
            </p>
            <p>
               - Hát erre mit mondott? - kérdezte Bódi.
            </p>
            <p>
               - Azt mondotta, hogy ez ritka szép barátság s ennek a kötelékeit
                  eltépni nem szabad.
            </p>
            <p>
               - Soha, míg a világ! - kiáltotta Menyus.
            </p>
            <p>
               - Oh, fiuk, én olyan kimondhatatlanul boldog vagyok! Mégis csak
                  jóságos az Isten! - áradozott nagy szívbeli melegséggel Gazsi. - Nem akartam én
                  nektek sohasem megmondani, hogy mennyiszer szégyeltem magamat, ha láttam, hogy ti
                  dolgoztok s a keserves munkával szerzett garast megosztjátok velem, aki hónapok
                  óta a ti irgalmatokból élek.
            </p>
            <p>
               - Hát a cégtábla, hát Samu képe, hát a mészárosfiu képe! -
                  emlékezteté Menyus az ő barátját művészi első sikereire.
            </p>
            <p>
               Gazsi mosolygott.
            </p>
            <p>
               - Tudom én, amit tudok. Beszélhettek nekem akármit. Ezentúl másképpen
                  lesz.
            </p>
            <p>
               Három nap mulva Gazsi már növendéke volt a festőiskolának. Hja, a
                  nagy urak hamar ki tudnak mindent eszközölni. Egy bozontos fejű, nagyszemű
                  festőtanár megnézte a rajzait s így szólott:
            </p>
            <p>
               - Ezek még mázolások, barátom, de látom a körmöket. (A tanár
                  oroszlánkörmöket értett s ez nála azt jelentette, hogy tehetségesnek tartja
                  Gazsit.) Egyelőre azonban páratlan szorgalmával és nagy értelmességével vonta
                  magára a tanárok figyelmét.
            </p>
            <p>
               A rajza fölé hajolva dolgozott egész délelőtt, egész délután. Társai
                  eleinte szánakozva néztek rá. Egyik-másik gúnyolta is, de Gazsi nem bánta. Ő az
                  élet iskolájából került a festők fényes palotájába s az élet iskolája lesurol az
                  emberről minden fölösleges érzékenységet és elbizakodottságot.
            </p>
            <p>
               Tanulni akart, s mert megvolt erre az alkalma, hát buzgón
                  felhasználta.
            </p>
            <p>
               A pajtások minden este kivallatták őt, hogy mi történt az iskolában s
                  Menyus esküdözött, hogy az összes festőnövendékeket meg fogja verni, ha az ő
                  pajtásukkal gúnyolni merészkednek.
            </p>
            <p>
               Ő maga természetesen már nem dolgozott az esztergályosnál, hanem
                  felcsapott szobafestőnek újra. Bár valójában nem érzett ehhez a pályához sem
                  különösebb kedvet. Akkortájt Budapesten rengeteg sok házat építettek s a
                  szobafestőmestereknek sok munkásra volt szükségük.
            </p>
            <p>
               Naponta megkeresett egy forintot, sőt különórákban is dolgozott s
                  minden héten nyolc-kilenc forinttal állított be a pajtásokhoz.
            </p>
            <p>
               Egyszer aztán egy bolond ötlete támadt.
            </p>
            <p>
               - Tudjátok, fiuk, azt gondoltam, hogy mihelyt egy kicsi pénzt
                  összerakosgatok, veszek egy zongoraverklit. Ennek a masinának a hangját nagyon
                  szeretem. Magamnak is lesz része a gyönyörűségben, meg pénzt is kereshetek vele.
                  Mit szólsz hozzá, Bódi?
            </p>
            <p>
               - Semmit a világon! Végy zongoraverklit, Menyus és szerezz sok pénzt.
                  Ezt a mesterséget tanulni sem kell, mégis tudod...
            </p>
            <p>
               - Nono, öreg, ebből látom, hogy nem tetszik az ötletem.
            </p>
            <p>
               - Dehogy nem! Csakhogy ennél még egy jövedelmezőbb vállalatot is
                  ajánlhatok neked. Az hozna ám pénzt a konyhára.
            </p>
            <p>
               - Csak ki vele, Bódi, én kész vagyok mindenre!
            </p>
            <p>
               - Ne áruld el senkinek, Menyus, mert ha más megtudja, még
                  elkaparintja előlünk a hasznot.
            </p>
            <p>
               - Persze... persze! Mi legyen az a vállalat?
            </p>
            <p>
               - Meszeld ki, Menyus, az eget!
            </p>
            <p>
               - Erigy már!
            </p>
            <p>
               - Nem vállalkoznál rá?
            </p>
            <p>
               - Miért ne, ha vasból egy létrát kovácsolsz... hehehe!... No ugy-e,
                  megfogtalak?
            </p>
            <p>
               Már az igaz, hogy Menyus roppant vállalkozó természetű ember volt és
                  ne csodálkozzék senki azon, hogy a szobafestés művészetére ráunt. A festékkeverés,
                  a falkaparás, meszelés, létrahordozás nem a legélvezetesebb foglalkozások egy
                  olyan ifjura nézve, kit a megboldogult talián vásárokra vitt s a repülőgép
                  titkaiba akart beleavatni.
            </p>
            <p>
               Bódi annál állhatatosabban megmaradt a maga mestersége mellett. Azt
                  azonban észrevette, hogy neki sem ártana, ha még egyet-mást tanulna. Hetenként
                  háromszor eljárt egy olyan szakiskolába, ahol este tanították, még pedig ingyen, a
                  továbbhaladni akaró iparosokat.
            </p>
            <p>
               Természetesen Menyus is rögtön beiratkozott, de már a második óráról
                  elmaradt, mert egy képesújság kiadóhivatalában kapott némi alkalmazást. S
                  ugyanebben az időben foglalkozott azzal a gondolattal, hogy tulajdonképpen író is
                  válhatnék belőle idővel.
            </p>
            <p>
               - Mert, hej fiuk, a világon legjobb dolga van az irónak! Belemártja
                  tollát a tintába, végigszánt a papiroson s csak úgy ömlik a pénz a markába.
            </p>
            <p>
               Ámde az az írói álom nem akadályozta meg a szorgalmas Menyust abban,
                  hogy a rákövetkező héten újságot ne áruljon az utcán, mert ő nem szégyenlett semmi
                  munkát a világon, csak azt nem tudta volna elviselni, hogy máson, főleg az ő
                  kenyerespajtásain élősködjék.
            </p>
            <p>
               Nagyon dicséretes tulajdonság volt ez benne, de Bódi mégis mindennap
                  a szemére lobbantotta nagy állhatatlanságát. Figyelmeztette őt a jövőre, amely
                  mindenikre nézve bizonytalan. Ilyenkor Menyus így szólott:
            </p>
            <p>
               - Aki ruházza a mezők liliomait, az rólam sem feledkezik meg.
            </p>
            <p>
               Ebben megint Menyusnak, a bolondos Menyusnak volt igaza.
            </p>
            <p>
               
            </p>
         </div>
         <div type="chapter">
            <head>
               A katonabakancs és az őrmester ú
               r.
            </head>
            <p>
               Mielőtt Menyus akár zongoraverklit vásárolt volna, akár írónak
                  csapott volna fel, valami nagyon nevezetes dolog történt. Minden épkézláb emberrel
                  megtörténik s így nem kell tőle félni. Őt bizony besorozták katonának.
            </p>
            <p>
               A mértéket jól megütötte s adtak neki egy könyvet, az volt a
                  katonakönyv; ezt a könyvet nem kell senkinek megtanulnia, mégis felöltöztetik
                  katonaruhába s adnak neki egynéhány esztendeig kvártélyt is, ruhát is, kenyeret is
                  egész ingyen.
            </p>
            <p>
               Eleinte nagyon elszomorodott Menyus, mert három esztendő sok idő s
                  neki ennyi ideig kell a királyt szolgálnia; de mert a természete nagyon hamar
                  változott, hát a katonaság gondolatával is megbarátkozott. Sőt nemsokára kalandos
                  vágyai is támadtak.
            </p>
            <p>
               - Tudjátok, fiuk - mondá egy este - volt már sok híres vezér, aki
                  közkatonaságon kezdette s idővel generális lett belőle. Miért ne lehetne végre
                  belőlem is generális?
            </p>
            <p>
               - Az ám, de oda háború kell! - vélekedék Bódi.
            </p>
            <p>
               - No hát miért ne lehetne háború? A francia haragszik a németre,
                  összeverekednek, a franciák segítségül hívnak minket...
            </p>
            <p>
               - Megint bolondokat beszélsz, Menyus! - vágott közbe Bódi. - Jól
                  tudhatnád, hogy nekünk a némettel kell tartanunk.
            </p>
            <p>
               - Már hogy is ne kellene!... Különben nekem mindegy. A fő az, hogy
                  csata legyen s hogy én abban a csatában kitüntessem magamat. Hull majd az
                  aranycsillag, mint az eső. A fővezér megveregeti a vállamat s azt mondja: »Tovább
                  fiam! Igy terem a tábornagyi pálca!«
            </p>
            <p>
               - A hátadra! - ingerkedék Bódi.
            </p>
            <p>
               - Jól van, jól, kedves vaskalapács úr, majd meglátja.
            </p>
            <p>
               Igy készült Menyus a hadi pályára. Hogy a szívét még jobban
                  megkeményítse, vásárolt egy tucat vöröstáblás könyvet a boltban. Csupa híres
                  vitézek és rablók történetei voltak. Ezeket falta esténként s az ábrázata égett a
                  nagy hősi felbuzdulástól.
            </p>
            <p>
               Csodálatos módon a rablók kalandjai sokkal jobban tetszettek neki,
                  mint a vezérek cselekedetei. Egy-két nótát megtanult, csak a vége volt keserves a
                  rablóhistóriáknak. Mindegyiket elfogták, a tömlöcbe vetették. Aztán a »tömlöc
                  faláról sok víz csorga rájuk« - s hogy megszáradjanak, hát felakasztották
                  őket.
            </p>
            <p>
               Ha Menyus a megható történetnek a végére jutott, rendesen így
                  sóhajtott fel:
            </p>
            <p>
               - Ez az akasztófa bizony elmaradhatott volna.
            </p>
            <p>
               Október elsején szívreható búcsut vett a pajtásaitól. Hóna alá kapta
                  a kis faládáját s elment egy nagy szürke házba, melyet, akármilyen vén is volt,
                  »Újépület«-nek neveztek akkor.
            </p>
            <p>
               Odarendelték őt nagy-erős paranccsal.
            </p>
            <p>
               Reggel hat órától délelőtt tizenegyig az udvaron ácsorgott egy csomó
                  új cimborával, a kik úgy meg voltak riadva, mint valami juhok. A kalapjaik mellé
                  virágot tettek; tegnap, mikor hazulról elindultak, csak úgy dült belőlük a vidám
                  nóta, de hogy a szürke kapu ajtaján beléptek: kifogyott belőlük a nóta is, a
                  jókedv is.
            </p>
            <p>
               Azután egy bibircsós orrú őrmester, akinek a hangja recsegett, mint a
                  réztülök s a szeme keresztbe nézett, mintha egyszerre az összes új katonákat látni
                  akarta volna: elvitte őket a ruharaktárba s felöltöztette. Menyusnak irtózatos két
                  bakancsot adott. A talpába huszonnégy szög volt verve, a fejére négy gyönyörű folt
                  rakva.
            </p>
            <p>
               - Őrmester ur, jelentem alásan, ez a bakancs nekem igen bő! -
                  jelentette Menyus kellő tisztelettel.
            </p>
            <p>
               Az őrmester odaállott elébe s nyájasan igy ordított rá:
            </p>
            <p>
               - Mi kell?... Aranytopánka kell?... Ráadásul aranyóra, te bundás,
                  te...
            </p>
            <p>
               - Nem csak...
            </p>
            <p>
               - Befogd a szájad, bugris!... Tégy belé szalmát!... Már hogy a
                  bakancsodba is, te!
            </p>
            <p>
               Menyus elhallgatott s tett bele a bakancsba egy csomó szalmát. A
                  szalma jó meleget tartott a lábának.
            </p>
            <p>
               A szürke nagy házban sok száz katona volt együtt, de Menyus mégis
                  szörnyen elhagyatottnak érezte magát az első napokban. Nem csoda, hiányoztak az ő
                  kedves, az ő jó kenyerespajtásai.
            </p>
            <p>
               Csak most érezte igazán, hogy mi az a jó barát. Csak most értette
                  meg, hogy eddig miért esett neki jól még a nyomorúság is... mert voltak mellette
                  részvevő barátok.
            </p>
            <p>
               Előbb megszidta a káplárja, aztán rátámadt az őrmestere. Az egyiknek
                  nem volt elég fényes a gomb, a másiknak nem ragyogott eléggé a puskacső. Egyik
                  megfenyegette kurtavassal, a másik áristommal. A »kurtavas« nem tartozik a
                  legkellemesebb katonai mulatságok közé. Ha valakinek a jobbkezére és a ballábára
                  vasperecet tesznek s ezt a két perecet lánccal kötik össze: ez a kurtavas; no de
                  akkor is kurtavas marad, ha a balkezére és a jobblábára rakják a vasperecet.
            </p>
            <p>
               Egy hét éppen elég volt arra, hogy Menyus mindenféle
                  generális-álomból kiábránduljon. Azt ő nem bánta, hogy korán kellett fölkelni,
                  hogy az ágyát neki kellett megvetnie, hogy szobát súrolt, vizet hordott. Csak a
                  káplár, meg a rezesorrú őrmester bántak volna vele emberségesebben.
            </p>
            <p>
               Mikor vasárnap Bódi és Gazsi meglátogatták őt, csaknem sírva
                  panaszolta el nekik, hogy milyen cudar a sorsa.
            </p>
            <p>
               Bódi azt mondotta, hogy ő segít rajta. Kezdette pedig a segítséget
                  azon, hogy a káplár úrnak néhány szivart nyomott a markába, az őrmestert pedig
                  meghívta egy pohár borra le a kaszárnya kocsmájába. Természetesen Menyus is velük
                  ment.
            </p>
            <p>
               De milyen jó barátok lettek még aznap! Az őrmester egészen más ember
                  volt a korcsmában, mint fent a kaszárnyában.
            </p>
            <p>
               - Ha én azt tudtam volna!... Miért nem mondtad pajtás? - Mindezt
                  kérdezte Menyustól, aki bámulva nézett rá. Nem tudta, hogy mit kellett volna neki
                  mondania.
            </p>
            <p>
               - Mert tudod, az ember nem olvashatja le senkinek a pofájáról, hogy
                  miféle ember.
            </p>
            <p>
               Az őrmester úrnak ez a mondása valóképpen régi, nagy igazság. Menyus
                  csak most kezdette megérteni. Igaz, hogy Bódinak sok üveg borába került, de meg is
                  volt az eredménye.
            </p>
            <p>
               A nagyhatalmú őrmester megölelte Menyust s biztosította őt arról,
                  hogy ezentúl gondja lesz rá.
            </p>
            <p>
               - Ne búsulj, pajtás! Akárki mit mond, ne higyj neki, csak nekem
                  higyj! Én azt mondom, hogy nincs a világon senkinek jobb dolga, mint a
                  katonának.
            </p>
            <p>
               Bódi csak hunyorgatott szemével Menyusra, akit az őrmester barátsága
                  végtelenül boldoggá tett.
            </p>
            <p>
               Nem csoda, ha aznap éjjel megint a generálisságról, győzelmes
                  csatákról, dicsőségről álmodozott. Akinek az őrmester a barátja, annak nem is kell
                  a világon senkitől sem félnie.
            </p>
            <p>
               A Bódi borának nemcsak ez a szép álom volt a következménye, hanem a
                  még sokkal szebb valóság, melyre Menyus virradt.
            </p>
            <p>
               Délelőtt az őrmester intett neki, hogy menjen be az őrmesteri
                  szobába.
            </p>
            <p>
               Menyus katonásan köszönve megállt az őrmester előtt:
            </p>
            <p>
               - Jelentem alásan, őrmester úr, itt vagyok!
            </p>
            <p>
               - Ne szamárkodj, Menyus! - felelte mosolyogva az őrmester. Nem
                  szolgálati ügyben hívtalak. Jó sorod lesz s ezt nekem köszönheted. Az ezredes úr
                  megparancsolta, hogy keressek neki inast. Hm!... Gyönyörű állapot az, hé!... Téged
                  néztelek ki.
            </p>
            <p>
               - Köszönöm szépen!
            </p>
            <p>
               - Mondd meg a barátaidnak is; jó lesz, ha tudják.
            </p>
            <p>
               - Megmondom!
            </p>
            <p>
               - Külön ruhát kapsz, finom kosztot... Nagyon finomat... Bizony fiu,
                  még egy gróf is megirígyelhetné ezt az állapotot... Ne felejtsd el, mondd meg a
                  barátaidnak... Szervusz!...
            </p>
            <p>
               Mégis csak emberséges volt ez az őrmester. Mindazonáltal a dolog nem
                  történt egészen úgy, mint ahogy elmondotta. Menyust nem ő ajánlotta az ezredes
                  úrnak, hanem az ezredes úr maga szemelte volt ki. Nem köszönhette egyébnek, mint a
                  kedves, megnyerő ábrázatának. Gyakran van úgy az életben, hogy az arcunk a legjobb
                  ajánlólevél.
            </p>
            <p>
               Menyus erről nem tudott semmit, nagymértékben érezte a hálát az
                  emberséges őrmester iránt, aki őt az ezredes úrnak ajánlotta s nem is mulasztá el,
                  hogy barátainak elmesélje.
            </p>
            <p>
               Bódi gyönyörű tajtékszipkát vett s átadta Menyusnak, hogy ajándékozza
                  meg vele a derék őrmestert. Mert hiába, az emberek olyanok, hogy a hálát rendesen
                  csak akkor szeretik, ha kézzelfogható.
            </p>
            <p>
               Ez a szipkaátadás volt Menyusnak az utolsó hadi cselekedete a
                  katonaságnál.
            </p>
            <p>
               A nehéz katonabakancsot levetette s könnyű cipőt húzott föl helyette,
                  zsinóros nadrágot, valóságos libériát, mert az ezredes nagy úr volt s az ezredes
                  inasának is fehér keztyüben kellett járnia.
            </p>
            <p>
               Menyus vígan nézhetett elébe a három esztendőnek. Megint a régi
                  jókedvű fiu lett, mint eddig volt.
            </p>
            <p>
               
            </p>
         </div>
         <div type="chapter">
            <head>
               Gazsi nagy diadala.
            </head>
            <p>
               Négy esztendő telt el.
            </p>
            <p>
               Bódi huszonkét esztendős volt, Menyus huszonnégy, Gazsi a
                  huszonegyedikben járt.
            </p>
            <p>
               Bódinak heti tizenöt forintot fizettek a gyárban, Menyus leszolgálta
                  a három évet a katonaságnál, még pedig olyan ritka szerencsével, hogy egy hétnél
                  tovább nem nyomta a puska vállát.
            </p>
            <p>
               A kenyerespajtások ezalatt a négy esztendő alatt sem szakadtak el
                  egymástól.
            </p>
            <p>
               Bódi és Menyus együtt laktak, de nem a Samuka nagymamájánál, aki már
                  két év óta nem árul főtt kukoricát és szentjánoskenyeret, hanem szép csendesen
                  pihen künn a temetőben. Szép, nagy szobájuk van, melyet Gazsi igazi műteremnek
                  rendezett be.
            </p>
            <p>
               Itt készítette az első szép festményét.
            </p>
            <p>
               Három vándorlegényt pingált, akik fáradtan érkeznek egy falusi
                  kocsmába s ott az egyik asztal mellé telepednek, hogy vacsoráljanak. Az asztalra
                  kirakják a kenyeret, szalonnát, hozatnak egy üveg bort, az egyik éppen mesél
                  valami vidám dolgot s a másik kettő nagy érdeklődéssel hallgatja.
            </p>
            <p>
               Vajjon mire gondolt Gazsi, mikor ezt a képet festette? Eszébe jutott
                  az ő vándorlásuk. Igen élénken élt az emlékezetében, még az arcuk vonásaira is
                  emlékezett, a falusi kocsma hosszú, kecskelábú asztala, a petróleumlámpás a
                  szekrény tetején, a kocsmárosné vörös fejkendője, a kis bozontos szőrű kutya, a
                  sutban üldögélő vak koldus, meg a vezetője, a mezitlábas fiu.
            </p>
            <p>
               Maga az élet volt a kép.
            </p>
            <p>
               Mikor a nagyúri pártfogó először látta, felkiáltott
                  meglepetésében:
            </p>
            <p>
               - Ezt maga festette, barátom? Ez remekmű! Ezt ki kell állítani!...
                  Meg fogja bámulni az egész ország!
            </p>
            <p>
               A nagy úrnak igaza volt. A képet kiállították a műtárlat pompás
                  palotájában, hol száz meg száz szebbnél-szebb kép lógott a falon s hová ezer meg
                  ezer ember tódult. Nem ingyen, hanem pénzért mutogatták a képeket.
            </p>
            <p>
               De bezzeg mindenki Gazsi képe előtt állott a leghosszabb ideig.
                  Egymástól kérdezték:
            </p>
            <p>
               - Ki ez a Pallós Gáspár?
            </p>
            <p>
               - Mennyi erő van ebben az emberben!
            </p>
            <p>
               - Micsoda eleven színek!
            </p>
            <p>
               - Ezek az alakok élnek!
            </p>
            <p>
               Meg akarták vásárolni, de már nem volt eladó. Az a kép a nagyúri
                  pártfogónak készült. Ezzel akarta Gazsi hálájának egy részét leróni.
            </p>
            <p>
               Vasárnap egész délután ott ácsorgott Menyus a nagy palotában. A Gazsi
                  képe előtt álldogált s mohón lesett minden szót, amit az emberek elejtettek.
            </p>
            <p>
               Úgy szerette volna mindenkinek a kezét megszorítani s úgy szerette
                  volna mindenkinek elárulni, hogy a fiatal festőművész, kinek a munkáját
                  megbámulják, nem más, mint az ő barátja.
            </p>
            <p>
               De attól félt, hogy ezzel csak árt Gazsinak, na meg neki sem hiszik
                  el, hogy ilyen híres barátja van.
            </p>
            <p>
               Mégis csak szép dolog a dicsőség! A Gazsi arcképét közölték a három-
                  és négykrajcáros újságok. Talán a világ minden részében fogják egy hét mulva
                  tudni, hogy ki az a Pallós Gáspár?
            </p>
            <p>
               Bódit néhány ujságíró kereste föl s tövéről-hegyire kivallatta, mit
                  tud a nagytehetségű Pallósról. Minden apróságra kiváncsiak voltak, még arra is,
                  hogy a minorita kolostorban a tisztelendő atyáknak vizet hordott a konyhára,
                  sepert, hogy éhezett és fázott s hogy nincsen sem apja, sem anyja.
            </p>
            <p>
               Bódi elküldötte az újságírókat Menyushoz is, mert már belefáradt a
                  sok beszédbe.
            </p>
            <p>
               Bezzeg nem fáradt bele Menyus! Ő nemcsak Gazsiról beszélt a kiváncsi
                  újságíró uraknak, hanem Bódiról és magáról is. A hármuk éktelen nagy barátságáról,
                  mely kezdődött a falusi utca ároksáncában s egy másik gödörben fog végződni, azt a
                  gödröt pedig sírnak nevezik.
            </p>
            <p>
               Jelent is meg másnap az újságokban Gazsiról, meg a
                  kenyerespajtásairól annyi, hogy az még egy püspökről is sok lett volna. Aki
                  elolvasta, pedig sokan olvasták el, annak még a könnye is kicsordult, olyan
                  megható történet volt.
            </p>
            <p>
               Menyus összevásárolta mind a lapokat, átadta az ezredes úrnak, hogy
                  olvassa el, milyen híres-nevezetes barátja van neki.
            </p>
            <p>
               Azt azonban nem állhatta meg, hogy föl ne sóhajtson:
            </p>
            <p>
               - Mégis kár, hogy összetörtem a gipszfigurákat s nem folytattam
                  tovább azt a másik mesterséget. Belőlem is...
            </p>
            <p>
               Nem mondotta tovább. Attól félt, hogy igen nagyot talál mondani.
            </p>
            <p>
               Hát Gazsi?
            </p>
            <p>
               Őt a sok dicséret nem bírta elkábítani. Furcsa egy teremtése volt ő
                  az Istennek. Hiába bíztatta Menyus, hogy egész nap sétáljon az utcán, hogy az
                  emberek láthassák. Otthon maradt, felhúzta a festőzubbonyát, kiterítette vásznát s
                  belekezdett egy másik festménybe.
            </p>
            <p>
               - Hát nem vagy megelégedve? - kérdezte tőle Menyus.
            </p>
            <p>
               - Igen sok a dicséret - válaszolá - s attól tartok, hogy nem érdemlem
                  meg. Sokat kell még tanulnom. Hol vagyok én még az igazi nagy mesterektől!
            </p>
            <p>
               - Hol vagy?... Hát éppen mellettük állasz és punktum!
            </p>
            <p>
               Csak Bódi adott igazat Gazsinak.
            </p>
            <p>
               - Elmegyünk külső országokba. Neked szükséged van rá, én is nagy
                  hasznát veszem. Te pingálsz, én a műhelyben kalapálok.
            </p>
            <p>
               - Hát én? - vágott közbe Menyus. - Nekem is letelik egy hónap mulva a
                  katonai szolgálatom...
            </p>
            <p>
               - Igen, ha az elindulásig valami egyéb nem jut az eszedbe - jegyzé
                  meg Bódi, aki nem hiába volt a kalapácsnak mestere, mert mindig fején találta a
                  szeget.
            </p>
            <p>
               A nagyúri pártfogó kieszközölt Gazsinak ötszáz forint ösztöndíjat,
                  hogy külföldi tanulmányútra mehessen. Ő maga is adott a képért ötszáz forintot s a
                  fiatal festő, meg a fiatal lakatos nyugodt lélekkel indulhattak útnak.
            </p>
            <p>
               Menyus nem mehetett velük, mert őt új pálya várta. Megismerkedett egy
                  vándorszínésszel a »Pannonia«-kávéházban, aki szinpadi festőt, ruhatárost és
                  kellékest - egyszóval: mindenest keresett.
            </p>
            <p>
               Menyus rendkívül megszerette a jókedvű fiut, de még inkább a
                  vándorszínészek szabad, művészi életét s vállalkozott az állásra, mely fényes
                  javadalmazással nem járt, de Menyusnak szörnyű mód megtetszett.
            </p>
            <p>
               Igy aztán a pályaudvarig elkisérte két világjáró barátját, ott nagy
                  érzékenyen elbúcsuzott tőlük. Utolsó szava is az volt:
            </p>
            <p>
               - Hát ha mire visszajöttök a hazába, engem már mint híres színészt
                  láttok viszont... Ki tudja?
            </p>
            <p>
               Bódi a vasuti kocsi ajtajából lekiáltott:
            </p>
            <p>
               - Inkább építs magadnak háromemeletes házat!
            </p>
            <p>
               Menyus mosolygott, a mozdony fütyült s a harmadik kenyerespajtásnak -
                  Isten tudja miért - nagyon elszorult a szíve. Érezte, hogy immár egyedül maradt;
                  immár az sem lesz, aki a szemére lobbantsa, ha valami szamárságot csinál... És nem
                  lesz, akihez beszóljon, akinek újabb, meg újabb terveit elmondja...
            </p>
            <p>
               Míg az állomástól begyalogolt a Pannoniáig, hol új cimborája várta,
                  már elhatározta, hogy Gazsiék után fog vándorolni...
            </p>
            <p>
               Igen, igen! Menyusnak a lelke vándormadár volt. Vajjon hol fog
                  megállapodni s vajjon mikor nem töri a fejét újabb terveken?
            </p>
            <p>
               
            </p>
         </div>
         <div type="chapter">
            <head>
               Menyus a vándorkomédiás.
            </head>
            <p>
               Menyusnak eddig is tarka-barka volt az élete. Olyan volt, mint a
                  nadrág, melyet csupa különféle színű foltból varrogatnak össze.
            </p>
            <p>
               Ő aztán viselte rendületlenül és megvolt az a jó szokása, hogy soha
                  senkinek sem panaszkodott, legkevésbbé pedig az odahazavalóknak.
            </p>
            <p>
               Az ő levelei tele voltak nagyralátó reményekkel éppen úgy, mint a
                  szíve. Pénzt sem kért soha. Nem feledkezett meg arról, hogy ő hazulról igérettel
                  távozott. Azt igérte, hogy addig nem látják, amíg valami nem vált belőle.
            </p>
            <p>
               Hogy a komédiás életre adta magát, annak legfőképpen az ő nyugtalan
                  vére volt az oka. Ez a vér nem hagyott neki soha békét. Az is igaz, hogy a
                  színháznak festett világa erősen hatott rá. Elég nagy kamasz volt, mikor először
                  ment el a színházba s valami könnyfacsaró játékot látott. Egy királyfinak
                  megmérgezték az apját s a királyfi elhatározta, hogy ő azt nem hagyja annyiba. Nem
                  is nyugszik addig, míg a föld színéről mindenkit el nem pusztít, akinek része volt
                  apja meggyilkolásában.
            </p>
            <p>
               Menyus szentül hitte, hogy mindez így történt meg, s még a hajaszála
                  is égnek állott, mikor az a királyfi elkezdett mesélni arról, hogy mekkora az ő
                  bánatja.
            </p>
            <p>
               Hanem akkor még nem gondolt Menyus arra, hogy eljön az idő, midőn
                  előtte is megnyilik az a világ, hol az ember ma csizmadia, holnap herceg,
                  holnapután rezesorrú kefekötő, egy hét mulva napkeleti király.
            </p>
            <p>
               Most, hogy az ő új barátja, akit Sióhalminak hívtak, olyan bűbájos
                  színekkel festette a színészéletet, ellenállhatatlan vágy szállotta meg.
            </p>
            <p>
               - Mert ne hidd, Menyuskám, hogy az igazi művésznek rengeteg sok
                  iskolai tudomány kell... Szó sincs róla! Mi művészek csak úgy készen pattanunk ki
                  az alkotó műhelyéből...
            </p>
            <p>
               (Ezt a szép mondást Menyus nem értette meg első hallásra, bár tiszta
                  igaz, hogy a szikra a kovács műhelyében ki-kipattan az izzó vasból.)
            </p>
            <p>
               Hanem amikor a művészcimbora mesélt egy szabólegényről, kiből
                  világhírű művész lett s egy kovácslegényről, aki az üllő mellől elugrott s nyomban
                  a színpadon aratott babérokat: akkor mégis elhitte, hogy neki, a sokféle
                  mesterségű embernek, valóságos jussa van ahhoz, hogy belőle még különb művész
                  legyen.
            </p>
            <p>
               Volt neki szép szőke bajusza. Tulajdonképpen csak szőke volt, de nem
                  nagyon szép. Ezt az ő bajuszát tövestől irtatta ki az orra alól, mert a
                  művészetnek első föltétele, hogy az embernek ne legyen bajusza.
            </p>
            <p>
               Sióhalmi el volt ragadtatva, mikor Menyusnak a bajusztalan ábrázatát
                  megpillantotta:
            </p>
            <p>
               - Barátom - szavalá lelkesedve, - téged a jó Isten is művésznek
                  teremtett! Nézd meg az arcodat!... Ebből mindent lehet csinálni. Kackiás bajuszka
                  rablóvezért, pofaszakáll német herceget, ősz körszakáll táltost, vörös haj és
                  rezgő szakáll falusi kocsmárost formál belőled.
            </p>
            <p>
               Ez a sok dicséret olyan volt Menyusnak, mint az erős bor.
                  Megrészegedett tőle. Egy csomó töpörtyűspogácsát és vörös bort rendelt a kocsmában
                  s igen vidáman töltötték az estét.
            </p>
            <p>
               Sióhalmi nem fogyott ki a jó tanácsból és az ivásból, sőt az
                  előbbiből valamivel hamarább, mint az utóbbiból.
            </p>
            <p>
               Végre is hajnal felé Menyusnak félig ölbe fogva kellett
                  művészbarátját a Gazsiék elhagyott szállására vinnie, melyet a kenyerespajtások
                  egy hétig még rátestáltak.
            </p>
            <p>
               A Sióhalmi színésztársasága nehezen verődött össze, de valahára mégis
                  összekerült. Nem voltak többen hat tagnál s nem gondolhattak tehát ara, hogy holmi
                  nagy városokban üssék fel a tanyájukat. A nagy városok lakói nagyon sokat kívánnak
                  s nem is tudják kellőképpen méltányolni a magyar művészetet. Bezzeg ott van a falu
                  s a falunak egyszerű népe. A falusi ember nem kíván fényes színházat, megelégszik
                  a jó tágas színnel, vagy a községházával, a nagykocsma ivószobájával. Nem is kell
                  selyemruha, bársonyszék, csak játék kell, amely az öreg asszonyokat
                  megríkassa.
            </p>
            <p>
               Menyusék felültek egy nagy szekérre mindahányan voltak s elmentek a
                  nagy városból egy módos községbe.
            </p>
            <p>
               A bíró furcsa szemmel nézett rájuk, mikor elébe járultak s tudtára
                  adták, hogy ők magyar színművészek s néhány este a kocsma nagy ivószobájában
                  szívreható magyar darabokat fognak játszani a nagy szigetvári Zrinyi Miklósról,
                  Sobri Jóskáról s más efféle híres emberekről. Végre megengedte, hogy játszhatnak;
                  de sok pénzt ne kérjenek, mondá a bíró, mert az idén kevés gabona termett s a nagy
                  szárazság miatt a kukorica is gyengén eresztett.
            </p>
            <p>
               Menyus nekigyürkőzött s rótt össze színpadot holmi régi deszkából,
                  vászonból, lécből. Pingált tornyot, házat, várat, ágyút; csinált sisakot kemény
                  papirosból; írt színlapot, nyakába vette a falut, kért kölcsön hosszúszárú csizmát
                  s fából vagy kemény papirosból sarkantyút remekelt rája - szóval: Menyus kora
                  reggeltől késő estig talpon volt.
            </p>
            <p>
               Addig a művésztársak a kocsmában ittak és kártyáztak.
            </p>
            <p>
               Sióhalmi, az igazgató többször megveregette barátjának a vállát s
                  mondogatta:
            </p>
            <p>
               - Megbecsülhetetlen munkaerő vagy, Menyuskám!
            </p>
            <p>
               Az első előadás nagyszerűen sikerült. Az egész kocsma megtelt a falu
                  népével. Soha ők efféle komédiát nem láttak. Aztán egy csomó falusi gyermek is
                  játszott a színészekkel. Ezek részint magyarok voltak, részint törökök. Fakarddal
                  verekedtek a vár udvarán; kardjuk eltört s akkor birkózni kezdettek.
            </p>
            <p>
               Az apjuk vagy az anyjuk odakiáltott:
            </p>
            <p>
               - Ne hagyd magad, Palkó!
            </p>
            <p>
               - Vigyázz, Imre!... Teremtsd a földhöz azt a törököt!...
            </p>
            <p>
               Mindez nagyon mulatságos volt. Hát még a hős Zrinyi Miklós! Milyen
                  szép beszédet mondott, mielőtt kirohant a várból!
            </p>
            <p>
               Menyus is játszott. Ő volt a zászlóvivő magyar hős. Még beszélt
                  is:
            </p>
            <p>
               - Rajta!
            </p>
            <p>
               Ezt mondta, de milyen bátran mondotta!
            </p>
            <p>
               Az első előadásnak kerek tizenhárom forint volt a jövedelme. Azért
                  volt csak ennyi, mert aki egy pár csizmát adott kölcsön, azt másodmagával ingyen
                  kellett a színházba beengedni.
            </p>
            <p>
               Előadás után a bíró egy fél bárányt küldött a magyar művészeknek,
                  hogy ez után a nagyon fáradságos játék után lakjanak jól.
            </p>
            <p>
               A kocsmárosné csinált báránytokányt s Menyus jóllakott. Természetesen
                  a többiek is jóllaktak, de minket leginkább az érdekel, hogy Menyus jóllakott-e,
                  mert ő volt az egész színésztársaságban, aki megérdemelte, mert ő dolgozott a
                  legtöbbet.
            </p>
            <p>
               - Ugy-e, aranyélet ez a miénk? - kérkedett előtte Sióhalmi, az
                  igazgató.
            </p>
            <p>
               Menyus tovább rágta a báránycsontról a húst s így szólott:
            </p>
            <p>
               - Ühüm!
            </p>
            <p>
               Ezt mondta Menyus és talán hitte is még akkor. Új volt neki a
                  foglalkozás, újak voltak az emberek, bár az sehogysem fért a fejébe, hogy miért
                  kapnak össze minden semmiségen.
            </p>
            <p>
               Többek között az első estének a jövedelméből mindenik kapott nyolcvan
                  krajcárt. A pénzt Sióhalmi osztotta szét. Egy vékonypénzű énekes színész
                  követelte, hogy neki egy forintot adjanak, mert ő a darabban énekelt is.
            </p>
            <p>
               - Csak kornyikáltál - találta mondani a másik színész. Ebből támadt a
                  veszekedés. Sióhalminak összetett kézzel kellett a veszekedőket kérnie, hogy a
                  művészet szent nevében béküljenek ki s aztán a békesség kedvéért tíz krajcárral
                  többet adott a harcos énekesnek.
            </p>
            <p>
               Menyus csak megcsóválta a fejét.
            </p>
            <p>
               Akaratlanul is eszébe jutott, hogy mikor ők hárman, a
                  »kenyerespajtások« egy darab száraz kenyeren osztoztak, azért veszekedtek, hogy a
                  másiknak jusson nagyobb darabocska, mint nekik.
            </p>
            <p>
               A második előadást szerencsétlenségükre olyan napon tartották meg,
                  mikor a falu legmódosabb gazdája disznót ölt s az összes rokonait, atyafiait
                  meghívta. Három forint tizennyolc krajcár volt a bevétel, azt pedig a kocsmáros
                  foglalta le, mert az egész társaság nála ebédelt, még pedig jó reménység
                  fejében.
            </p>
            <p>
               A disznótoros gazda kilenc óra után odaizent a magyar művészeknek,
                  hogy jőjjenek el hozzá egy kis vacsorára.
            </p>
            <p>
               Igen jószivű ember volt s megmutatta ezzel a cselekedetével, hogy ő
                  is pártolja a magyar művészetet, mert enni ad a művészeknek.
            </p>
            <p>
               Természetesen mind elmentek, mert az ilyen szíves meghívást
                  visszautasítani nemcsak illetlenség, hanem nagy ostobaság is lett volna.
            </p>
            <p>
               Menyus igen jókedvű akart lenni, de most az egyszer nem sikerült. A
                  gazdaember, aki őket a disznótorra meghívta, erősen talált az ő édesapjához
                  hasonlítani. Mikor megpillantotta, mindjárt nagyot dobbant a szíve, mintha vádolta
                  volna őt:
            </p>
            <p>
               - No, ugyan sokra vitted, Menyus!
            </p>
            <p>
               Bezzeg az ő művésztársai pompásan mulattak. Ettek-ittak, énekeltek,
                  szónokoltak, táncoltak, majd fölvetették az egész házat.
            </p>
            <p>
               Az ember ilyen. Ha jóllakik, akkor megfeledkezik a holnapról, s a
                  holnapnak minden nyomorúságáról.
            </p>
            <p>
               A színészek egy hét mulva már másik községben ütötték fel a
                  sátorfájukat.
            </p>
            <p>
               Ott is a régi élet kezdődött, egy hajszálnyira sem különbözött a
                  másiktól. Menyus fúrt-faragott, mázolt, színlapokat írt, házalt, mert tudnivaló
                  dolog, hogy Sióhalmi mindenüvé őt küldötte, mert tudott a nép nyelvén beszélni
                  és... nagyon becsületes arca volt.
            </p>
            <p>
               Egyik faluban a bíró meg is kérdezte tőle:
            </p>
            <p>
               - Aztán hallja-e, uram, ezzel a jó, becsületes ábrázattal hogy is
                  tudott beállani komédiásnak?
            </p>
            <p>
               - Engedelmet kérek, bíró uram - válaszolá Menyus, - mi nem vagyunk
                  komédiások, mi magyar színművészek vagyunk.
            </p>
            <p>
               - Értem, értem - mondá jóízűen kacagva a bíró. - Zokon ne essék a
                  szavam, de hát színművész vagy komédiás, egy kutya az... Maguk is csak kipingálják
                  az ábrázatukat, szöszből bajuszt ragasztanak fel; maguk is csak mókáznak s egyik
                  vásárról a másikra járnak, mint azok a többi csepürágók, akik tüzet nyelnek és a
                  szájukból kardot rántanak ki, kócot esznek és malomköveket köpködnek... Ez bizony
                  sehogysem magyar embernek való élet!
            </p>
            <p>
               Ezt mondotta nagy jóakarattal a bíró s Menyusnak akárhogy forgatta
                  elméjében jobbra-balra a szót, mégis csak igazat kellett a bírónak adnia.
            </p>
            <p>
               Máskor megint, főleg ha a színházi cimborák meséltek neki, megint
                  dicsőségről álmodozott. Azt hitte, hogy ő is azok közé a híres apostolok közé
                  tartozik, akik hajdanában hirdették széles e hazában a magyar nyelvet s hirdették
                  az ősöknek dicsőségét, ébresztgették a nemzetet, hogy legyen bizalma a
                  jövőhöz...
            </p>
            <p>
               Az ám, csakhogy ez éppen száz esztendővel ezelőtt történt. Akkor nem
                  volt gőzmasina, nem volt villamos lámpás, nem voltak Budapesten óriási paloták...
                  És akkor a szinészek mind tanult, lelkes fiatal emberek voltak, akik az igazi
                  művészetet magáért a művészetért szerették.
            </p>
            <p>
               Ezt Menyus természetesen nem tudta, mindazonáltal nem panaszkodott az
                  élet mostohasága ellen. Csak a színészcimboráival nem érezte magát jól. Utoljára ő
                  is csak mesterségnek nézte a művészetet, még pedig nagyon furcsa
                  mesterségnek.
            </p>
            <p>
               A ruhája lekopott a válláról, a csizmáját csak nagynehezen tudta
                  megfoltoztatni, mert nem volt pénze. Télen eleget fázott, de ahhoz mégsem volt
                  lelke, hogy az apjának írjon s tőle pénzt kérjen. Azt hitte, hogy ez nagy bűn
                  volna. Önmagától szégyenlette volna. Inkább tovább fázott s tovább éhezett.
            </p>
            <p>
               Már tavasz felé járt az idő, mikor Sióhalminak az jutott az eszébe,
                  hogy egy kis városkába megy a társulatával. Ott nem egy-két napig, hanem legalább
                  két hétig fogja kihúzni.
            </p>
            <p>
               Gondolta magában, hogy a városi embereknek több a pénzük, több az
                  idejük s inkább hozzászoktak az efféle mulatsághoz.
            </p>
            <p>
               Egy kis pénzmagra is tett szert. Egy fiatal ember csatlakozott a
                  társulathoz, aki bolondja volt a művészetnek s mindenáron játszani akart. Sióhalmi
                  igazgató úr megtette őt társigazgatónak s a pénzén ruhákat szerzett be; egy csomó
                  festéket, vásznat hozatott. Menyusnak újra tömérdek dolga akadt.
            </p>
            <p>
               - Barátom - mondá neki Sióhalmi, - eddig egy kicsit nyomorogtunk, de
                  ezentúl urak leszünk, majd meglátod!... Jövő évben kerek hatvan forint fizetést
                  adok neked.
            </p>
            <p>
               Menyus ezt válaszolta:
            </p>
            <p>
               - Majd elválik, mi lesz a jövő esztendőben. Ami engem illet,
                  örvendek, hogy a csizmámat megtalpaltattam. Annyi bizonyos, hogy nagy bolondságot
                  cselekedtem, mikor...
            </p>
            <p>
               - De édes pajtás - vágott közbe Sióhalmi, - már hogy lehet ilyesmit
                  beszélni? Gondold meg csak, a városban csak úgy fog tódulni a közönség. Lesz pénz,
                  lesz minden. Bátran előre! Fel a fejjel!... »Nincs veszve bármi sors alatt, ki el
                  nem csüggedett!« Igy szavalt nagy tüzzel Sióhalmi igazgató úr s Menyus tovább
                  festette a vásznat. Míg festette, Gazsira gondolt, aki távol a hazától szintén
                  vászonra fest, de az ő képeit megbámulják s az ő nevét a föld kerekségén mindenütt
                  ismerni fogják.
            </p>
            <p>
               Nem tehetett róla, de a régi jókedve elrepült, mint valami
                  vándormadár. Az ember fiatalkori jókedve olyan, mint a virág: míg a tavaszi
                  napsugár éri, bimbaja kifeslik, a nyár megérleli, az őszi dér hirtelen megcsípi s
                  a szirmok összezsugorodnak, lehullanak.
            </p>
            <p>
               Menyus megváltozott.
            </p>
            <p>
               
            </p>
         </div>
         <div type="chapter">
            <head>
               Menyus megállapodik.
            </head>
            <p>
               Egyszer csak azon kapta magát rajta Menyus, hogy kezd gondolkozni. Ő
                  eddig ezt a mesterséget egyáltalában nem gyakorolta. Mind gyakrabban jutott az
                  eszébe Gazsi és Bódi. A világért sem irígyelte őket, de elgondolta magában, hogy
                  Bódi műhelyt fog nyitni s abban ő lesz az úr; tartani fog segédeket és inasokat,
                  épít magának házat, lesz belőle háziúr. Aztán megházasodik, lesz szép otthona,
                  öröm lesz az élete, nem parancsol neki senki... Ez bizony jó sors lesz!... Hát
                  Gazsi? Pingál egy világhírű képet, azt elhozzák Magyarországba, megnézi millió
                  ember, ha mindenik csak tíz krajcárt fizet, azért hogy megnézheti, mi tenger pénz
                  az!... Ő is épít magának tornyos házat, fenn lesz a műterme. Csupa drága szőnyeg
                  benne, drága képek a falon; tart inast, hintón jár, megsüvegelik a nagy urak is...
                  Bizony, az ő sorsa is nagyon jó lesz.
            </p>
            <p>
               Igy is kell annak lennie, mind a ketten megérdemlik. Talán még többet
                  is megérdemelnének, mert hogy tudtak dolgozni s mindig csak a mesterségük mellett
                  maradtak.
            </p>
            <p>
               Ezek után a maga életére gondolt vissza. Mit csinált ő eddig?
                  Cserélgette a kenyérszerzésnek az eszközét s gyakran úgy járt, hogy akarva nem
                  akarva: cseberből vederbe jutott. Folytathatta volna az apja mesterségét, de ő
                  ahelyett az agyagból csupa merő haszontalan dolgokat gyúrt. Beállott
                  szobafestőnek. Az igaz, hogy rosszul választotta meg a mesterét, de elmehetett
                  volna máshoz is. A sors úgy akarta, hogy belebotoljon a hegyesszakállú taliánba,
                  aki megkóstoltatta vele a vándoréletnek gyönyörűségét s ő volt az, aki a
                  cimborákat folyton bíztatta, hogy menjenek föl Budapestre... No hát, valami jót
                  mégis tett életében! Ki tudja, lett volna-e Gazsiból híres ember, ha ő nem rágja
                  folyton a fülüket?
            </p>
            <p>
               Ez a tudat kimondhatatlanul jól esett Menyusnak, bár az ő tarka-barka
                  sorsának szerencsésebb fordulatára ennek a dolognak nem volt semmi befolyása.
            </p>
            <p>
               A kenyerespajtások idegen országban dolgoznak, tanulnak, ő pedig
                  idehaza nyomorog. A fényes álmok szertefoszlottak, mint holmi színes
                  szappanbuborék, a szinész-dicsőségből pedig nem lett semmi, mert a társulat
                  szétment.
            </p>
            <p>
               Menyus ott ragadt egy kis vendéglőben, hol már két hét óta
                  jóreménység fejében adtak neki enni. A jóreménység abból tellett, hogy a színész
                  úr pénzhez jut s megfizeti az adósságát.
            </p>
            <p>
               Menyusnak egész nap nem lévén dolga, ott ült a vendéglős ágya
                  mellett, aki nagyon beteg volt. Beszélgetett a szegénnyel, hogy a hosszú-hosszú
                  nap elteljék.
            </p>
            <p>
               A vendéglősnének a konyhában sok dolga volt, az egyetlen pincér pedig
                  nagyon szerette a bort, a sört s estefelé már nem lehetett hasznát venni, mert
                  ittas volt.
            </p>
            <p>
               A vendéglősné nem győzte eléggé bámulni Menyusnak jó szívét s nem
                  győzte szidni a korhely pincért, aki miatt neki napról-napra nagy a
                  vesztesége.
            </p>
            <p>
               Menyus ezt a sok siránkozást, panaszt végre megsokallta s így szólott
                  egy napon a vendéglősnéhez:
            </p>
            <p>
               - Asszonyság, én nem voltam még pincér, de ezen az egy foglalkozáson
                  kívül talán minden voltam már. Látom, hogy nem boszorkánymesterség. Hátha
                  megtanulnám? Aztán adósa is vagyok.
            </p>
            <p>
               - Jaj, szívem Fazekas úr, azt ne is emlegesse!... Annyi jóval van
                  szegény uram iránt, hogy le sem mernék számolni, mert attól félek, én maradnék
                  adósa.
            </p>
            <p>
               - Annál jobb - vélekedék Menyus. - Akkor elmondhatom azt, amit
                  kigondoltam: kergesse el az asszonyság azt a Flórián pincért...
            </p>
            <p>
               - És aztán?
            </p>
            <p>
               - Leszek én a pincér. Nem vagyok részeges, soha egy krajcárra sem
                  tettem rá a kezemet, ami nem volt az enyém. Próbáljuk meg egy hónapig. Ha nem lesz
                  belőlem hasznavehető pincér, engem is elcsaphat. Egy hónap alatt leszolgálom az
                  adósságomat. Akkor én elindulok ki a nagyvilágba, hogy fölkeressem az én
                  kenyerespajtásaimat, akik még az utolsó szál ingüket is elküldenék nekem, ha
                  megtudnák, hogy maguknál zálogban vagyok...
            </p>
            <p>
               - Oh, Fazekas úr, már hogy beszélhet ilyent!
            </p>
            <p>
               - Csak azt mondom, amit érezek.
            </p>
            <p>
               A vendéglősné szívesen fogadta az ajánlatot. Elmondotta urának s a
                  nagybeteg hálásan szorongatta Menyusnak a kezét:
            </p>
            <p>
               - Az Isten ezért a cselekedeteért meg fogja áldani, uram!
            </p>
            <p>
               Igy történt, hogy a haszontalan pincérnek a vendéglősné másnap kiadta
                  az utat. Ez a jeles úr nagy lármát csapott. Mindenért a borotvált képű színészt
                  okolta. De bezzeg, mikor Menyus odaállott elébe, hogy a szeme közé nézzen amúgy
                  magyarosan, elment minden kedve a szemrehányástól.
            </p>
            <p>
               Fölszedte a sátorfáját s ott hagyta a városkát.
            </p>
            <p>
               Menyusból így lett pincér. Nem hiába volt ezermesternél inas, nem
                  hiába próbált maga is mindenféle mesterséget, mert egy hét mulva keresve sem
                  lehetett volna ügyesebb, szolgálatrakészebb, frissebb és ami fődolog:
                  becsületesebb pincért találni:
            </p>
            <p>
               A próbaidő eltelt s Menyus megkérdezte a vendéglősnétől, hogy meg
                  van-e vele elégedve?
            </p>
            <p>
               - Jaj, lelkem, hogyne volnék megelégedve?... Most már csak arra
                  kérem, hogy el se menjen, itt ne találjon hagyni valahogy, mert nem tudom, mit
                  csinálok az üzlettel maga nélkül.
            </p>
            <p>
               - Itt maradok, míg az ura meg nem gyógyul - igérte a becsületes
                  Menyus, aki most az egyszer nem unt rá az új foglalkozására.
            </p>
            <p>
               Mikor ezt a határidőt ő maga szabta ki, nem is gondolt arra, hogy
                  milyen nagy határidő lesz az. A szegény vendéglős nem kelt föl soha többé az
                  ágyból. A gyógyíthatatlan betegségnek a halál volt az orvosa, megszabadította nagy
                  szenvedéseitől.
            </p>
            <p>
               Most meg éppen nem mehetett el, mert a vendéglősné megfogadta volt a
                  haldokló urának, hogy a derék Fazekas urat el nem ereszti a háztól.
            </p>
            <p>
               Különben Menyus nem is nagyon igyekezett el. Nemcsak pincér volt,
                  hanem valóságos gazda. Ő ment el bort vásárolni a szomszéd községekbe,
                  megbarátkozott a kis város uraival, berendezett a vendéglőben külön
                  kaszinó-helyiséget. Alakított az ifjakból ifjúsági egyesületet s általános
                  kedveltségnek örvendett.
            </p>
            <p>
               Csak néha-néha szállotta meg valami nagy-erős vágy, hogy útra keljen,
                  fölkeresse az ő kenyerespajtásait, megossza velük a szegénységet... Ha egy-egy
                  finom rántott csirkét tett eléje a vendéglősné, felsóhajtott:
            </p>
            <p>
               - Jaj, ha velük megoszthatnám, be jól esnék nekem!
            </p>
            <p>
               Ezt a vendéglősné hallotta s olyan jól esett neki, mert ebből a
                  felsóhajtásból azt olvasta ki, hogy Fazekas úr igen jó ember. Aki a barátait
                  annyira szereti, az nem lehet rossz ember.
            </p>
            <p>
               
            </p>
         </div>
         <div type="chapter">
            <head>
               A másik ket
               tő.
            </head>
            <p>
               Míg Menyust a sors ide-oda dobálta s végül egy kis városka
                  vendéglőjében előreláthatólag hosszú ideig megragasztotta, Bódi és Gazsi messze
                  idegenben: München városában éltek.
            </p>
            <p>
               Bódi dolgozott egy nagy lakatos műhelyében, kinek nemcsak közönséges
                  munkái voltak, hanem művészi munkái is. Azokat mind pontos rajzok után kellett
                  késziteni, avagy a lakatossegéd, ha arra való ember volt, kigondolta maga, aztán
                  vasból kikovácsolta.
            </p>
            <p>
               Igazi faleveleket, füzéreket, csillárokat csinálnak ott vasból s
                  Bódinak is nagy kedve kerekedett az ilyen munkára.
            </p>
            <p>
               A rajzokat hazavitte, megmutatta az ő művészbarátjának, aki kezdette
                  Bódit rajzra tanítani. Egy kicsit nehézkes volt Bódinak a keze, de azért rájárt a
                  kacskaringós vonalakra. Néha tizenegy-tizenkét óráig is elrajzolgatott. Oly büszke
                  volt, ha Gazsi megdicsérte.
            </p>
            <p>
               - Ha Menyus látná! - kiáltott fel Bódi önérzetesen. Majd eltünődve
                  folytatá: - Ki tudja, mi lett abból a fiuból? De én ugy érzem, hogy Menyust nem
                  kell féltenünk.
            </p>
            <p>
               - Igen jó természete van - jegyzé meg Gazsi; - pompásan tud a
                  körülményekhez alkalmazkodni.
            </p>
            <p>
               - No már az igaz. Milyen jó volna, ha ő is itt lenne velünk! Van két
                  szobánk, jutna neki is elég hely. Be lehetne őt valamelyik mesterhez
                  juttatni...
            </p>
            <p>
               Bódi nem is nyugodott addig, míg levelet nem írt Menyusnak. Csakhogy
                  a címzéssel nagyon meg volt akadva. Hova küldje? Megtalálja-e a levél? A budapesti
                  címet írta rá. A levél két hónapi ide-oda hányódás után visszakerült
                  Münchenbe.
            </p>
            <p>
               A két kenyerespajtásnak le kellett tehát arról a reménységről
                  mondaniok, hogy Menyust a maguk körében lássák.
            </p>
            <p>
               Gazsi a mesteriskolába járt. A világ minden tájékáról voltak ott
                  művésznövendékek, köztük olyanok, akik csak nagynehezen tudtak megélni, mert
                  tanulni is, kenyeret is szerezni nem tartozik a könnyű dolgok közé. Meg voltak
                  olyanok, akik nagyon keveset tanultak, még kevesebbet dolgoztak, de annál vígabban
                  éltek. Gazsi ezek közül egyikhez sem tartozott. A mindennapi kenyere megvolt s
                  minthogy Bódival együtt vett lakást, együtt ebédelt, vacsorált: meglehetős olcsón
                  éltek, mulatságokra meg nem vágyakoztak.
            </p>
            <p>
               Ők keresztülmentek már jó korán az életnek iskoláján s megtanulták
                  azt, hogy ami kevés öröm van az életben, ugyancsak meg kell becsülni.
            </p>
            <p>
               Gazsit a művésztársak éppen szerénysége miatt szerették meg nagyon.
                  El is látogattak hozzá. Igy ismerkedtek meg Bódival is, a lakatoslegénnyel.
            </p>
            <p>
               Mert azt a világért se higyje senki, hogy Gazsi szégyenkezett az ő
                  egyszerű barátja miatt. Sőt ellenkezőleg, Bódi barátsága volt az ő
                  büszkesége.
            </p>
            <p>
               A hazától távol minden ember örvend, ha olyan embert talál, aki vele
                  egyazon nyelven beszél. Milyen örömmel szorít kezet vele, édes testvérének
                  tekinti, megbecsüli. Bódinak is mind jó barátai lettek a magyar művésznövendékek,
                  s ha össze-összegyűltek, órák hosszat elbeszélgettek arról a hazáról, mely a
                  Kárpátok ölelő karjai között van s melyről a nagyvilág olyan keveset tud...
            </p>
            <p>
               Gazsi egy nagy képen dolgozott.
            </p>
            <p>
               Mielőtt hozzákezdett volna, sokat törte rajta a fejét. Eljárt a
                  könyvtárakba, egy csomó könyvet összeolvasott, aztán az utcán, a vendéglőben nézte
                  az embereket, megfigyelte az arcukat. Csinált egy rakás vázlatot s több hónapi
                  töprengés után fogott csak hozzá.
            </p>
            <p>
               Míg dolgozott, Bódi sohasem ment be a szobájába, nem zavarta őt. Csak
                  ránézett ebédközben az arcára s mondta:
            </p>
            <p>
               - Ugy-e, a képre gondolsz, Gazsi?
            </p>
            <p>
               - Mindig arra, barátom. Nem furcsa ez?
            </p>
            <p>
               - Miért volna furcsa? Lásd, én csak közönséges lakatos vagyok, mégis
                  sokszor motoszkál a fejemben egy és más, amin a műhelyben dolgozom.
            </p>
            <p>
               - Tudod, szeretnék valami szépet csinálni, hogy becsületére váljon a
                  magyar névnek.
            </p>
            <p>
               Ezen aztán mind a ketten nagyon fölmelegedtek. Szivükben buzgott a
                  hazának szeretete.
            </p>
            <p>
               Jó félesztendő kellett hozzá, míg a kép egészen elkészült. Akkor
                  aztán megmutatta barátjának.
            </p>
            <p>
               A kép olyan gyönyörű volt, hogy Bódi nem győzte eléggé nézni. A
                  falusi templomot ábrázolta, amint a gyermekek énekelnek s az oltár zsámolyán
                  térdepelt egy halvány arcú anya, mellette egy kis beteg gyermek.
            </p>
            <p>
               A képről pedig le lehetett olvasni, hogy az édesanya az ő kis fiáért
                  imádkozik; csupa áhitat, melegség, igazság volt a festményben.
            </p>
            <p>
               Bódinak egyszerre csak megtelt a két szeme könnyel:
            </p>
            <p>
               - Gazsi, ez az imádkozó asszony a te édesanyád, úgy-e?
            </p>
            <p>
               - Az. Az én édesanyám!
            </p>
            <p>
               - Ez a fiucska pedig te vagy?
            </p>
            <p>
               - Én vagyok.
            </p>
            <p>
               - No lásd, hogy megismertem! És meg fogja mindenki ismerni, akinek
                  szíve van.
            </p>
            <p>
               Bódi nem volt nagytudományú ember s mégis azt mondta, amit a híres
                  tudós emberek mondottak, mikor a kiállításon meglátták a Gazsi művét. A fiatal
                  magyar festőnek a nevét hirtelen szárnyára kapta a hír s most már nemcsak a
                  hazájában, hanem idegen országokban is nagy jövőt jósoltak neki.
            </p>
            <p>
               A magyar festőművészek fényes lakomát rendeztek a Gazsi tiszteletére.
                  Bódit is meghívták, hogy örvendjen együtt velük. Eljöttek híres, nevezetes német
                  festőművészek is, akik a nagytehetségű ifjut igaz érdeme szerint tudták
                  méltányolni.
            </p>
            <p>
               Bódi mind azt hajtogatta:
            </p>
            <p>
               - Beh kár, hogy nincs itt Menyus! A jó fiu bizonnyal kiugrana a
                  bőréből örömében...
            </p>
            <p>
               A második évben még nagyobb városba mentek: Párizsba:
            </p>
            <p>
               Gazsi megtanult franciául, Bódi nem tartotta ezt föltétlenül
                  szükségesnek. Gondolta magában, ha Münchenben rá tudott ragadni annyi német szó,
                  amennyiből megélhetett, ráragad majd Párizsban is a francia szó. Van két munkás
                  keze, ezek majd beszélnek helyette.
            </p>
            <p>
               No hát beszéltek is.
            </p>
            <p>
               A nagy műhelyben, ahol munkát keresett, nyomban fölvették s néhány
                  hónap mulva már igen szép fizetést adtak neki. Gazsi Párizsban is szorgalmasan
                  dolgozott s híre a művészek világában már megelőzte őt.
            </p>
            <p>
               Szép, kényelmes lakásuk volt, mellette Gazsinak a műterme. Ámde
                  bármilyen jól folyt is a soruk, mindgyakrabban gondoltak haza. Bódi szorgalmasan
                  irogatott az édesapjának, pénzt is küldött neki a keresményéből.
            </p>
            <p>
               Az apja válaszolt neki, jó öreges, vaskos betükkel írta:
            </p>
            <p>
               »Nagyon örvendez az én szívem, édes Bódim, hogy Isten jóvoltából
                  emberré lettél abban a mennykő nagy városban, de ott ne maradj, lelkem. Gyere
                  haza, mert az édesanyád sokat epedezik utánad sűrü könnyhullatásokkal, de még én
                  is.«
            </p>
            <p>
               Ez a levél nagyon szívére szólott Bódinak.
            </p>
            <p>
               - Immár hazanézek, Gazsi - mondta barátjának.
            </p>
            <p>
               - Én is veled megyek, Bódi! - válaszolá Gazsi.
            </p>
            <p>
               - Hogy kitaláltad a gondolatomat! Nem mertem mondani, mert attól
                  félek, hogy neked odahaza nem lesz olyan jó dolgod, mint itt van.
            </p>
            <p>
               - Nem félek én attól, barátom. Míg kezemnek az ecset engedelmeskedik,
                  valahogy megélek. Te eljöttél velem a baráti szeretet sugallatára ebbe a messze
                  idegen városba, én pedig hazakisérlek téged, bár jól tudom, hogy nem vár ott
                  senki...
            </p>
            <p>
               - Hogy senki sem vár?... Ne beszélj te ilyent! - méltatlankodott
                  Bódi. - Hogyne várnának? Vár téged az egész magyar nemzet és vár téged a mi közös
                  kenyerespajtásunk: Fazekas Menyus...
            </p>
            <p>
               - A bizony igaz!... Vajjon mi lett szegény fiuból?
            </p>
            <p>
               A két kenyerespajtás közös megegyezéssel elhatározta, hogy ott hagyja
                  a nagy és cifra világvárost. Hol bokrosabb a dicsőség fája, honnan a dicsőség
                  vakítóbban szokta szétszórni a sugarait a világ minden részébe, ahol azonban a
                  magyar ember mégis csak idegen marad még akkor is, ha száz esztendeig szívja a
                  francia világváros levegőjét.
            </p>
            <p>
               Mire pedig Budapestre visszaérkeztek, a harmadik kenyerespajtás éppen
                  nagy dolgon törte a fejét, amit én az utolsó fejezetben nyomban tudtára fogok adni
                  az én olvasóimnak.
            </p>
            <p>
               
            </p>
         </div>
         <div type="chapter">
            <head>
               Lakodalom a nagyvendéglőben.
            </head>
            <p>
               A Menyus tarka-barka történetét ott hagytuk el, hogy kezébe vette az
                  özvegyasszony ügyét-baját s fáradhatatlanul dolgozott. Tetszett neki a
                  foglalkozás, s amit eddig sohasem tapasztalt, nem is támadt vágya, hogy
                  fölcserélje más foglalkozással.
            </p>
            <p>
               A hetek, hónapok csak úgy repültek. Aki örömmel dolgozik és látja
                  munkájának eredményét: szóval, aki meg van a sorsával elégedve, repülő madárnak
                  nézi a napot... alig hogy feltünt, már tova is repült.
            </p>
            <p>
               A vendéglő nagyterme mindig tele volt vendéggel s már Menyus nem
                  győzte egyedül; egy pincérfiut állított be maga mellé. Gondolta magában, ezt be
                  fogja tanítani s ő... ő majd...
            </p>
            <p>
               Csak eddig jutott a tervezgetésben, mert az egyszer nem akadt
                  semmiféle terve.
            </p>
            <p>
               Esténként összeszámlálta a napi bevételt, nem hiányzott abból soha
                  egy árva krajcár sem. Odaadta a vendéglősnének.
            </p>
            <p>
               - Egyet se számláljon, Fazekas úr - mondta az asszony, - akár behunyt
                  szemmel is átvenném.
            </p>
            <p>
               A második esztendő végén úgy érezte Menyus, hogy őt már kötéllel sem
                  lehetne elverni attól a háztól, úgy odaszokott. Hogy aztán eszébe se jusson
                  elmenni, hát... elvette a vendéglősnét feleségül.
            </p>
            <p>
               Valahogy úgy történt a dolog, hogy a Menyus jó szíve, szorgalma és
                  becsületessége igen drága kincsnek tetszett s hiába akarták mások megkérni az
                  asszony kezét, ő bizony csak Menyus felesége akart lenni.
            </p>
            <p>
               Ezt ők ketten szépen elvégezték egymás között. Igaz szívből
                  szerették, becsülték egymást s a boldog házassághoz tudvalevőleg csak ez
                  kell.
            </p>
            <p>
               Menyus ebből az alkalomból két levelet írt. Az egyik levél szólott az
                  ő édesapjának.
            </p>
            <p>
               Rövid volt az írás, de ki volt bélelve egynéhány bankóval. Bankóval
                  azért bélelte ki Menyus, mert az öregeknek útiköltséget küldött. Megírta, hogy
                  Isten rendeléséből meg fog házasodni s nagyon szeretné, ha az ő áldott jó szülei
                  is eljönnének, hogy lássák: mekkora nagy, igaz boldogságot adott az ő »csavargó«
                  gyermeküknek a jó Isten.
            </p>
            <p>
               A másik levél pedig Gazsiéknak szólott. Most már tudta Menyus, hogy
                  hova küldje, mert az egyik képesújságban megjelent a Gazsi arcképe s az is meg
                  volt írva hogy ezentúl Gazsi állandóan Budapesten fog tartózkodni. Azt pedig
                  Menyus szentül tudta, hogy ha Gazsi Budapesten van, akkor Bódi is ott lesz, mert
                  ők egymástól nem válhatnak el.
            </p>
            <p>
               Igy ismerte a harmadik kenyerespajtás a másik kettőt. Igaza volt,
                  mert Bódi is a fővárosban lakott. Csakhogy most már nem egyszerű lakatoslegény,
                  hanem munkavezető volt az államvasutak gépgyárában, Gazsi pedig egyre-másra
                  festette a szebbnél szebb képeket.
            </p>
            <p>
               A két kenyerespajtás csaknem sóbálvánnyá meredt, mikor Menyusnak a
                  levelét olvasták. Nem akarták eleinte hinni. Azt képzelték, hogy Menyus tréfát űz
                  velük. No de könnyen meggyőződhettek felőle. Csak vasútra kellett ülniök s az
                  elröpítette őket három és fél óra alatt abba a városkába, ahol Menyusból
                  vendéglőtulajdonos lesz.
            </p>
            <p>
               Édes jó Istenem, milyen képtelen nagy öröm is volt az, midőn az
                  állomásnál megpillantották Menyust, aki türelmetlenül várta a vonat megérkezését.
                  Hogy ölelték, hogy csókolták, hogy ostromolták a különféle kérdésekkel! Menyus
                  megint a régi, kedves, beszédes cimborává lett. Elmesélte három esztendőnek a
                  történetét. Nem cifrázta, nem leplezte a sok nyomoruságot, melyen keresztülment,
                  ámde ragyogó arca elárulta, hogy most már vége minden nyomoruságnak és vége minden
                  bolondságnak.
            </p>
            <p>
               A vendéglő ki volt meszelve, a főajtó felett virágfüzér. A legszebb
                  vendégszoba várta a két kenyerespajtást, akik nem sokat cerimóniáztak, hanem
                  megölelték és megcsókolták azt a derék fiatal asszonyt, akinek nemcsak szíve,
                  hanem esze is volt s azért választotta hitestársul a derék Menyust.
            </p>
            <p>
               Bódi bevallotta, hogy hármuk közül legkevesebb bizalma mindig a
                  Menyus jövőjében volt, s íme, hogy lefőzte őket!
            </p>
            <p>
               Menyus szokatlan komolysággal így szólott:
            </p>
            <p>
               - Tudjátok fiuk, ezt is nektek köszönhetem. A ti példátokon kezdettem
                  először eltünődni s vettem észre, hogy kergetni a szerencsét, utánaszaladni: nagy
                  oktalanság. Akiben nincs kitartás, abból nem lesz semmi. Itt ragadtam ebben a
                  hajlékban. Az álmokat és terveket, mint haszontalan s színes pillangókat,
                  elkergettem magamtól; s a jó Isten megadta a legnagyobb boldogságot: a
                  megelégedést.
            </p>
            <p>
               Ezt mondta az egykor bolondos Menyus és az asszony, aki szeretettel
                  hallgatta, fehér köténye csücskével törülgette a szemét.
            </p>
            <p>
               * * *
            </p>
            <p>
               Eddig van a három kenyerespajtásnak a története. Egyikből lett
                  országos hírű festőművész, a másikból idővel jómódú lakatosmester, a harmadikból
                  vendéglős.
            </p>
            <p>
               Elindultak hazulról egy-egy zsákkal a hátukon, sok szép reménységgel
                  a szivükben; a zsák hamar kiürült, de a szivük nem s ez volt a szerencséjük.
            </p>
            <p>
               Azokat a szép képeket, melyeket Gazsi festett, ezer meg ezer
                  példányban sokszorosították s az országba széthordták. Menyus mindenikből vett
                  egyet s az ő vendéglőjének minden szobájában a Gazsi képei lógnak.
            </p>
            <p>
               A vendégek nézik... nézik, dicsérik s a fiatal vendéglős boldogan és
                  büszkén mondja:
            </p>
            <p>
               - Gazsi pingálta az eredetijét... Gazsi,
               
                  az én kenyerespajtásom!
               
            </p>
         </div>
      </body>
  </text>
</TEI>
