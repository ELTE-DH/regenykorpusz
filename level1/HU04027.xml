<?xml version="1.0" encoding="utf-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xml:id="HU04027" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>Tekintetes urak :  Regény  : ELTeC edition</title>
				<author ref="viaf:36952007">Vas Gereben (1823-1868)</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">52553</measure>
				<measure unit="pages">491</measure>
			</extent>
			<publicationStmt>
				<p>Published as part of ELTeC</p>
			</publicationStmt>
			<sourceDesc>
				<bibl type="digitalSource">
					<title>Tekintetes urak :  Regény </title>
					<date>2006-09-06</date>
					<publisher>Magyar Elektronikus Könyvtárért Egyesület</publisher>
					<ref target="http://mek.oszk.hu/04000/04027"/>
					<respStmt>
						<resp>Original Electronic Edition</resp>
						<name>Vincze László</name>
						<name>Sápi Sándor</name>
						<name>Kindlevarázs</name>
					</respStmt>
					<bibl type="digitalSource">
						<title>Tekintetes urak :  Regény </title>
						<date>2006-09-06</date>
						<ref target="http://kindlevarazs.wordpress.com/kindle-teka/"/>
					</bibl>
					<bibl type="printSource">
						<title>&gt;Tekintetes urak : regény</title>
						<author>Vas Gereben</author>
						<pubPlace>Budapest</pubPlace>
						<publisher> Méhner Vilmos</publisher>
						<date>1887</date>
						<ref target="http://mek.oszk.hu/04000/04027/04027.pdf"/>
					</bibl>
				</bibl>
				<bibl type="firstEdition">
					<title>Tekintetes urak</title>
					<author>Vas Gereben</author>
					<date>1864</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textDesc>
				<ns1:authorGender key="M"/>
				<ns1:size key="medium"/>
				<ns1:canonicity key="low"/>
				<ns1:timeSlot key="T2"/>
			</textDesc>
		</profileDesc>
		<revisionDesc>
			<change when="2019-04-23"/>
			<change when="2019-02-27"/>
			<change when="2018-11-21"/>
			<change when="2018-11-14"/>
		</revisionDesc>
	</teiHeader>
	<text>
		<body>
			<div type="chapter">
				<head>
               Kiki a maga helyére.
            </head>
				<p>Lelkemnek egész erejéből hiszem, hogy a magyar nép a világnak nagy vásárában
               szerencsésen fölváltja azon nagy pénzdarabját, melyet ép észben kapott a teremtőtől;
               hanem mélyen kell a bányába hatolni, hogy az aranykövet megleljük, azt kiolvaszszuk,
               pénzzé alakitsuk, s értéke szerint a forgalomba bocsáthassuk és befizethessünk vele
               azon helyre, mely a népek sorában okvetlen megillet.</p>
				<p>Mondom, lelkemnek egész erejéből hiszem, hogy nemzetünk e jobb kort eléri,
               gyermekeink boldogabb napokra virradnak, mint mi: s én választva is azon kort
               kivánnám, melyben éltem és élek, melyben a multnak sajátszerü alakzata végződött, s
               melynek folytatásához uj alakokat kell kitalálnunk, méltót multunkhoz, alkalmast
               jelenünk- és jövendőnkhöz, azon véralkat szerint, mely nemzet testünknek ismertető
               jele.</p>
				<p>Kevéssé mulatságos, mondhatnám: fájdalmas korszak jutott nekünk 1849 után a
               magánéletben ugy, mint az irodalomban. Az átalakulásnak ezer aggodalma a mostan
               élőknek lelkén szivárog át, - a multnak féltett kincsét mentő gondolattal kell
               áthordanunk a jelenbe, s a felelősségteljes foglalkozásban nincsen más jutalmunk,
               mint hogy mások számára mentjük meg.</p>
				<p>Mégis édes a küzdelem, - s valóban szánjuk azokat, kik ez édes kinban részesülni nem
               akarnak; holott életük nyomoru tengődés, gyakran elfásulás és kétségbeesés; hitük
               nincsen a jövendőre, melyért cselekedni nem tudnak.</p>
				<p>Mint az égő háznak üszkeiből hozom el személyem szerint azt a tükröt, melyben
               multunknak képeit még megláthatjuk, - visszaemlékezésemnek erejével mutatom meg az
               egykori laknak belsejét, az ódon butorokat, az ősi erkölcsöket, melyek századokon
               keresztül biztosan vezették nemzetünket a mai napig, - és vezetendik a későbbi
               korszakokba, ha a járt utról letérni nem fogunk.</p>
				<p>Tisztelettel hajlom meg a jelen napok óriási haladása előtt; hanem a jelen a multnak
               folytatása, s bár megujulhat körülöttünk minden tárgy, mire az emberi szorgalom
               alakitó kezét illeszti, - az erkölcs ma sem lehet más, mint egykor, - s a magyar
               nemzeti jellemnek összegét átváltoztatnunk ma sem szabad, ha csak az öngyilkosságnak
               szánandó vétkét elkövetni nem akarjuk.</p>
				<p>Az oktalan hiuságnak ördöge szabadult le kötelékéről és hordja szét a haszontalan
               külsőségre való vágyásnak maszlagát, melytől kezdenek tömegesen megbolondulni.</p>
				<p>Ezt a hitvány magvat akarom én pusztitani, - s valamint idáig nem irtam erkölcsi czél
               nélkül, ugy ezután sem, mert az irodalom jó részben felelős, ha a nemzeti jellemet
               elkorcsosulni engedi.</p>
				<p>Nem merném kimondani, hogy a hiuság kárhoztatandó indulat. Mértékkel sokra ösztönöz,
               minek hasznát veszszük, - s ha végig tekintünk ősi alkotmányunknak szerkezetén,
               megtalálom akár apáink bölcsességét, akár a magasabb végzetnek irányzatát, mely a
               hatalomnak polczokat adott, hogy a hiuság a jóravaló ösztönnel karon fogva
               emelkedhessék, s a hiuság által haszon háramoljék a hazára.</p>
				<p>Büszke nép voltunk, kis királyok szerettünk lenni, - s ki birt
               volna e néppel és hiuságával, ha számtalan hely nem akad, melyen a törekvés
               megnyugodhatik.</p>
				<p>A király után mily magas polcz volt a nádori méltóság! A közbizalom megtisztelhette
               választottját, s a heves magyar vér uralkodhatott a királyi trónon alól, mint nádor,
               országbiró. - Az ország zászlósainak soraiban hány törekvés kapott jutalmat? Ötvenkét
               megyében ugyanannyi főispán uralkodott,-hatásköre fényes,
               pályája tiszteletreméltó, s hogy a magyar népnek uralkodni szerető vére el ne
               csüggedjen, - száznégy alispán, mondhatom, kitünő szerepet kapott. - Az 1849‑ik év
               után való korszakban a hazafiság nem számithatott jutalomra, a hiuság kitüntetésre.
               A megyeháznak ajtaját a vihar becsapta orrunk előtt, - a fénytelen napokban elkezdtük
               egymást nem ismerni, - a megyeház nem adott szerepkört, s hogy érdem szerint valamik legyünk értelmi sulyunknál fogva, - nagy lőn a
               hallgatás, - a közvélemény nem látott érdemet, nem is adott megismerést, s ekkor a
               kikoplaltatott hiuság maró étvágyát önkéntesen kezdé kielégíteni.</p>
				<p>A megyeházban az első alispán tekintetes ur volt csak. A
               legérdemesebb szónok nem kapott nagyobb czimet azon szép szónál, hogy tekintetes;mely azért volt érvényes, mert a
                tekintélynek nyujtották. Hosszu korszakban vesztegeltünk, - kávéházban és
               a zöldség‑piaczon kaptunk csak czimeket kofáktól, kupeczektől és gyufaárusoktól, kik
               a vevőt czimmel halászták el egymástól, s az ostoba hiuság örömest hallgatta, ha igen
               olcsóért megnagyságolták.</p>
				<p>Annak, a ki adta, semmiébe sem került; elfogadni még könnyebb volt, - s az
               élhetetlenség el is fogadta; mert nincsen megyeház, hol, mint a városi biztos a
               rosszul mért hust, utánmérnék hogy valóban igaz jogon czimeznek‑e valakit nagyságos
               urnak? Tehát ezen túl nem kell érdem, nem kell megismerést osztó közvélemény, elég a
               piaczi kofa, gyufaáruló zsidógyerek s vendéglői pinczér, hogy czimet osztogasson.
               Kényesek vagyunk, hogy valakivel baráti viszonyba keveredjünk; de hogy jelentéktelen
               emberek haszonlesésből illetéktelen czimeket adjanak, s azokat elfogadjuk, - erre
               vállalkozunk.</p>
				<p>Egykor az erdélyi fejedelmet illette a “nagyságos” czim, s mai napon ügyvédek,
               orvosok, két‑háromszáz holdas birtokosok, zsidóbérlők élnek e czimmel, - nem
               tartóztatja őket vissza a szégyen, mert nincsen nyilvános élet, mely rendreutasitaná
               a nyomoru kapzsiságot.</p>
				<p>Hagyján lenne, ha a czim üres fogalom lenne; de a czim asztalhoz ül le velünk, külső
               fényt és életjelt követel, mely százakba és ezrekbe kerül, mely a családokat
               megrontja, s a magyar birtokost az uzsorások markába kergeti. A fölvett czim
               vetélykedésre ösztönöz életmódban, ruházatban és költekezésben, - megemészti
               életerőnket a vagyonban, és elvon a munkától, mely bizonyos emberek fogalma szerint a
               czimhez nem illik. - Máris érezzük a pusztitást, melyet e szerencsétlen járvány okoz,
               s a mint kezdte, aránylag növelkedve folytatja, megállapodás nélkül.</p>
				<p>Nem esem kétségbe a bajon, - fáj, hogy kínját érezzük! de talán egykor a nyilvános
               életnek ajtaja megnyilik, mikor a mértéknek irgalmat nem ismerő vonalai a bitorolt
               kapaszkodást helyére visszaparancsolják.</p>
				<p>Büszke faj vagyunk, büszkeségünk erényünk egyszersmind és hibánk. A
                tétlenségben a nevetségesre kerget, a cselekvésben a magasztosra
               ösztönöz.</p>
				<p>Nyissuk föl szemeinket, s pusztitsuk ki magunkból a gőgösséget, helyünkön bármely
               osztályzatban, a hatáskörnek betöltésében fáradozzunk, s ha már az életben minden
               táplálkozik, még ez indulatok is: elégedjék meg a büszkeség azzal, hogy
               kötelességünket becsületesen teljesitjük, s inkább vagyunk a magunk helyén az elsők,
               - mint a bitorlott helyen az utolsók között.</p>
				<p>Hogy példát mondjak, fölemlitek egy kis történetet. Egy huszár közvitézt tizedessé
               akart előléptetni az ezredes. A vén harczos nyugalommal mondá:
                “Ezredes ur! a tizedesek között én lennék a legutolsó, hagyjon a közvitézek
                  között, ott én vagyok az első!” Kiki a maga helyére.</p>
				<p>Pest, 1864. január végén.</p>
				<p>Vas Gereben.</p>
			</div>
			<div type="chapter">
				<head>
               Őszinte vallomások.
            </head>
				<p>Barátom, beteszem az ajtót, némely szó nem való az asszonyok fülébe.</p>
				<p>Mondja Szijgyártó uram Kerekes barátjának, félre huzván őt a tágas szobának
               legtávolabb sarkába, hogy a halk beszélgetés sehogyse találjon utat az asszonyok
               osztályába.</p>
				<p>Bevett szokás volt a háznál, hogy a mint az öreg betette az ajtót, be nem kivánkozott
               a lakbeli; mert ezt a várat az öreg ezer ágyuval őrizte, s a teins asszony is néha
               napján a legédesebb szóval tudta csak kikönyörögni onnét, megkivánván az öreg a
               felelősséget, hogy kósza hir- vagy csibepörért ki ne csalogassák, mikor ő a várkaput
               betette.</p>
				<p>- Nagyot akarsz mondani, öreg, majdnem lakatot tettél az ajtóra, - mondja Kerekes, -
               félsz a feleségedtől?</p>
				<p>- Jobban, mint az ágyutól; mert az csak azt találja, ki a szája irányában áll; de az
               asszony a pinczében is megtalál, ha mérgében elsül.</p>
				<p>- Te, husz évig első alispánja ilyen nagy vármegyének?</p>
				<p>- Mint alispánnak hajdum van, annak meg mogyorófapálczája, fél tőle mindenki, ha
               félnivalója van; itthon “hallod‑e, te Miska” vagyok, s az
               asszony nem feledte el, hogy egykor bolond fővel fölmásztam kedveért egy nagy fára,
               nevét öreg betükkel a fába véstem, azóta puha vagyok, mint a kovász.</p>
				<p>- Jól van, öreg barátom, gyanitom, hogy gyónásképen mondod mindezt.</p>
				<p>- Mint legbensőbb barátomnak, azért kérlek: javasolj valamit; ne sajnálj, ha szenes
               vizet kell innom, megiszom, különben maholnap a feleségem a generális gyülésen
               lekapja fejemről a kalpagot, fölteszi a maga fejére, beül az első alispáni székbe, s
               akkor, előre megmondom, jaj lesz az egész vármegyének.</p>
				<p>- Ugrasd ki a nyulat, öreg barátom, - biztatja a vendég, - tudom, mennyit kell
               megvámolni félelmedben, mi bajod van? valld meg!</p>
				<p>- Lakomba tört a kevélység,barátom, nem értem rá betömni
               minden kulcslyukat; az ördög rendes lakóm, s magam maholnap a legutolsó zugba
               huzódom, hogy ott meg ne leljen.</p>
				<p>- Értem, - feleséged, mint a főispánné, már balkézzel eszik.</p>
				<p>- Kétszer a szája mellé bökte a villát, - majdnem elnevettem magamat, - s
               megnyugodtam, hogy ha nevetségessé válik, visszaszokik a régire.</p>
				<p>- Hát aztán?</p>
				<p>- Nem vetted észre, hogy a vendégszobában a sarkok felé fordittatá a kerevetet?</p>
				<p>- Hasonlót látott máshol, megtetszett neki, hadd meg az asszonyok kedvét.</p>
				<p>- Hosszu nyaku palaczkokat vettem észre a szekrényben, - valakit pezsgővel akar
               megkinálni; de Isten engem ugy segéljen, az én pénzemből nem iszik; a kinek nem izlik
               az én somlyai borom, menjen inni a korcsmába.</p>
				<p>- Ezt az ördögöt kipusztitottad könnyen, - ezen csöppet se boszankodjál tovább.</p>
				<p>- Ne hidd, hogy elvégeztem a sorozatot: mult vasárnap hajdumat látom az asszony után
               ballagni az Isten háza felé, s a hajdu vitte feleségem után az imádságos könyvet.</p>
				<p>- Hümm!... mondja a vendég.</p>
				<p>- Én mást mondtam a te hümmögés‑edhelyett, - morogja az
               alispán, - oly gyakran rászorultam a fölséges uristenre, hogy sötétben a faluvégen
               imádkoztam, és a mi szivemből fakadt, el tudtam mondani magamban, nem kellett a
               hajduval magam után czipeltetni az imádságos könyvet, hogy abból keressek valami
               száraz imádságot.</p>
				<p>- Ez volt legutolsó panaszod?</p>
				<p>- Zsákkal van még, barátom, - sok keserü tapasztalást kellene elsorolnom egy pár évi
               életünkből. Minden harmadik évben kidobhatnak a vármegye házából, hivatalom először
               kötelesség, másodszor bizalmas megtiszteltetés, - személyemre szóló becsület, melyet
               el nem adhatok, örökösömnek nem juttathatok, s ugy viselem, mint a hitelben vett
               ruhát, melynek más a gazdája. Ezt az ideiglenesen rám akasztott tekintélyt feleségem
               nyakában látom. - Az én asszonyom mértéket vett magának, s észrevéteti a
               főbirónékkal, hogy fölöttük áll; a szolgabirónénak kezet sem ad, az esküdtnét le sem
               ülteti, sőt megengedi, hogy kezet csókoljon neki, - s egy idő óta csak azért vett
               szemüveget, hogy a kit nem akar meglátni, a szemüvegen át meg ne ösmerhesse.</p>
				<p>- Hályog készül a szemedre, öreg?</p>
				<p>- Füleimmel czáfollak meg: néhány nappal ezelőtt bejő hajdum, s ekkép szólít meg: “A
                  nagyságos asszony kérdezteti a tekintetes urat.” - Elment a
               kend esze, vágok a szavába, s akkor megforditja: “a tekintetes asszony kérdezteti a
                  nagyságos urat!” - Pipaszárt kaptam a gazemberre.</p>
				<p>- Mert az ártatlan volt...!</p>
				<p>- Mert tányérnyaló, - s egy pár falat pecsenye maradékért tanulta be a szerepet, - én
               pedig megértettem az asszonynyal, hogy nem akarok eszeveszett vármegyének bolond
               viczeispánja lenni, s nincsen az istennek olyan teremtése, kinek kedveért fölszedjem
               magamra a pávatollat. Tekintetes czimemmel megvénűltem, s abban meg is akarok...</p>
				<p>- Megállj!... meg kell előbb hallgatnod, mit akarok neked mondani.</p>
				<p>- Beszélj, barátom, - nekem mindegy, most mondok valamit, vagy később, - a mi
               lelkemben megszületett, megér egy kiállitott kötelezvényt, melyet önmagamnak is
               lelkiismeretesen kifizetek.</p>
				<p>- Semmit sem hallottam, öreg, - ma bal lábbal keltél föl, s az egyenesen is
               megbotlasz. Igy nem szabad elaludnod, ma békében fekügyél le. Pósta vagyok, barátom,
               örvendetes hirt hoztam, - most illik az izenetet fölmondanom: nézz a szemem közé.</p>
				<p>- Feleségem póstája vagy?</p>
				<p>- A főispántól jövök, barátom, - két óra hosszat beszélt velem, s egész bizalommal
               megsugta, hogy hosszas szolgálatodnak méltó jutalmául sürgölni fogja, hogy királyi
               tanácsossá nevezzenek.</p>
				<p>- Tudtodon kivül feleségem póstája vagy, az asszonyok remekül értik a hálóvetést, a
               főispánné kezével van itt elintézve minden; de, barátom, egyszer másztam feleségem
               kedveért fára, még akkor könnyebb legény voltam, - ma ugyan meg nem kisértem az utat,
               ha a főispánné asszony segit is tolni.</p>
				<p>- Azt gondoltam, megörvendeztetlek.</p>
				<p>- Hiu bolondnak hittél, mint egykori elődeimet? - felesel az alispán.</p>
				<p>- Eszem ágában sem volt, barátom, - mentegetődzik Kerekes, - ha érdemesebb nem volnál
               másoknál, bizonyosan nem leszek e hirnek hordozója.</p>
				<p>- Bocsánat, öreg, - bensőmben lelki kelevény van, azt érinté meg e szándékolt
               kitüntetés. Feleségem ritka szép leány volt, s a szép leány sokat elhisz a poéták
               beszédjéből. Róla is irtak verset, - szeme nefelejts, haja arany volt, fogai
               alabástrom, ajka eper, - s az ily irásban és nyomtatásban kiadott dicséret miatt én a
               fára kénytelenittettem fölmászni. Jól tudom: nőm is hitte, mint sok más, hogy grófot
               is kap azon leltárral, mit poétája készitett róla. Az idő a leltárt később
               elpusztitotta; hanem maradt még vágy, mely maig holtra ki van éheztetve: a rangvágy,
               - az élet alkonyára még ezzel akarna jóllakni. Én meg megforditva, elfeledtem a
               rajongást, vele a famászást, - a milyen hosszu madzagom került, eresztettem
               feleségem‑asszonynak fönnhéjázását; de ki nem szalasztom markomból, nehogy három
               leányommal bánassam meg. Mit gondolsz: kétezer hold birtokomat, ha egykor megosztom,
               a méltóságos kisasszonyok mellé nyomtatéknak megeléglik‑e a méltóságos urfiak?
               Tekintetes ember lányának ennyi vagyon zsiros falat, turkálhatok három vármegyének
               tekintetes urfiában, s a kinek oda adom, mindkét kezemet megcsókolja érte. Eddig a
               vármegye vette hasznát az eszemnek, - most magam is hasznát akarom venni, s ugy
               gondoltam, hogy megmaradok édesapám rőfénél, melylyel akkorára mérte a pokróczot,
               hogy hosszában végig nem rughatta. Érted‑e most öreg barátodat?</p>
				<p>- Mint a kétszer kettőnégyet, kedves barátom, maradj meg ezen jó szándékodban, s jó
               példádat követve, megirom fiamnak Pestre, hogy két álló esztendeig haza nem jő,
               menjen a jelesebb ügyvédek valamelyikéhez segédnek, tanulja meg a kenyérkeresetet, s
               ha valamikor utánam marad valamije, jó lesz a kész kenyér mellé -
                husnak.</p>
				<p>Összeölelkezett a két jó barát, a várnak kapuja megnyilott, ekkor az alispánné a
               távozó vendég után belépett, kedves öregét megcsókolta, nyakkendőjét gyöngéden
               megigazitá:</p>
				<p>- Az én öregem sohasem akar a tükörbe nézni.</p>
				<p>- Elkeltem jókor a vásárban, most már nem bánom, ha rám sem néznek.</p>
				<p>- Alispánnak ilyen borzas hajjal!</p>
				<p>- Jobban fél tőlem a vármegye, - válaszol az alispán, - te meg igy sem ijedsz meg
               tőlem.</p>
				<p>- Ha nem félnék, nem jönnék hozzád könyörögni, olyan szépen, mint
                te könyörögtél egykor.</p>
				<p>-Mondd el, mit kérsz, a feleletet könnyebben kapod, mint a hogy te feleltél nekem
               egykor.</p>
				<p>- Kedves öregem!... legidősb lányunk megérkezik holnap az angolnők növeldéjéből, - a
               mire nem gondoltunk, ma alkalmatlan, lányainknak valóságos szolgálónak való neveket
               adtunk, egyik Böske, a másik Zsuzsi, a harmadik Juli. A világ előre törekszik,
               nevezzük ezután a legöregebbet Eliznek, a másodikat Susanne‑nak, a harmadikat
               Julie‑nek.</p>
				<p>- Lelkednek fenekére látok, asszony, a legközelebb lefolyt órában törekvéseidről
               gondolkoztam, s a mint a hatalmas uristen fölöttem van, ugy tudom, hogy a balkézzel
               való evés, a sarokba helyezett butorok, a szemüveg mind egy titkos gondolatnak
               szüleménye, ezeknek testvére lenne gyermekeinknek külföldies elnevezése, de én ezt
               mind eltüröm, kedves feleségem és beleegyezem egy föltétel alatt.</p>
				<p>- Áll az alku, kedves öregem, tétovázás nélkül beleegyezem.</p>
				<p>- Könnyen megalkudtunk, kedves feleségem, - kezeidbe adom azt az elavult, a mai
               világba nem alkalmas vén rongyot, melyre jövendőben nem lesz szükséged. Ha az uj
               divat után indultál, nézd, előadom régi nemeslevelét a Szijgyártó‑családnak, pörköld
               el, leszünk uj család...</p>
				<p>- Mit akarsz, kedves öregem?</p>
				<p>- Ha te lányainknak magyaros keresztnevétől oly könnyen megválsz; mit ragaszkodjam én
               is az enyémhez? Ez a föltételem, kedves feleségem: Szijgyártó helyett leszek ezután
                  Sattler!</p>
			</div>
			<div type="chapter">
				<head>
               Férj és feleség.
            </head>
				<p>Ha könnyező nőt látok, nem kezdek a vigasztalásba, - a nő örömében, bánatában,
               csalódásában vagy megbánásában, megnyugvása és elszánásában sirni szokott, - hagyjuk
               tehát a - maga levében,- ne találgassuk, - különben
               megcsalódunk.</p>
				<p>Az alispánné férjének meglepő szavainál könyekre fakadt, - az ablakközbe lépett,
               finom kendőjével áztatgatá a könyüket, s az alispáné maradt a tér, hogy békére
               nyujtsa, kezét nagylelkü engedékenységgel, vagy, mint győztes, diadalt üssön a
               gyengébb fél megindulása fölött. Az alispán mást gondolt, különbet Napoleonénál,
               mikor Auszterlicznél a szaladó orosz czárt futni engedé, mit a nagy hős Szent‑Ilonán
               keservesen megbánt, - ilyen nagy példát az alispán rangjához méltó bölcsességgel
               használt föl: a szaladó ellenséget a végső megadásig akarta kergetni.</p>
				<p>Betette az ajtót, - ezen jelből az asszony észrevette, hogy a várba
                  szorult, és a férj komolyan akar beszélni.</p>
				<p>- Mit akarsz? - kérdé az asszony ünnepélyesen.</p>
				<p>- Négy szem közt akarok veled beszélni, kedves feleségem, - mondja az alispán, -
               holnap a főispánhoz megyek, le akarom tenni hivatalomat.</p>
				<p>- Meg akarsz ölni? - kiált az asszony teljes kétségbeeséssel.</p>
				<p>- Ha minden kimaradt alispánnak felesége megölné magát, - egy főbiró sem kapna
               feleséget; ne félj, megtart az Isten fris egészségben, jobb lesz a levegő otthon.</p>
				<p>- Az engem megfojt.</p>
				<p>- Az itteni pedig engem,- most tehát álljunk ki okainkkal, s a
               melyiké gyengébb, az fog megfulni.</p>
				<p>- Most akarsz falura menni, mikor lányaid nyakadba nőnek? - okoskodik az asszony. -
               Dugjuk őket a szalmakazlak mellé, hogy meg ne találja senki.</p>
				<p>- A vármegyeház ablakain lógassam ki őket, s kiabáljak, hogy meg akarunk tőlük
               szabadulni?</p>
				<p>- Itt szem előtt vannak, a fiatalságnak színe...</p>
				<p>- Szavadba vágok, kedves feleségem, mindjárt megértjük egymást, ha megmondod, miféle
               embereket értesz a fiatalság szine alatt? Épen az utczán látom Hegyfalussy kamarásnak
               fiát, négy lovát most állitja meg, néhány szót vált a fiatal Egerszegi ügyvéddel, -
               kettőjök közől melyik a fiatalságnak szine?</p>
				<p>- Bizonyosan Hegyfalussy Aladár az, - ennyit magad is tudsz.</p>
				<p>- Én a fiatal ügyvédet vallom annak, kedves feleségem, - s hogy többet tudj,
               megsugom, mint alispán, hogy az a négylovas munkakerülő maholnap nem hajtja azt a
               négy lovat, ha az a másik kamarás apjának időt nem enged, hogy terheit könnyebben
               fizethesse. Két ur költi most már egy urnak jövedelmét. Az a fiatal ügyvéd ötven
               forinttal telepedett le, - ma már tisztességesen butorozott négy szobában lakik.</p>
				<p>- Jött‑ment! Mondja az alispánné odavetett fitymálással.</p>
				<p>- Félig van igazad: jött,- de menni nem
               fog, - becsületes ember és esze van.</p>
				<p>- Megszokott dicsérete az ilyen gyalogjáróknak.</p>
				<p>- Vigyázz, asszony, három lányod van, valamelyik ki ne huzza a gyalogjárók
               sorsát.</p>
				<p>- Férjemuram kapaszkodjék meg jobban a szerencse kerekében, - most előttünk, vagy
               inkább mellettünk fut, nem kell nagyon utána nyulni.</p>
				<p>- Egyetlen ujjamat sem fogom megmozditani, - mondja határozottan az alispán, - a mely
               ember nagyon kapaszkodik, könnyen elesik.</p>
				<p>- Ezen való aggodalmadban az alispánságról is le akarsz mondani?</p>
				<p>- Igen! a földszintre akarok menni az emeletből, melynek ablakából mellettem már
               annyira kihajoltál, hogy könnyen az utczakövezetre szédülsz.</p>
				<p>- Magad levezetsz oda, kedves férjem, hogy azok között járjak, kik térdig hajolva
               mászkáltak előttem. Meglássák, hogy meglehetősen egymagasságuak vagyunk, - és hogy
               szemembe nézhetnek.</p>
				<p>- Ugyanezt akarom önkéntesen, mig a nemes vármegye maga szántából ki nem dob.</p>
				<p>- Fejük fölé röpülhetsz.</p>
				<p>- Kevés hozzá a tollam; ott fönn sasok röpködnek; kikaphatnák szárnyamnak tollát,
               épségesen nem érnék le a földre.</p>
				<p>- Nem félsz, hogy nődet a hatalom fogytán kineveti az utolsó esküdtné is?</p>
				<p>- A lelkiismeret furdal, asszony! gondoltad volna meg, hogy te nem vagy Juno! én
               pedig nem vagyok Jupiter, kinek mennyköveiből Juno folyvást ellophat egy csomót, hogy
               a csuszómászókat ijesztgesse vele.</p>
				<p>- Miért nem mondtad meg idején, hogy feleséged csak toldalék, s nem alispánné?</p>
				<p>- Te csak az alispán felesége voltál, kedves életpárom, nem
               alispánné, - ha igy kell magyaráznom. - Elvétetted néha a szerepet, a szakácskönyv
               helyett a törvénykönyvbe pillantottál, - s a hol én szent igazságot osztogattam,
               elbizakodva szenvelegted, hogy a te kegyelmed láttatta meg velem az apró betüket.</p>
				<p>- Nem lennél szives a hirlapokban kihirdettetni, mint egy tékozló fiut.</p>
				<p>- Megelégszem, ha valami meggondolatlanságodat valami zugfirkász ki nem kottyantja, s
               a zavaros levet a fejemre nem önti; mert különös világba jutottunk, - valami Frau von
               Nyilvánosság nevezetü hölgynek nyelvétől maholnap meg nem süthetnek egy
               ajándék‑csibét az esküdt konyháján, vagy akkor ejtetik el vele a falatot, mikor a
               szájába akarja dugni.</p>
				<p>- Ügyemet, ugy látszik, a tekintetes alispán ur előtt tökéletesen elvesztettem.</p>
				<p>- Megujitási perorvoslat nélkül, asszonyom, - mondja a férj. - A polgári bizalom
               fölemelt oda, a hova emelhetett, - ennél fölebb nem kivánkozom. - Hasonlóim között
               akarok maradni, azok között fölemelt fővel járhatok. - Közülök kiemelkedve nagyon meg
               kellene fejemet hajtanom, s mikor nagyságos urrá lennék, szégyelleném a hajlongást,
               hogy nem a szememet, hanem hátamat látnák.</p>
				<p>- Ki mondja, hogy hunyászkodjál?</p>
				<p>- Megmondom, feleségem, egy hazudni nem tudó becsületes jó barát, ki leplezetlen
               szokta megmondani az igazat.</p>
				<p>- Kiváncsi vagyok e derék uri embernek nevére.</p>
				<p>- A végén megmondom, előbb hallgasd meg, mit mondott és jövendölt rólad.</p>
				<p>- Bámulva fogom hallgatni e lovagias urnak jövendölését rólam, egy - nőről.</p>
				<p>-Csak igazságot mond, feleségem, s következőképen beszél: A nő csudálatos valami,
               sorsára nem lehet rendszeresen előkésziteni, a véletlen összevezeti egy férfival, s
               rövid idő alatt beleokul föladatába, s a férjnek legválságosabb dolgaiban ösztönből
               olyan tanácsokat ad, hogy valóban megérdemli a szavazatot, mely a házassági
               viszonyban megilleti.</p>
				<p>- Eddig okosan beszél a te barátod.</p>
				<p>- Igen; de azt mondja ez a jó barát, hogy a nőt férje mellett csak a közös gond, az
               ezer águ kötelesség érleli, s eddig nyugodt esze hatalmas ösztönt kapva, nemes
               versenyre kell, hogy végképen tehetetlennek ne látszassék, s azt a tanulmányt, mit a
               viszonyok adnak föl, a nemesebb értelembeni büszkeségnek ösztöne végezteti el vele.
               Ha pedig a nő olyan viszonyba kerül, hol az anyagi gondok nem terhelik: a nő elkezd
               önmagával foglalkozni, s minthogy körülötte nem mutatkozik gond, melyen erejét
               megkisértse és gyakorolja; keres külső világot, melylyel tudatja, hogy ő létezik,
               hogy ő jelent valamit; hogy egy hatalmat képvisel, mely a négy falon belül működve, a
               külső világban őt bizta meg tekintélyének kifejezésével. A férj a nagy értékű raktár,
               a nő a kirakat, mely ugy van rendezve, hogy az elmenők őt bámulják meg, s e szerepbe
               oly természetesen beéli magát, hogy a kirakat elhiszi, hogy ő a minden, még a raktár
               is semmi. Jó barátomnak e szavaiból világosan értem, hogy kétféle nőcsoportot ért,
               egyik látja, hogy a férj mellett teendője van a másik ismét látja, hogy a háznál
               semmi anyagi gondja nincs, tehát ugy foglalkozik, a hogy tud: ölve az unalmat, mely a
               gondtalan életnek született ellensége. Az ember diadalra van teremtve, hatalmaskodni
               az anyagi világ fölött, magához hóditani a jólétet, részint a késő kornak nyugalma,
               részint a jelennek kényelme miatt, s a mely férj még elegendőt nem hóditott, neje is
               segit és gyüjti legalább azt, mit a másiknak éles kaszája sorra vágott. A jobbmódu
               urhölgy az anyagi gondot köznapi szerepnek hiszi, melybe minthogy nem kénytelen
               avatkozni, élveit sem ismeri, keres egyéb örömet, gondja önmagán kezdődik; először
               észrevétetni, hogy neki egy héten hét vasárnapja van, hogy ezért megirigyeljék, s ő
               lássa, mint a torony, miként kapaszkodnak feléje az alacsonyabb házak kéményei.
               Eleinte vigaszt érez a kiváltságban, utóbb elbizza magát, végre elhiszi, hogy ő az
               alatta állókat lenézheti. A tornyok történetéből tudjuk, hogy a villám könnyebben
               eléri őket, mint az alantabb állókat...</p>
				<p>- Villámháritót kell föltenni, - mondja a hölgy hirtelen szóba kapva.</p>
				<p>- A kitől telik az a kis fényes, mivel a villámháritók végét szokták kármentővé
               tenni.</p>
				<p>- Kétezer holdnyi rendezett birtokunk van.</p>
				<p>- Oszd el három felé, feleségem; - okoskodik a férj, és ne feledj ki magunkat a
               számitásból, - merem hinni, hogy velem együtt te sem akarsz hamarjában meghalni, -
               és, a mi legfőbb, te a kis toronyból nagy tornyot akarsz. Gondold meg: az épités és
               fönntartás hány holdat fog benyelni?</p>
				<p>- Számitsunk a szerencsére is.</p>
				<p>- Erről azon bizonyos barátommal beszélgettem, fölhozogattuk a példákat, hogy legtöbb
               nagy szerencse az ostoba embereknek jutott. Vakon neki ugrottak valaminek,
               akadályokra nem gondoltak, melyektől visszarezzentek volna, mint száz okos ember, -
               a szerencsének madarát megfogták, s a további gondtól megmenekedtek. Az okos ember
               tudja, mennyi ereje van. Ezen erőhöz méri vállalkozását, nem reményli a sokat, de a
               mérsékelt bizonyosat előre tudja, - és nem fél az emésztő csalódásnak maró kínjaitól.
               E szerint a sors kétféleképen gondoskodik, - az ostobát elcsipeti a szerencsével, a
               másiknak fegyverül körültekintő tudatot ad, mely biztosan vezeti. Kérdezlek,
               feleségem, - elegendő ostobának tartasz‑e arra, hogy kilökjem markaimból a gyeplőt,
               melylyel sorsunkat vezettem, - és hiszed‑e, hogy a szerencse utánam futamodik? Ne
               felelj még. Szerencsének hiszed, hogy egy czimet kaphassak. Megelégszik ez az uj
               vendég, mely üres marokkal jő, a mi szokott életmódunkkal? Nem kivánnád te, hogy e
               kitüntetést uton‑utfélen észrevegyék. Uj látogatójegyeket vágatnál, azért is
               elkocsikáznál valahára, hogy e jegyet megmutathasd. - Visszalátogatnának, és a
               kiváncsi szemeknek lakod belsejében meg akarnál valamit mutatni. Hol lenne a
               megállapodás? Nem volt akkora kanalam, hogy a világnak bölcsességét megettem volna;
               de mégis volt akkora, a mekkora, - s ennek hatalmával annyit meritettem, hogy nem
               kivánok lakomban nagy fényt, hogy hiuságomnak bogara vakon neki szaladjon, és
               szárnyait elpörkölje.</p>
				<p>- Különös, hogy bizonyos jó barátodról eddig nem szóltál, vagy be nem mutattad.</p>
				<p>- No, - nem akartam szükség nélkül bemutatni azt a gorombán igazmondót. - Az
               asszonyok a hizelgést szeretik, - ne rontsuk kedvüket, mig a kénytelenség nem
               parancsol.</p>
				<p>- A kénytelenség ez alkalommal itt van.</p>
				<p>- Váratlan és kelletlen vendégképen.</p>
				<p>- Ugy ne tartózkodjál, férjem, - mondd meg uj barátod nevét is.</p>
				<p>- Nem uj, - igen régi, gyermekkori pajtásom, egy napon születtem vele.</p>
				<p>- Titkos jótevőd, - mint szellem őrködik fölötted, figyelmét rám is kegyeskedik
               kiterjeszteni.</p>
				<p>- Bizonyosan.</p>
				<p>- Nem füllent néha? nem beszél talán rokon- és ellenszenvből?</p>
				<p>- A világért sem: rám vagy rád épen nem szorult, - s ha tanácsait nem követjük,
               irgalom nélkül kikaczag; neve: élettapasztalat.</p>
			</div>
			<div type="chapter">
				<head>
               Mese, mese, mess kenyeret.
            </head>
				<p>Boldog idők, midőn a “Jelenkor” hetenként csak kétszer jelent
               meg rongyos szélü papiroson, s minden ember a “Társalkodó”
               után kapkodott, hogy mi volt a mult heti - rejtett szó? -
               Erszényünkben fényes ezüsthuszasok voltak, - a legtelhetetlenebb gyomor nem tudott a
               nagy olcsóság miatt egy ebédre többet elkölteni két huszasnál, s ha már gavallér
               akart lenni, a harmadik huszast odadobta a czigánynak, mikor a generális gyülés után
               a “Zöld fá”‑ban elhegedülte a sirvavigadót.</p>
				<p>A nagy gyülésnek hasonlón nagy ebédje után a kaszinóba tódult a tekintetes
               vármegyének szine, a délelőtti nagy okosság után meg kellett rázni a hast, és
               megkivánt a közönség valami nagy bolondot; mert, hiába, az ész is megkiván, mint a
               föld, némi gizgazt, mi az életerőt ujra visszaadja.</p>
				<p>Az asztal mellett sürün emelgetett pohár kicsalta a barátságot, s a mint az ifju
               nemzedék a kaszinónak társalgószobáját ellepte, az ifju Hegyfalussy a körülálló vidám
               csapatot általában fölszólitá, hogy a feszeskedést lökjék félre, s legyenek
               valamennyien tegező pajtások.</p>
				<p>Az inditvány igen ártatlan, pénzbe nem kerül, s a tömegben mindig találkozó
               dörgölődzők mohón kaptak a kamarásivadék keze után, mely a
                tekintetes‑fiatalságot bőven kielégitette. Csak egy volt még hátra,
               Egerszegi ügyvéd, ki most legpirultabb volt valamennyi között, mintha a déli pezsgőt
               valamennyi helyett ő itta volna meg.</p>
				<p>A vidám társaság bámult, hogy az ügyvéd oly hosszan ügyetlenkedik egy szivarral, s
               épen nem tudja baljával elvégezni, hogy a jobbot a
                “leereszkedő”‑nek nyujthatná.</p>
				<p>- S nem fogunk kezet a barátságra? - kérdi az uracs.</p>
				<p>- Ma nagyon jó kedvünk van ilyen komoly dologhoz, - mondja az ügyvéd, - a barátságot
               nem szabad hinni, azt be kell
                bizonyitani.</p>
				<p>- Arra majd ráérünk jövendőben! - okoskodik a jó kedvben még nyakig uszó
               Hegyfalussy.</p>
				<p>- Várunk a bebizonyitásig, - addig, kérem önt, ne higye el, legalább nekem ne!</p>
				<p>- Kételkedik ön az én barátságomban?</p>
				<p>- Cseppet sem: csak a mértéket akarom egyenlőnek, hogy annyit fogadjak el, mennyit
               adhatok.</p>
				<p>- Isten engem ugy segéljen, nem értem önt.</p>
				<p>- Mindketten tudjuk, hogy a társadalomban különböző helyeink vannak, - mondja az
               ügyvéd önvédőleg, - a kődarabokat csak ugy lehet kevés ragaszszal összeilleszteni
               maradandón, ha - egymás mellett állnak.</p>
				<p>- Jó!... elegendő a magyarázat, - mondja a másik némi megnyugvással, - küzdeni fogok,
               e pillanat nekem ösztönt adott. - Barátim, kártyázzunk, - mondja, az asztalra
               készitett kártyacsomót fölkapva, s az asztalra vetvén egy csomó bankjegyet, - lopjuk
               az időt, kinek tetszik a mulatság, foglaljon helyet!</p>
				<p>A fiatalság körülfogta a gömbölyü asztalt, szedegették elő a pénzcsomót, a gyilkos
               munkának nem annyira fegyvereit, mint inkább vérét,melynek a
               harczban folynia kellett. A bankárhoz legközelebb eső hely üresen maradt, mindenki a
               fiatal ügyvédnek akará engedni a helyet, hogy az előbbi küzdők közelebb legyenek
               egymáshoz.</p>
				<p>- Oszthatok önnek? - kérdi Hegyfalussy az ügyvédet.</p>
				<p>- Mennyi áll a bankban?</p>
				<p>- Kerekszámmal száz forint, - mondja a kérdett, s a másik elé helyezé a csomagot
               emelés végett.</p>
				<p>- Előbb kérdezek valamit: ha belépne egy elismert okos ember, alávetné ön magát azon
               okos ember itéletének, hogy melyikünknek itéli a száz forintot?</p>
				<p>- Erről még előbb gondolkoznom kellene.</p>
				<p>- De hogy a makkfilkó legyen közöttünk a biró, ennyi pénz fölött, nem hiszi ön
               nevetségesnek?</p>
				<p>- Ennél bolondabbat is tudok, - két jó barátom sohasem kártyázik, a kártyában lehet
               mindenféle ügyesség, s az előny megmarad előnynek barátok között is, azért ők ebéd
               után ketten az asztalhoz ülnek, kiteszik az egyenlő összegü bankjegycsomót, szivarra
               gyujtanak, társalognak, de a melyiknek csomójára előbb száll egy légy, az a nyertes,
               behuzza a másik csomót.</p>
				<p>- Ez még bolondabb; hanem én mondok kevésbbé bolondot; ön a világban jártas, nem
               kétlem sok adomát tud, lökje félre a kártyát, adomázzunk, minden adomára teszünk, s a
               mely adomát bevégzése előtt folytatni tudja, kifizeti.</p>
				<p>Hegyfalussy ellökte a kártyacsomót, vidáman körülnéz a társaságon, s nem kevés
               önbizalommal élénk emlékezőtehetségéhez, kedvet kapott a különös mulatsághoz, s azt
               mondja:</p>
				<p>- A gondolat eredeti, a filkónál és légynél mindenesetre okosabb, kezdjük.</p>
				<p>A kaszinónak minden vendége az asztalhoz tódult a páratlan mulatságra, még az
               öregurak is a játszókhoz huzódtak, csak egy maradt némileg távol, Szijgyártó alispán
               ur, nagy pipájával a szomszéd szobának ajtószárához támaszkodva, nézvén a szokatlan
               mulatságot.</p>
				<p>Mig az inditványozó Egerszegi kivette a tárczáját, a nyughatatlan nézők közől az
               egyik kitett egy tiz forintost, s a nagy csendességben elkezde egy adomát.</p>
				<p>- Halljuk! - mondák a figyelmezni akarók, s e szóra háboritatlan kezdé adomáját a
               legelső vállalkozó.</p>
				<p>- Kergették a czigányt, ki lélekszakadva szaladt egy ellopott luddal, s mivel a
               czigánynak volt oka futni a ragadmánynyal, nagyon sietett, mire a kergetők egyike
               utána kiáltott: Állj meg, czigány!</p>
				<p>- ...Folytatom, - mondja a bankadó, - arra azt felelte a czigány: álljon meg kend,
               kendet senki sem kergeti.</p>
				<p>A körülülők hahotája között huzta be Hegyfalussy a tiz forintost és Egerszegihez
               fordult, ki szintén már maga elé tette ki a tiz forintos bankjegyet.</p>
				<p>- Tessék elkezdeni.</p>
				<p>- Egy gazdag ember késő öregségében három távoli férfirokona között akarta vagyonát
               megosztani; de mivel a három részre osztandó vagyon egyiket sem tette volna oly
               boldoggá, mint az öreg akarta volna, abban állapodott meg, hogy az egész vagyont
               egynek hagyja, de annak, ki a vagyonra legérdemesebb a három közől. A megérkezett
               három ifjunak egyenlő mértékben adott pénzt, s mindeniknek adott könyvet azon
               meghagyással, hogy esztendő mulva jöjjenek vissza, s adjanak számot, miként
               használták az adományt? Az évnek elteltével megérkezett az első, - a pénzt
               kétszerezve hozta meg, s a könyvet majd minden harmadik levélen befülezve. A második
               nem hozott pénzt, mert földet vett rajta; hanem mivel nagyobbat vett, mégegyszer
               annyi kellene a kifizetésre, - a könyv pedig ujdonatuj volt, a mint az öreg bácsitól
               kapta. - A harmadik a pénzt a takarékpénztárba tette, - a könyvet pedig nem hozhatta
               el, mert szétmállott; - hanem ha az öreg ur ki akarja kérdezni, elmondja neki a
               tartalmat elejétől végig.</p>
				<p>- Folytassa ön, - mondja Hegyfalussy, - mert megvallom, - én nem tudom folytatni.</p>
				<p>- Az öreg, - folytatja az ügyvéd, - azt mondja az elsőnek: Öcsém! a könyvet befülezve
               hoztad vissza, jele, hogy nem olvastad egyfolytában, különben a könyv megtanitott
               volna arra, mit a szakadékos olvasásban megjegyezni nem tudtál, hogy a fösvény olyan,
               mint a hizó sertés, abban piszkolódik el, hogy holta után másoknak legyen megenni
               valójuk: nekem ilyen örökös nem kell. A másodikat nem vádolhatá fösvénységgel, de
               oktalannak mondá; mert nem használta a könyvet, mely megmondta volna, hogy akkora
               fát vágjon le, a mekkorát el tud vinni. Téged is utnak eresztelek. Te, harmadik,
               fejedben hoztad vissza a könyvet, és igy tudnod kellett, hogy a pénzt, mint a kést,
               okosan kell használni; mert vagy magadat vagy másokat megvagdalhatsz vele. Te vagy az
               én örökösöm: vagyonom a tied.</p>
				<p>A hallgatóság szótalan nézte, hogy az ügyvéd a tiz forintot beseperte, de jól
               észrevette, hogy a tarka társaságnak különböző tagjaira alkalmazva mondá el az ügyvéd
               a különös adomát.</p>
				<p>Következett a harmadik, negyedik, ötödik, mindannyinak tételét behuzta a bankár, a
               könnyüszerü adomákat már az elkezdéskor majdnem folytatni tudván, mire a társaság
               ujra az ügyvédre utalt, hogy álljon szemközt a bankárral.</p>
				<p>- Legyen meg az önök kivánsága, - mondja Egerszegi, három tizforintost teritve ki
               tételnek, - Széchenyi Istvánról mondok valamit. A nagy ember, mint tudjuk,
               Wesselényivel gyalog utazta át Európát, hogy minden irányban megismerkedjenek a népek
               erkölcseivel és szokásaival. - Midőn megindultak, azt mondják egymásnak:</p>
				<p>- Erőnk megbirja az utat, - véli Széchenyi - én már huszonnégy órát lovagoltam
               egyfolytában.</p>
				<p>- Én meg fogtam vadkant. - emlegeti Wesselényi.</p>
				<p>- Pénzünk is van.</p>
				<p>- Én sem fogyasztottam el azt, mi apámról maradt.</p>
				<p>- Hat nyelven beszélek!</p>
				<p>- Ötöt én is megtanultam, - mondja Wesselényi, - az oláh nyelv pedig ugy ragadt
               rám.</p>
				<p>Neki indultak a nagyvilágnak, az emberek közé keveredtek, ur, mesterember, koldus,
               csavargó és csőcselék nem kerülé ki figyelmüket, s midőn Angliába értek, Wesselényi
               annyira megszomjazott, hogy Londonban a legelső csapszékben akará eloltani szomját.
               Széchenyi is beült a büzhödt lyukba, hol néhány izmos angol erőpróbálkozásban
               vetekedett egymással. A korcsmatöltelék között egy még izmosabb angol nézte a
               teheremelgetést, de egyáltalában nem látszék bámulni a többit. Hihetőleg bántotta a
               hősöket a nagy állatnak egykedvüsége; mert ránéz az egyik, s gunyolódva mondja: ha
               olyan könnyünek hiszi, mérkőzzék. Nem az erőtöket kevesellem, - mondja az egykedvü,
               hanem eszeteket, ha valamelyik közületek az erőlködésben megszakad, holnap egy
               iskolás fattyu fölrughatja, s a boldogtalan megfenyiteni nem birja.</p>
				<p>Hollandiában bámulta a két utazó a védgátakat, melyek a tenger vizétől ellopták a
               földet, s midőn a szaktudós vezető előtt a szorgalomról beszéltek, mely e műveket
               fenntartja, - amaz minden hetvenkedés nélkül azt mondja: A mi szorgalmunk most már
               csak napszámos munka; hanem bámulják önök az észt, mely ez óriási hatalommal
               szembeszállni mert, s az elemnek parancsolni tudott.</p>
				<p>Párisba kerülvén, egy előkelő társaságban megismerkedtek egy gazdag urral, ki már
               apjától milliókat örökölt, még sem szünt meg foglalkozni, s a milliókhoz megint
               milliókat szerzett. Azt kérdi tőle Wesselényi:</p>
				<p>- A pénzt szereti ön, hogy meg nem szünik fáradni?</p>
				<p>- Ezeren kérdezték ezt már ön előtt, önnek ezredszer felelek: ha az apai vagyont a
               ládában megtartani akarom, szolgalelkű pénztárnok elégséges lenne. - Az én föladatom:
               önmagam előtt bebizonyitani, hogy ha nekem kezdenem kellene, lennék olyan jóltevője
               gyermekeimnek, mint nekem volt az apám.</p>
				<p>Minthogy pedig a tisztelt bankár ur ez adomát folytatni nem tudja, - mondja
               Egerszegi, - folytatom és bevégzem magam. A két utas visszautaztában a határszélre
               érve, azt mondja Széchenyi:</p>
				<p>- Nézd, barátom, mily szép ez ország, a természet mennyi kincset rakott rá, - s mi
               lenne belőle, ha a magyar ember az apait szaporitani, erejét okosan alkalmazni, s
               eszét bölcsen használni tudná.</p>
				<p>Az ügyvéd behuzta a tételt, s a legközelebbi szomszédnak engedte az alkalmat, hogy
               tételével szerencsét kisértsen a meglepett bankadó mellett.</p>
				<p>A szerencse megint kedvezett a bankadónak, öt‑hat adomának folytatása meghalmozta a
               pénzcsomót, és némi merészséggel hivta föl az ügyvédet, hogy szálljon vele szembe. A
               fölhivást elfogadta az ügyvéd, valamint azt is, hogy a körülállók az ő szerencséjére
               az utolsó forintig fogadtak a bankadó ellen.</p>
				<p>- Ön gyakran megfordul Bécsben, - kezdi ujra az ügyvéd, - Metternichről többet
               hallhatott, mint én, koczkára tettem a pénzt, ám legyen ön nyertes, - mind föltettem,
               a mit előbb kihuztam a bankból. Metternich azon kormányférfiak közé tartozott, kiket
               a hatalomnak birása sohasem széditett el egészen, mert jól tudta, hogy az önkénynek
               természetes határai vannak, melyeket könnyelmün átlépni bünhődés nélkül nem lehet.
               Velünk sok baja volt, - küzdelmeiről majd szólni fog a történetiró, - de mi is
               mondhatunk annyit, hogy ösmert, - és miképen vélekedett rólunk, ezennel elmondom.</p>
				<p>A magyar nép Európába vándorlása óta folytonos küzdelemben élt, a küzdés éltető eleme
               volt, egyszersmind belső ösztöne, melynek önkéntelen és öntudatlan is engedett azon
               körben, melyet a viszonyok számára kijelöltek, tudniillik a harczban, mely leginkább
               megfelelt becsszomjának, ez elolthatatlan indulatnak, mely e fajban él. Európa
               hasznát vette a becsszomjnak a török harczok alatt, hasznát vette Mária Terézia, ki
               eltalálván a hangot, melyen e néppel beszélni kell, e becsszomjas népnek
               lelkesültségén alapitá meg ingadozó trónját; - de ezen tartá meg Ferencz is, a
               napoleoni óriás harczok alatt. - Most olyan korban élünk, melyben a kard régen
               hüvelyében van, - a békekorszakban nehezebb kormányozni e népet, mely csillogni és
               fényleni vágyik, s ha nem volnának czimeink, melyeket nagyobb érdemek hiányában most
               már igen olcsóért kell adnunk, nem birnánk vele; de mivel most már nincsen ellenség,
               kinek testére lépve emelkedhetnék magasabbra, kéri vagy megveszi a magaslatot, hogy
               egy fejjel emelkedettebb helyre jusson szomszédjánál. A kormányzásnak titkai vannak,
               és a sok titoknak egyike ez is. De ha egyszer e nemzet a becsvágynak más tért talál,
               s eszében, szorgalmában és küzdelmében maga körül megleli a legnemesebb jutalmat:
               hatalommá válik, melynek parancsolás helyett baráti jobbat kell nyujtani, s kivánom
               utódaimnak, hogy ezt jókor észrevegyék.</p>
				<p>Fölkelt az ügyvéd, s néhány másodpercz mulva jutott csak eszébe a bankárnak, hogy a
               tételeket kifizesse, - s volt benne annyi belátás, hogy megösmerésteljesen kezet
               nyujtson az ügyvédnek, ki a tegező barátkozást előbb megtagadta.</p>
				<p>Szokatlan volt a mulatság, a társaság nem a pénznyereménynek ingerlő élvezetével,
               hanem azon benyomással kelt föl, hogy az ügyvéd czélzatosan irányt jelölt ki
               ellentétesen azon fogalomnak, mi az ösmeretes kártyaasztalnál régesrégen uralkodni
               szokott.</p>
				<p>A hatást bevallák az arczok, melyeken a megelégedésnek öröme mutatkozék, az lévén
               különbség, a mi ma is, hogy a magyar ember Széchenyinek ösztökélései után már
               megizlelte a közjót; de csak délelőtt,a zöld asztalnál, - délután még ur volt az ázsiai indulat, a mitsemtevés, az
               időölés, - a délelőtti sok beszéd után nyugvás. - Ó!... mi még a fecsegést is arra
               méltatjuk, mire a munkát, hogy megnyugszunk utána, - s nem hiába mondá Szijgyártó
               alispán a mellette elmenő ügyvédnek:</p>
				<p>- Kedves öcsém! Metternich még sokáig haladhat eddigi nyomán, mi még a czimek
               korszakában élünk, - valjon megszületett‑e az az ember, ki kénytelen leszen
               megösmerni, hogy az eke mellett keresse föl baráti jobbunkat. - A mi két kezünk oly
               üres, hogy még mindig ráérünk fölfelé nyujtani.</p>
			</div>
			<div type="chapter">
				<head>
               A válságos korszak.
            </head>
				<p>Felkötötte az alispán a rezes kardot, teljes diszben ment a főispánhoz, ki pedig
               örömest elengedte a feszeskedést mindenkinek, főleg az alispánnak; mert a főispán ur
               már az ujabb szokásoknak embere volt, és saját vallomása szerint, megdöbbent, ha
               valaki attilában ment hozzá: mindjárt azt vélte, hogy a - csizmadia
               jön árjegyzékével.</p>
				<p>(Egykor a történetiró megirhatja, hogy volt olyan kor, melyben az emberek csak belül voltak hazafiak, - a nemes csizmadiaczéh azonban kivül is hazafi maradt mindig)</p>
				<p>Meglátván a főispán a teljes diszbe öltözött alispánt, képén észrevétette a bámulást,
               hogy az ilyenszerü megjelenés meglepte.</p>
				<p>- Ne ilyen komoly képpel, kedves barátom, - kezdi a főispán, - különben előre
               megdöbbent.</p>
				<p>- Tartozó kötelesség, méltóságos főispán ur, valahányszor komoly ügyben kell
               megjelennem megyémnek főispánja előtt.</p>
				<p>- A kardot mulhatlan elengedhetjük, - véli a főispán, - nem vagyunk már Nagy Sándor
               korában, hogy a megoldhatlan csomót a kardnak élével kelljen elvágni.</p>
				<p>- Nem csomót, csak köteléket fogunk elvágni, méltóságos főispán ur.</p>
				<p>- S igen szivós szálai vannak a köteléknek?</p>
				<p>- Erősek, mindenesetre, - jegyzi meg Szijgyártó, - harmincz év óta kötöttek a nemes
               megyének e nagy házához, s nehogy az idő végezze helyettem, most magam akarom
               elvágni.</p>
				<p>A főispán kellemes és előzékeny erőltetéssel kényszerité az alispánt, hogy a
               kerevetre üljön; mert e különös lépés váratlan volt a főispán előtt, sőt megdöbbentő;
               mert a különben nyakas megye legolcsóbban engedelmeskedett az alispánnak, ki a
               nagyfejüekkel vastagon, az urfiakkal épen olyan vékonyan tudott beszélni, hogy a
               mondott szót leghamarabb elhitték.</p>
				<p>- Őszinte feleletet, kedves barátom, - kezdi a főispán, - értenem kell e váratlan
               lépést magam, és különösen a megye miatt: szinéből nem látom, őszintesége vallja meg:
                  beteg ön?</p>
				<p>- Nem én, feleségem beteg. - felel az alispán, - s hogy ő meggyógyuljon, - én akarom
               bevenni az orvosságot.</p>
				<p>- Még kevésbbé értem önt, - tünődik a főispán, - negyed órával előbb tekintettem ki
               az ablakon, s a legjobb egészségben láttam ő nagyságát...</p>
				<p>- Szavába vágok méltóságodnak,... sohasem feledkeztem meg igy a tartozó tiszteletről,
               - mentegeti magát az alispán, - szegény feleségem álmában azt hiszi, hogy ő nem tekintetes, hanem méltóságos
               asszony!</p>
				<p>- Ej, ej! - kedves alispán ur, - példátlan szigoru, - hát a hölgyeknek ki akarja ön
               szabni, hogy miről álmodjanak? Ez hallatlan zsarnokság, - s ön komolyan nem
               követelheti, hogy felelősségre vonhassa nejét azért, a mit véletlen éjjel
               álmodik.</p>
				<p>- Igaza van méltóságodnak, - mondja Szijgyártó, - semmi közöm, mit álmodik
               feleségemasszony éjjel; hanem amiről ébren
               álmodozik, - méltóságos uram, - ahhoz joggal szólok.</p>
				<p>- Ne oly komolyan, kedves barátom, - mondja szeliditőleg a főispán, - a nőknek
               finomabb érzékeik vannak; a mit mi hosszu gondolkodás után tudunk, azt a nők ösztönük
               szerint veszik észre, - s ebben a tekintetben a természetnek nagy titka rejlik. A nő
               minden viszonyhoz odaalkalmazkodik, csodálatos tájékozásával bármely sorsban
               kiegésziti a férjet. Az ön neje tökéletes alispánné, mivé csak ön által lett, - s ő,
               higye ön szavaimat, - a legderekabb méltóságos asszony...</p>
				<p>- Megint közbevágok, méltóságos uram. - A mint bölcsen méltóztatott értelmezni, a nők
               ösztön szerint észrevesznek egyetmást, - a nők néha olyanok, mint a köszvény, hogy
               megérzik az időt, - igy jártam én is, szenvedhetlen szaggatásokat érzek, mert nőm vár
               valamit a magasból.</p>
				<p>- Nem rosszul gyanit ő, kedves alispán ur.</p>
				<p>- Érzem szaggatásaimból, - s minthogy itt az első légvonatnak behatása jelentkezik, -
               azért jöttem, hogy a megyeház ablakaival jövendőre semmi bajom se legyen. Inkább,
               mint a veszedelmes ablaknál kénytelenittessem ülni, - haza megyek a nemesi kuriába:
               leteszem az alispáni hivatalt.</p>
				<p>- Semmit sem hallottam, - ébren álmodom én is barátom, - ön első hevében határozta el
               e lépést.</p>
				<p>- Harmadszor, de megigérem, hogy utolszor vágok méltóságod szavába, - még most
               alispán vagyok, - s hogy könnyebben itéljen fölöttem méltóságod, elmondom alispáni
               tapasztalataimat. Szebb hivatalt képzelni sem tudok, mint igazságot osztani,
               bekötött szemmel tartani a mérleget, nem tudni kié a jobb, kié a bal mérleg? csak azt
               keresvén a kéz, hogy a mérleg lebegője megállt a mérték középpontján. Még szebbé lőn
               hazánkban a birói hivatal az által, hogy szent kötelesség- és becsületből szolgálunk,
               - s ifju korom rajongására gondolva vissza, most látom a hizelgés nélküli valót, hogy
               jobb családainkat dobbal kell kikergetnem az ősi birtokból, melyért az apák egykor
               vért ontottak.</p>
				<p>Az orvosnövendék csak egy hónapig küzd az undorral, hogy megszokja a hullát, - egy
               hónap után remegés nélkül fogja kezébe a bonczkést, hogy a tegnap élő ismerőst
               darabokra vágja. Én a birói székben gyakran megkapaszkodom, hogy erőt tudjak venni a
               könyűkön, melyek szemeimbe tódulnak, mikor ki kell mondanom a kérlelhetlen
               itéletet, mely egy ösmerős családot a földhöz vág. Ujjaimon számitgatom, hány esik
               el, és az első ujjamtól a tizedikig oly hamar elérek, hogy a vész megérdemli, hogy
                  járványnak mondjam, s mint a kolerában, óvatosan keresek
               valami óvszert, zsebembe akarom tenni, hogy véletlen meg ne rohanjon, és földhöz ne
               teritsen.</p>
				<p>Kettős a fájdalom e járványban: bizonyosan tudom az okot. Az orvosság még egyszerübb;
               de a köztörvénynek nincsen hatalma, hogy a beteget lefogassa, s az orvosságot a
               szájábadugassa. Nincsen bátorságunk annak maradni, a mik vagyunk:
                egyszerü embernek!Orditunk, hogy látásunkra csődüljön össze a világ, - s
               mikor a lármázót meglátják, megrepedt az erszény, a mostani világnak tüdője, melyet
               nem lehet fürdőn gyógyitani. Ezt a leczkét olvassa el előttem minden törvényszéki
               napon a jegyző, - s ezennel le akarom tenni a vizsgát, hogy azt valóban megtanultam.
               Nem akarok tönkre jutni.</p>
				<p>- Ki mondja azt, hogy önnek tönkre kelljen jutni, ha a fejedelem eddigi érdemeiért
               megjutalmazza?</p>
				<p>- Ha én szomjas vagyok, nem akarok a kutba esni, - méltóságos uram, - s a ki igy akar
               segiteni, s részvétből a kutba lök: jó akaratát rajtam elvétette.</p>
				<p>- Egy czim mi kárt tehetne önnek? Megösmerés az egész.</p>
				<p>- Méltóságod mondá, hogy nőm betalálna a szerepbe, - én meg azt mondom, hogy e
               szerepnek, mint a komédiának, minden nap friss szinlapja lenne, - nőm játszaná az
               urhölgyet, én pedig fizethetném a szinpadi költséget s a szinlapot, s végre olyan
               regénybe keveredném, melyet a törvényszéki jegyző fogna hivatalosan elolvasni.</p>
				<p>- Istenemre mondom, ön igen sötétnek látja a világot.</p>
				<p>- Bocsásson meg, méltóságod, - ez nem véletlen dolog, - a világ járásának
               következménye ez. Hajdan volt, kit főbe verhessünk, s másnak hátán mérhettük meg,
               hogy szomszédunknál derekabb legények vagyunk. Az országot nem fenyegeti a veszély,
               megvédő karra nincsen szükség, - heverésnek unalmában egymás mellett henteregve
               nyujtózkodunk, hogy ki a hosszabb. Nagyok nem lehetünk, magasabbak akarunk lenni, - azaz: én
                  nem!</p>
				<p>A főispán huszárja Hegyfalussy kamarást jelenté be.</p>
				<p>- Néhány pillanatnyi türelmet kérek őméltóságától! - mondja a főispán a huszárnak, s
               mintha valami eszébe jutott volna, - azt mondja az alispánnak. - E pillanatban más
               világ nyilt előttem - nyujtson kezet alispán ur,- vegye vissza
               szavát, s helyette adom a magamét, hogy czimmel nem terheltetem soha, sőt oka leszek,
               hogy egy más eszeveszettségnek is jókor kitekerjem a nyakát.</p>
				<p>- Áll az alku, - méltóságos uram, - mondja Szijgyártó, eltalálva a főispánnak
               gondolatát, - az időnek kerekeit egyszerre meg nem állithatjuk, de vigyázhatunk, hogy
               ne jussunk a kerekek alá.</p>
				<p>A kamarás ur szabályszerü divatruhában jelent meg, a rezes kardu alispán után a
               legszelidebb frakk, melyek nincsen oly vérszomjazó természete, hogy kardot kelljen
               reá kötni.</p>
				<p>Hogy vagyunk, - jó reggelt, - itt egy jó szivar - unalmas kis város, - mikor kezdődik
               a szezon? Ezek voltak a társalgásnak első czikkelyei, oktani összefüggés nélkül,
               kellemes gondatlansággal összekuszálva, a hogy a divattermek emberei szoktak
               beszélni, s akárki hallaná e beszédet a kulcslyukon át, észrevenné a különbséget a
               könnyü társalgási és azon kivasalt nyelv között, melyet holmi tekintetes urak
               beszélnek, hogy a jól összeválogatott szavakért a másik odavesse neki az
               ebédrevalót.</p>
				<p>- Apropos!...</p>
				<p>Ezt az “apropos”‑t a kamarás ur mondá. Ne feledje az olvasó, a nagy uri légkörben ez
               a tiszteletreméltó franczia szóbeszédbeli inas, mely jelenteni szokta, hogy most be
               fognak tálalni valamit. Az apropos után már könnyebben el
               lehet mondani azt is, miért a folyamodványokban a magunkféle ember ezer bocsánatot
               kér, - ráfogja a rettentő sorsra, s az egetverő körülményekre, hogy azok, mint
               goromba poroszlók kényszeritik ki a vallomást. Itt‑ott még garnirungnak teszünk mély értelmet, bölcs belátást, nemes szivet, s végre kisütjük,
               hogy nem tudjuk kifizetni az idei haszonbért. Tessék elengedni! - a kamarás ur
               apropos‑ja után igy szólt: - Fiammal kellene valamit kezdenem, - tudod, a vér nem
               válik vizzé, (azaz: a viz sem válik könnyen vérré) a gyerek egyik szelességből a
               másikba rohan, meg kell a fiut házasitani.</p>
				<p>- Hány éves?</p>
				<p>- Huszonhat, barátom, - egy milliót érő tőkepénz, ha a fiatal ember használni
               tudná.</p>
				<p>- S te, a mostani eszeddel, például, mit csinálnál, ha huszonhat esztendős lennél, és
               szerinted megérnél egy milliót.</p>
				<p>- Ki fogsz nevetni, barátom, ha megmondom, - véli a kamarás, - tudod, mi
               Hegyfalussyak rendesen megengedtünk magunknak némi genialis ostobaságot.</p>
				<p>- Különczök voltatok, - ez az egész, - mentegeti a főispán, - mennyit beszéltek
               egykor bátyádról, hogy nagy szélben esernyővel kiugrott az első emeletről, - s
               nagyot nevetve sértetlen ment vissza a hitetlenek közé.</p>
				<p>- Hát az apám, - Spanyolországban jártában látta, hogy a harangozók a harangkötélen
               kihintázzák magukat a torony ablakán, és ismét be, - nagy kedvvel beszélte el
               itthon, s midőn kételkedtek, fölrohant a toronyba, meghuzta a nagy harangot, s a
               spanyol ritkaságot a legremekebben lemásolta itthon.</p>
				<p>- Most már rajtad lenne a sor, - ha például huszonhat esztendős volnál, - mit
               mivelnél?</p>
				<p>- Két hónap előtt érkezett meg Pestről a növeldéből a milliomos Gerstnernek, öreg
               apám egykori bérlőjének lánya...</p>
				<p>- Láttam tegnap, - gyönyörü lány.</p>
				<p>- Még nagyobb kedvem lenne a bolondságot elkövetni; barátom, - elvenném.</p>
				<p>- Csitt!... hátha nőd meghallaná, - azt hiszem, hogy nőmnél van a mellékteremben.
               Hanem itt van fiad.</p>
				<p>- Még nem akartam neki előhozni a dolgot; mert báró Gyantayék igen szivesen
               látják,... ők gazdagok, fiam csinos...</p>
				<p>- A végénél vagyunk, azaz: te engem meghivsz...</p>
				<p>- A végétől messze vagyunk, - s előbb kezdődik, barátom, a te szereped.</p>
				<p>- Igy is jó, - mondja a főispán minden mélyebb értelem nélkül, - én leszek majd a
               kérő. Ezt akarod mondani?</p>
				<p>- Ez sem a legkomolyabb oldala a dolognak, barátom, - okoskodik a kamarás, - a
               váraknak kulcsaik vannak, s e kulcsokat nem fogják Gyantayék az ostromló elébe hozni;
               tehát nekünk kell egy hasonlót csináltatni, - nem ugyan az ő mértékük szerint, hanem
               amelyre a kapu okvetlen kinyilik, ha a kulcsot távolról mutatjuk is bár.</p>
				<p>- Barátom, én főispán vagyok...</p>
				<p>- S nem lakatos, - akarod mondani. Helyesen van, - fiam bizonyos tekintetben különb
               ember nálamnál, egygyel több őse van apai ágon, mint nekem, kieszközölhetnéd, hogy
               minél előbb kamarás lehessen.</p>
				<p>- Teljes egy hónappal késtél el, barátom, - mondja a főispán az ijedt kamarásnak. -
               Ime, nézd, már készen volt az előterjesztvény, hogy Szijgyártót, az alispánt, királyi
               tanácsosi rangra ajánljam a kanczellárnak, de ma kaptam levelet a kanczellártól, hogy
               semmi czimbeli kitüntetésre ne terjeszszek elő további rendeletig; mert maholnap
               igen olcsó lesz, elveszti ingerét, ha könnyen osztogatják.</p>
				<p>A kamarás mohón falta a betüket, melyek Szijgyártóért voltak megirva, - s a kamarás
               ur családi genialitása mellett sem tagadhatta, hogy a hatalmas alispán kérés nélkül
               is méltán megkaphatta volna a kitüntetést, következőleg az erőszakolás
               lehetetlen.</p>
				<p>- Bosszantó dolog!... sóhajt föl a kamarás. Nem küldhetem a fiut a dicasteriumokba a
               kalamáris mellé, - hogy, mint a teknősbéka, mászkáljon a többi kapaszkodó között, - s
               a legalkalmatlanabb pillanatban kontumaczirozva vagyunk, hogy a bibliai történetnek
               második kiadását játszuk el az ujkori Rachelért!</p>
				<p>- Ki vagyok mentve személyes jóakaratomra nézve?</p>
				<p>- Megbántanálak ilyen irásbeli bizonyiték után, dünnyög a kamarás; - de te is látod,
               hogy egyelőre ügyetlen az állapot, midőn valaki a páholyba léphetne, hogy másokat az
               emeletből nézhessen.</p>
				<p>- Nem látod a sors kezét, barátom, - a politikai világ is megoszlik, - az apák
               arisztokraták, a fiuk a liberalizmus zászlajához szegődtek, - divatba jössz, a
               Hegyfalussyak megmutatják, hogy a genie nem fogy ki közülök, én pillanatig sem
               késném: fiammal...</p>
				<p>- ...Elvetetem Gerstnernek lányát.</p>
				<p>***</p>
				<p>Az egyik nem akar nagyobb ur lenni, hogy biztosabban kisebb ur maradhasson, - a másik
               hogy tönkre ne menjen, - kész kinyalni az egykori bérlőnek tányérát, ha benne találná
               az ézsaui lencsét, mely elsőszülöttség jogát könnyen biztositja.</p>
			</div>
			<div type="chapter">
				<head>
               Gerstner, a haszonbérlő.
            </head>
				<p>Ne ijedjünk meg nevétől, - Petrovics‑bóllett
                Petőfi, sa magyar hazát lángolóbban szerették‑e az ypsilonosok? A franczia
               harczok alatt sok német telepedett hazánkba, - főleg olyanok, kik Németországban a
               juhászattal foglalkoztak. Az alig használt jövedelemforrás uj korszakot nyitott
               Magyarországban, s a szorgalmas bevándorlók bérleteikben hamar vagyonra
               vergődtek.</p>
				<p>A dunántuli kerületben hires gazdák voltak a Polimberger-, Micheller-,
               Sauer‑családok, mind bérléssel foglalkoznak, s eleven példái, hogy a szorgalom,
               takarékosság elmaradhatlan jutalommal fizet. Nemzetiségünkre még kevésbbé voltak
               hátránynak az efféle bevándorlások, s ha ma a dunántuli országos vásárok elevenen
               nyüzsgő adóvevői között a legeredetibb magyar arczot, a legmagyarabb észjárást
               akarnánk kiválogatni, e bérlő fiukra esnék legelső választásunk.</p>
				<p>Gerstner már itt született, anyja magyar nő volt, s a két vegyületből a legjobb
               tulajdonságokat örökölte. Apja jókor vett egy tenyérnyi kamarai birtokot, ezen
               armális nemességet kapott, - s mint az öreg Gerstner mondá: Mentve volt a szolgabirói
               éretlen tréfáktól, s a vámon nem állitották meg gyönyörü négy lovát, melyeket a
               herczeg kocsija elé lehetne fogni.</p>
				<p>- Jó reggelt, fiskális ur! - Köszönt be Gerstner Egerszegi ügyvédhez, - kalapját az
               ajtó közelében álló ruhatartóra akasztá: maradhatok vagy lóduljak?</p>
				<p>- Gerstner urat nem szoktatták ilyen bánásmódhoz, - én legkevésbbé kezdem meg. -
               mondja az ügyvéd előzékenyen kelve föl üléséről, hogy legvagyonosabb védenczét illő
               tisztelettel fogadhassa.</p>
				<p>- Dolgom nincsen, bejöttem a heti vásárra, - eluntomból hosszan találnék darálni,
               fiskális ur, - azért kergessen el; mert tudom ám, hogy az ilyen urak a huszast tollal
               csinálják.</p>
				<p>- Őszintén beszélek, Gerstner ur, - mondja az ügyvéd, - korán elvégeztem dolgomat,
               hogy a vidékről jövőkkel kényelmesen társaloghassak. Egyedül jött ön?</p>
				<p>- Nőm külön kocsin jött Irmával, - szegény gyermek oly örömmel szabadul ki a
               pusztáról, mint az apáczazárdából. Hadd lássa a világot kivül is.</p>
				<p>- Boldog apa oly gyönyörü gyermekekkel.</p>
				<p>- Nem tagadom, - mondja a bérlő, - de a boldogság nem tökéletes fiu nélkül. Örömest
               változtattam volna a Gerstnert Árpássynak, - igy minek? magammal viszem a sirba,
               idáig röstellek uj aláirást tanulni.</p>
				<p>- Ne halódjék Gerstner ur, ráér az utolsó hordozóskodásra gondolni.</p>
				<p>- Az Isten áldja meg a fiskális urat, megfizetem a tiszteletdijt, mint valami rendes
               pörért, - czivakodjék velem, ma fölfordult velem a világ: mindenki fut előlem.</p>
				<p>- Ma rossz napom van, de ön, bizonyosan tudom, az egyedüli ember, ki tőlem nem ijed
               meg.</p>
				<p>- Minthogy nem félek öntől, - megmondom, hogy ön milliójának daczára néha napján
               árvább azon csizmadiánál, ki előre kéri emberétől a bőr árát, hogy varrhasson neki
               egy pár csizmát.</p>
				<p>- Micsoda fiskális ön, - dünnyög a bérlő, - még egy jóravaló gorombaságot sem mer
               mondani.</p>
				<p>- Ne biztasson, mert tyukszemére hágok, - fenyegeti az ügyvéd nevetve, de némi
               czélzással nézve védenczére.</p>
				<p>- Fiatal ember, - mit tud ön, mi tyukszeme lehet egy gazdag embernek? ki előtt
               mindenki kalapot emel, s ha két kezét kabátja zsebébe nem dugja jó előre, tövig
               elcsókolják.</p>
				<p>- Ilyen a lelki beteg, - kinjában beszél, hogy belsejébe lássanak - okoskodik az
               ügyvéd. - A lelki orvosok is kiöltetik betegeik nyelvét, - s én az önét látom: ön
               jóllakott, - egy becsületes étvágyért ugy koldul, mint az ut melletti koldus az
               ennivalóért.</p>
				<p>- Igy beszélt Pithya a háromlábu székről, - mondott valamit, hogy meg ne találják
               érteni.</p>
				<p>- Állva a háromlábu szék nélkül beszélek én, principális ur, - mondja az ügyvéd,
               szivart nyujtva vendégének, maga is rágyujtván, - s aztán igy befűtve, álltából
               beszélt. - Ön kora fiatalságában a munkára vállalkozott, oly mohón, hogy most már
               akkor is dolgozik, tünődik, mikor nem akar, - s a nagy munkát elhagyni gyáva; mert
               fél, ha ma kevesebbet dolgozik, mint tegnap, egy év alatt kénytelen lesz rongyos
               csizmában járni.</p>
				<p>A bérlő fészkelődni kezdett.</p>
				<p>- Ne fészkelődjék, nem hagyom szóhoz jutni! - Önt mindenki becsüli, - a koldusnak
               alamizsna helyett ajándékot ad, - bér helyett tiszteletdijat, - senkinek sem kivánja
               kárát, s önt mégsem szeretik. Öntől félnek; mert az ön élete legbecsületesebb
               bizonyitvány, senki sem mer mellette hosszan megállni, hogy össze ne hasonlitsák
               önnel, s észre ne vegyék, hogy a másik ön mellett dologtalan, ostoba vesztegető,
               garasos kötélre kötött polturás malacz. Önnel nem mernek hosszan beszélni, hátha ön
               valami okosat mondana valakinek, az pedig gyanithatná, hogy ön őt szamárnak véli.
               Anyja után ön inkább magyar, - mégsem tudta észrevenni, hogy minő légkörben él.
               Folyvást turta a földet, - s nem ért rá annyi vagyon mellett olykor ur lenni. - A
               magyar földet ön szebbé, jobbá tette; de nem ért rá néha az emberek közé menni, hogy
               busuljon a többivel, és a csüggedésben még kevésbbé tudott lelkesiteni, hogy a
               közgondban atyafiasodott volna össze polgártársaival.</p>
				<p>A bérlőnek szivarja kialudt, az ügyvéd odanyujta egy égő gyufát, s közben
               folytatá:</p>
				<p>- A világ szinház, - mindenki meglelheti benne helyét, - egyik a szinpadon, a másik a
               nézőhelyen, - s ön, nagy bankjegyeinek és sok apró pénzének daczára elfeledte a
               magához illő helyet megszerezni, - s most az unalomféle testébe bujt; velem akar
               czivakodni, hogy vérét fölingereljem.</p>
				<p>- Már eleven vagyok, uramöcsém!... szól közbe Gerstner fölállás közben. Mint az
               elsülni kezdő röppentyü, sustorogni kezdett, jól alkotott izmait szinte megrázta, -
               még orrlyukain is fujta a szelet, mint a jó vérü paripa, mely a szájába vetett
               zablának fékszárait gazdája kezében érzi. - Ifju ember!... kiásta belőlem a titkot, -
               pedig jó mélyre dugtam magamban, s azt hittem, nincsen olyan nyárs, mely kipiszkálja
               belőlem; mert ki keresett volna bennem titkot? Igen! napszámos voltam, nagy
               vagyonomnak hajduja és csősze, egyéb semmi! Dolgoztam ügyetlen hiuságból, s midőn e
               szomjamat most már elolthatom, kezdek megundorodni magamtól, hogy egy czélért
               robotoltatom, s annyi ezer virágnak illatát nem akartam élvezni; mert egy napot
               feledni nem tudtam, azon egy napot visszacserélni makacsul föltettem. Ön kitalálta
               élhetetlenségemet, - ön köteles engem végig hallgatni: üljön le.</p>
				<p>Apámnak második fia valék, bátyámegyetlen gyermek volt apámnak első házasságából.
               Midőn atyám Magyarországba jött, első neje hideglelésbe esett, s a változó magyar
               éghajlat hamar elölte. A gazdaembernek segitőtársra van szüksége, atyám másodszor is
               megházasodott, nőül vette anyámat, egy uradalmi tiszttartónak lányát, ki apámból
               hamarjában magyar embert faragott. Az elsőszülött fiut gyengéden ápolta, azonban a
               gyenge alkotásu gyermeket a magyar lég kifejlődni nem engedte, szótalan, mogorva
               volt, és ha idegen jött a házhoz, szemre nem lehetett kapni. A magyar nyelvből ragadt
               rá néhány szó, melyeket ő csudálatosan elferditve alkalmazott, hogy a félholt
               megelevenedett volna a keresetlen komikumra. - Igy a fiu pusztult az emberek
               elől.</p>
				<p>Már tizennyolcz éves volt, - a természet a fiatal erőt ujra felösztönözte, s
               remélhető volt, hogy bátyám a kifejlődést szerencsésen bevégzi. Jobban az emberek
               közé szokott, atyámmal a vidéken szerte járt, s ha valahol előzékenyen bántak vele,
               kiolvadt a fagyból, s a vigadók között is elkeveredett. Lassankint atyám üzleti
               dolgokban ismegbizta, a kiterjedt bérletekben nagyon haszonvehető volt, s ha atyám
               maga nem mehetett, bátyám vitte el a bérleti részleteket. Abban az időben némely
               urnál a magyar vendégszeretet nem erkölcs, nyavalya volt, s az én gyenge idegzetü
               testvérem néha szánandó állapotban került haza; mert az erős borok könnyen kifogtak
               rajta. A fiu nem szólt atyánknak, nehogy az kinevesse; de anyámat elfutotta a méreg,
               ha bátyámnak előadásából kitalálta, hogy a vendégszeretet gunyt akart üzni a
               fiuból.</p>
				<p>Anyám ügyesen gátolgatta, ha a fiut az ösmeretes helyekre akarta küldeni atyám. A
               végzet ellen mégis hasztalan óvakodott. Hegyfalussyék lakában ki nem fogyott a
               vendég. Az ilyen zajgó nép unatkozni nem szeret, gondoskodni kellett a váltakozó
               tréfákról, hogy a háznak joviális hire megmaradjon, s egy széles kedvü órában bátyám
               megint megjelent a haszonbéri részlettel. A fiu nem tudott a vendégszeretet elől
               szabadulni, - a jókedvü urak ünnepélyesen bevették öcsémet magyar
                  embernek,töltötték bele a veres bort magyar vérnek; de még vadabb volt a
               tréfa, melyet düh nélkül alig tudok elbeszélni; a bortól eltompult fiut ágyba
               fektették, s a nagy uri háznak egy tányérnyalója, a legidősb urfival átkozott
               kedvében azt gondolta ki, milyen kitünő tréfa lenne a gyereket beoltani. A cselédek
               segitették végbevinni a tréfát, bárányhimlőt hoztak, s elkábult testvéremnek fülébe
               oltattak.</p>
				<p>Későn tudta meg anyám a vad tréfát, testvérem megsértett fülére először megsiketült,
               utóbb a fiu meghalt.</p>
				<p>Szerencsére atyám előtt holtáig titoknak maradt meg, - de annál hivebben emlékeztem
               én a menthetlen könnyelmüségre, - életrevalóságom mellett elkomolyodtam, a munkának
               adtam magamat, abban leltem gyönyört, kerültem a bizalmas barátkozást maig, -
               bizonyosan önrovásomra; de egy gondolatért, hogy e büszke népet egykor az árverési
               dobszónál emlékeztessem valamire.</p>
				<p>Sokkal őszintébben mondám el önnek a történetet, mint el nem hihetné, ha mondom, hogy
               az elkeseredés nagyobb volt a bosszuvágynál. Órákig kellett önmagamra vitatnom, hogy
               bosszut álljak. Szóval mondtam, csak önmagamnak, önkéntelen nem hittem, - s vártam,
               hogy elhitetem magammal; de közben folyvást munkálkodtam, s évek óta készen vannak a
               számok, melyekkel benyelhetném az ellenünk vétetteket. Tegnap elkövetkezett a nap,
               melyen lakomba kisérte a könnyelmü urat a sors, - és engedelmesen megyek azon utra,
               melyet a véletlen jelölt ki. Hegyfalussy kamarás keresett föl, nem először, tán
               ezredszer, - most igen komoly ügyben, - lányom kezét kérte meg fia számára.</p>
				<p>Az ügyvéd eddigi támaszkodó helyéből fölegyenesedett.</p>
				<p>- Semmit se szóljon fiatal barátom, - gyermekemmel én sem űzök könnyelmű játékot;
               tudom, hogy az urfi szeleburdi, - mi lehetne más, - apja urnak, könnyelmű,
               dologtalannak nevelte, - de ha lányom a különben csinos fiut meg tudja szeretni,
               mégis neki adom; de megtanitom dolgozni, s olyan bagariacsizmákat huzok lábára, hogy
               ötven ölnyire már inkább mezetlen lábbal járna. Embert faragok belőle, s a
               Hegyfalussyakba beoltom a birkahimlő helyett a birkatürelmet.</p>
				<p>- Ez nem jogi kérdés, - mondja az ügyvéd, - nem akarok találgatni, hogy hátha igy,
               hátha ugy. - Vannak dolgok, melyeket, mint az elejtett gombolyagot, szaladni kell
               hagyni, hogy legombolyogjanak. Ön gyakorlati ember, bizom tapasztalatában, másrészt
               még óhajtom is, hogy az osztályokban példák legyenek, melyek nélkül meg nem fordulunk
               az eszeveszett utról, melyen jócskán előre haladtunk. Látom, ön menni készül, ilyen
               beszélgetés után nyugodni kell a léleknek, - menjen az emberek közé, és keressen
               szórakozást.</p>
				<p>- Talán még eljövök ma, addig is Isten velünk.</p>
				<p>Másoknak letett kincsét őrizni: nem kellemes vállalkozás. Másnak vallomásait
               bizalommal meghallgatni, a benső küzdelemnek nyomását valakivel együtt érezni:
               hasonlón teher, ha nem vállalunk is kötelezettséget. Egerszegi e nyomás alatt nem
               maradhatott szobájában, kiment a heti vásári zajba, hogy a közönséges tolakodásban
               eltürjön néhány oldalnyomást, és a testnek fáradalma feledtesse a reggeli
               lélekostromokat.</p>
			</div>
			<div type="chapter">
				<head>
               Egy paniperda.
            </head>
				<p>Ezt a diák szót 1848 előtt a hajduk is értették. - Kezdünk sok mindent nem tudni,
               merem vakmerőn föltenni, hogy ma már igen kevesen tudják, ezért megsugom, hogy ez
               szóról szóra kenyérpusztitót jelent, ki a kenyeret soha sem keresi, de rendesebben
               megtalálja, mint az a napszámos, ki zsákot emelget a Dunaparton naponkinti huszonöt
               garasért. (Most jut eszembe, hogy maholnap azt is meg kell magyaráznom ez uj
               krajczáros világban, hogy mennyi huszonöt garas?)</p>
				<p>A szellemdús paniperdák nem koldulnak, - gyakran ezreik vannak, - bolondul költenek,
               pezsgőt isznak, a legjobb társaságban fordulnak meg. Hogy a kényesebbek erkölcsi
               repedéseiket föl ne fedezzék: szerfölött kényesek becsületükre, egy rosszul szavalt
               szóért megverekesznek, s e tapaszszal be van födve a repedés, - melyet kutatni
               egyelőre nem mer senki, jobban mondva: röstel, - s a békésebb természetü ember jó
               orral érezvén valami gyanusat, bölcselettel azt mondja: ám, legyen hát becsületes
               ember, az ellenkezőt miért állitgassam?</p>
				<p>Magyarországban volt egy ilyen paniperda, ki elköltött egy milliót, - senki sem
               tudta, honnan vette, - senki sem mondta, hogy ő kölcsönzött neki száz forintot.</p>
				<p>Az ösmerős példányról nem szólok, e regényben türje meg az olvasó a második példányt.
               Valóságos önálló kötet, - melyet szabad elolvasnunk titkának megösmeréséig.</p>
				<p>- Uramöcsém, - jó reggelt! - mondja a koros paniperda, - kirakati gondossággal
               öltözködve, - és néhány hét óta különösen tisztelve a fiatal ügyvédet. Minden kiválót
               az ügyvédről ő szállitott egyik teremből a másikba, jó gondolatát ő bámulta, - a
               járatlanabb patvarkodóknak őt ajánlotta, - született pártfogója és jó csillagzata
               volt az ügyvédnek, mert a paniperdák ügyesek a szellemi tőkéknek olyan
               elhelyezésében, hogy mások előszeretettel viseltessenek irántuk. Efféle kamatok nem
               hasonlitanak egészen a bankjegyekhez; de sajátos árfolyamuk van, megér valamit.</p>
				<p>Egerszegi elfogadá a köszöntést, és türte, hogy a megszólitó karjába füződött.</p>
				<p>- Korán, igen korán láttam, hogy ön már gyertyánál dolgozott; - a ki korán kél,
               aranyat talál.</p>
				<p>- Mennyit talált ön, ha már oly korán az utczán volt?</p>
				<p>- Én vén korhely vagyok, - Fáy András barátom épen rólam irta azon hires gondolatát,
               hogy a kit korán lát az ember az utczán, ne dicsérjük meg hirtelen; mert hátha még le
               sem feküdt. Én javithatlan vagyok, a baglyokkal egy időszakban élek: éjjel!Tanácslom, ne kövesse példámat.</p>
				<p>- Megfogadom, a baglyokkal lehető legkevesebbet fogok találkozni.</p>
				<p>- Nagyon korán se keljen ön, - minek? ön megalapitotta szerencséjét, a megyében neve
               van, az ember jobban elkél a vásáron, ha szabott ára van, mint a nagy kereskedések
               áruinak. Önt keresik, - önnek ázsiója van, éljen az alkalommal, - ezt én mondom, egy
               tapasztalt vén ember az élet oskolájából.</p>
				<p>Mindezt hamar eldarálta a legpártfogóbb hangon, aztán hirtelen más tárgyba
               kapott.</p>
				<p>- Ujdonságot mondok, a szép Gerstner Irma itt van, - kitünő gyerek, (tudniillik: a
               lány) nem láttam szebbet husz esztendő óta, s a mi több: igen finom nevelést kapott,
               - s a mi legtöbb: aranyfészekben ül ez a kis madár.</p>
				<p>- Ezek valóságos statisztikai részletezések, - mondja az ügyvéd, hogy ne legyen
               végképen néma, - hiszem, hogy ön többet is tud már?</p>
				<p>- Valamicskét, kedves uramöcsém; Hegyfalussy Aladár tökéletesen belebolondult a kis
               gyerekbe, - nekem az éjjel megvallotta. Az öreg kamarást megütné e hirre a szél; mert
               öreg barátom évek óta báró Gyantayékra gondol.</p>
				<p>- Az apa határozni fog, s a fiu engedelmeskedik. Ez, ugy hiszem, nem először és nem
               utolszor történik a világon.</p>
				<p>- Nem ösmeri ön Aladárt, - fontoskodik a másik, - a fiu szeles, és tizenkét
               Hegyfalussy között ez egynek esze is van, - csak hogy szégyenel vele valamit
               megtanulni. Négyszem közt legyen mondva, ez nagy szerencse a szegényebb sorsuakra,
               hogy az arisztokrata szégyenel valamit tudni. Mi körmünket rághatnánk ebédre, ha ők
               tanulnak.</p>
				<p>- S mi következik abból, hogy Aladárnak olyan esze van, aminek hasznát nem tudja
               venni?</p>
				<p>- Azt hiszi, hogy egyszer, nem tudom, mikor, - tanulni fog, s egyelőre nagy kedve van
               saját lábán járni.</p>
				<p>- Példának okáért?</p>
				<p>- Előttem mondá apjának, hogy családi számitásból nem fog házasodni; mert a nővel
               akkor is van baj, ha igen méltó szeretetünkre, - a kit pedig nem szeret, azzal még
               egy vármegyében sem akar lakni.</p>
				<p>- Erre az öreg kamarás előkapta a nagy tekintélyt, s a fiut keményen rendre
               utasitotta.</p>
				<p>- Egy szót sem szólt, mig a fiu el nem távozott, - azután hozzámfordult, s azt
               mondja: Hallod, - fiam szentencziákban beszél, - nem haragszom, ha önállóságra
               vergődik.</p>
				<p>- Ő méltósága e szerint gyanitani méltóztatik, hogy az ész olyan rakomány, melyet
               hosszu utra is érdemes az embernek magával czipelni, talán valahol hasznát lehet
               venni.</p>
				<p>- Van, a mit még többre becsül az észnél, - a vagyont, - s e miatt egy évvel ezelőtt
               megbizott, hogy Aladárnak alkalmas lében adjam be, hogy neki jó lesz a vagyont a
               számitásból ki nem feledni; mert, és a többi. Gyantayék, - és a többi.</p>
				<p>- Reménylem, Aladár a leczkéket sikerrel hallgatta, s a tanitó...</p>
				<p>- Hiába fütyölte ugyanazon nótát; mert a mint Gerstner Irmát meglátta,...</p>
				<p>- Beállt poétának,... versekben beszélt,... megesküdött, nem tudom mire...</p>
				<p>- Becsület szavára fogadta, hogy közeliteni fog a lányhoz, s ha kikosarazzák is, de
               megkéri a lányt.</p>
				<p>- Nagy szó, becsületre fogadni!</p>
				<p>- Ettől ijedtem meg, - ez a fajta nép megteszi, hogy zsidótól kölcsön kér pénzt, és
               esze ágában sincsen megfizetni; de a mit becsületére fogad, azért oly egykedvüen
               kergeti agyába a golyót, mintha osztrigát nyelne.</p>
				<p>- Érdekes kezd lenni a dolog, - mondja Egerszegi, - hihető, nem fogunk hosszan
               várakozni a végződésre.</p>
				<p>- Korábban, mint én szeretném, - mondja a paniperda, - máris átkozottul ásitozom,
               hogy whistpartie‑mat el fogom veszteni, - nem lesz negyedik: mi huszasban játszszuk
               point‑jét.</p>
				<p>Oly szánalom gerjesztőleg szavalá a jó ur e szavakat, hogy a valódi értelmet rébusban
               lehetne föladni, hogy az unalomért sóhajtott, vagy a huszasos point‑okért?</p>
				<p>Már közel voltak az ügyvéd lakához, s az ügyvéd a kapu felé tartott.</p>
				<p>- Nem képzeli ön, barátom, - mondja a karonfogó, - mily nevetséges lenne, ha ez a
               házasság véletlen sikerülne.</p>
				<p>- Kárpótolva lenne ezen nevetés által a whistpartie‑ból a negyedik?</p>
				<p>- Teljes egy hónapig agyonnevetném magamat, s nem tudná senki: mitől bolondulok
               ekkora nevetésre. Önnek megmondom, ön az élet embere, s elhiszi, hogy van valami
               gondviselésféle. Vénségemre én is kezdem hinni.</p>
				<p>- Sohasem késő a hivést elkezdeni, - a váltóeljárás éles, mint a borotva, - s az
               egész az elhivésen alapul.</p>
				<p>- Ez nem váltó, - de komoly dolog, és a sors különös végrehajtást eszközöl benne.
               Képzelje ön, Gerstnernek volt egy mostoha testvére, hülye német gyerek, ki gyakran
               megfordult kamarás barátom atyjánál. Vidám társaság jára a házba, abban az időben az
               emberek egymáson nevettek, ugy ölték az időt. Ezt a fajankót néhányszor eláztattuk,
               - s hogy még többet nevessünk, birkahimlőt oltottunk fülébe.</p>
				<p>- Vidám gyerekek voltak önök.</p>
				<p>- Ha ez a házasság sikerül, revanche‑ot ad a sors, - a kamarás atyafiságba keveredik
               - saját juhaival.</p>
				<p>- A sors!...</p>
				<p>- Igen, a sors a legjobb előzéket csinálja! Jó mulatást!</p>
			</div>
			<div type="chapter">
				<head>
               Irma.
            </head>
				<p>A lányok nem hoznak a nevelőintézetből irásbeli bizonyitványokat, hogy, mint a
               végzett diák, diplomával lépjenek a világba, - lányok élő bizonyitványok maguk!</p>
				<p>Gerstner az ügyvédet ebédre kérette a vendéglőbe, és az ügyvédre a legszokatlanabbat
               bizta, hogy Marival beszéljen komolyan - apja helyett.</p>
				<p>Velem is történt, hogy harmincz éves koromban lánykérőbe mentem barátom számára.
               Komolyan kellett beszélnem, az életnek föladatáról, - s e helyzetben elhittem, hogy
               a német‑egység kérdésnek megoldása talán ezen munkánál könnyebb.</p>
				<p>Az apák efféle válságban a legügyetlenebbek, - köztudomás szerint a lány apjának
               mondja meg legkésőbben, mit a lakon kivül a verebek is csiripelnek, hogy szeret‑e
               valakit. A vendéglőnek folyosóján várta Gerstner az ügyvédet. Megvallotta, hogy a
               kellemes tavaszi langymelegben fázik, lányával nem tud a szerelemről beszélni.</p>
				<p>- Fiskális ur, - ma megvallottam titkomat, - ez erős munkában kimondhatlan
               elfáradtam. Egy erőlködés elég egy napra. - Beösmertem, hogy az életben egyebet nem
               tudok a munkánál. Ön a szótárban gyakrabban lapozott, mint én, ön az esze után él,
               beszéljen lányommal. - Okosabb embert küldök magamnál, - igy mondja a diák példa, - s
               nem mondok neki semmit.</p>
				<p>Az ajtót kinyitotta a mentegetődzés előtt, betolta az ügyvédet, s utána betévén az
               ajtót, kivül maradt remegni és fázni. - Üterének zaklatottsága után a legértelmesebb
               orvos receptet irt volna neki.</p>
				<p>A nők szives előzékenységgel fogadák a kedves vendéget, elmondák a házi bizalmasnak a
               bekezdésnek aprólékosságait, s az anya feltünés nélkül távozott később a
               mellék‑szobába, hogy bevásárlandóinak jegyzékét még ebéd előtt elvégezhesse.</p>
				<p>- A városba kell jőnünk, hogy önt megláthassuk, - mondja Irma egy karszékben mutatva
               helyet Egerszeginek, - majd elhiszem, a mit az emberek beszélnek önről, hogy ön kevély.</p>
				<p>- Azt mondják?... jó, - nem akarom hitelüket rontani ön előtt, higyje el nekik.</p>
				<p>- Ne ijesszen meg ön, - atyám önnek kiváló tisztelője, - nem akarnék más véleményen
               lenni, mint ő. - Bizonyosan megsérteném őt, ha önről gyengeséget föltételeznék.</p>
				<p>- Miért? az atyák sok engedelmességet követelhetnek; de nem mindent, - ez a szabadság
               önnek is osztaléka.</p>
				<p>- Tiszteld atyádat, anyádat, hogy hosszu életü lehess a földön.</p>
				<p>- A negyedik parancsolat azt mondja, - s ezer regényt irtak igen tiszteletre méltó
               lányokról, kik inkább zárdába vonultak, mint nőül menjenek az apák választottjához.
               Kiván ön zárdába menni még egyszer?</p>
				<p>- Nincs az ön zsebében valami ukáz, - melylyel engem meg kell ijesztenie? - mondja
               derülten a hölgy.</p>
				<p>- Én csak védelmezem a feleket; az itéletet sem nem mondom,
               sem végre nem hajtom.</p>
				<p>- Önt nevezem ügyvédemnek minden előfordulható ügyemben, - tréfál az eleven lány, -
               egyik eszméről a másikra ugorva, nem gyanitva, hogy az ügyvéd észlelőleg vezeti a
               beszéd fonalát, hogy könnyen tárgyához juthasson, akar ön engem védelmezni?</p>
				<p>- Azonnal, - ajánlkozik Egerszegi, - méltóztassék esetét elbeszélni, - a védbeszédet
               bizza rám.</p>
				<p>- Egyelőre semmi perem.</p>
				<p>- A tárgyat nem szükséges pernek nevezni, az élet tarka, viszonyainak változása
               kigondolhatlan nagy számu, s a tömegben egy akadhat, melynek csomóját ön is szeretné
               megoldani, - de vagy nem tudja vagy nem meri!</p>
				<p>Az ügyvéd a karszékből előre hajlott, mintha már valóban várná, hogy a lány megbizza
               valami ügygyel. Beszélő lelkes szemei oly kémlők voltak, hogy a lány azonnal
               észrevette, hogy e fiatal ember lelkébe lát, s őt a legkomolyabban védeni készül.
               Megijedt, hogy most mindjárt elakad a beszédben, s ő, az eleven, a tárgyválasztásban
               a megirigylésig otthonos lány: belesül a beszédfolytatásba. Az ügyvéd tudta, hányadán
               van az okos lánynyal, - s ne hogy haszontalan zavarba hozza, s a jelenést vége felé
               siettesse, hirtelen támadással mondja:</p>
				<p>- Nem tudom, mennyi időm jut az ön számára;röviden mondom: ne
               legyen oly válságos pillanata, minőben önt az egyedüliség megkeserithesse, s az a
               hite támadjon, hogy elhagyatva van. A mit önért ön vagy más
               nem mer: arra nekem van bátorságom, s a sikert félig megigérem.</p>
				<p>- Istenem!...</p>
				<p>- ...Jóra hivatkozik, - annak gondja van önre most, midőn ön azt akarja mondani, hogy
               nem érti, miről beszélek én? Önről. S hogy önt meggyőzzem,
               megvallom: nem hiába vagyok itt: az apa fél, az anya aggódik, ön titkot rejt, - mind
               a hárman félnek, csak nekem van bátorságom. Bizzék bennem, -
               rólam beszéltek önnek, - önről beszéltek nékem; de én nem vesződöm a hivéssel,én egyetmást tudok.</p>
				<p>A lány tudtán kivül engedte kezét az ügyvéd jobbjába, s ez engedékenység teljesen
               czélhoz segité Egerszegit.</p>
				<p>- Ne csudálkozzék ön, hogy atyja aggódik, - a fakgató vallatás az apáknak igen
               kedvetlen kötelességük. Ne féljen ön, nem vagyok vármegye esküdtje, - mondja a
               komikumnak segitségéhez folyamodva: nevessen rajtam, igy könnyebben megszabadul
               tőlem. Emlékszik arra, ki azt mondta, hogy én kevély vagyok?</p>
				<p>- Igen!</p>
				<p>- Azt önnek, épen önnek,csak egy ember
               mondhatta. - A mi gyengeséget rólam mondana, higye el neki, - igérem, hogy
               megjavitom magamat; de csak ugy, ha azt, a mit önnek ő fogadott, ő is szentül
               megtartja, vagy meglövöm. Értjük egymást?</p>
				<p>- Sohasem reszkettem igy, mint most, - mondja a leány, - ha ön kevély, legyen az
               továbbra is. - Azon értelemben, melyben most ismerem meg, lehet kevély.</p>
				<p>- Szüksége van önnek védelemre?</p>
				<p>- Védelmezzen, - s áldja meg érette az az érzelem, mely önben lakik.</p>
				<p>- Még óhajtana ön valamit tudni, - de nincsen bátorsága kérdezni? - mondja az ügyvéd,
               s azonnal hozzáteszi: Csak azt kell megengednie, hogy:
                kitaláltam.</p>
				<p>- Oly könnyen, hogy az apáczák zárdájában első napon nem voltam ügyetlenebb.</p>
				<p>- Legyen ön boldog, - de gondolja meg, hogy vakszeretettel nem fog boldogulni. Az
               arisztokraták szerinti mesalliance‑okat tagadom!a lelkületek
               visszássága a valódi mesalliance. Önnek ezt tudnia kell, hogy az egyensulyt
               megtarthassa elejétől végig! - Más mondani valónk nincsen e tárgyról, - hol volt ön
               ma?</p>
				<p>- Alispánéknál voltunk, Szijgyártó Böskét vágytam látni: legkedvesebb barátnémat a
               zárdából.</p>
				<p>- Egy hónap előtt jött meg, néhányszor láttam.</p>
				<p>- Nem beszélt vele?</p>
				<p>- Én földszint lakom a világban, ők az emeleten.</p>
				<p>- Ha nincs mesalliance a megszokott fogalmak szerint, - hogy osztályozhat ön emelet- és földszinti helyzetet?</p>
				<p>- Nem én osztályozok, - mások cselekszik ezt, s ha én a korláton tul akarnék törni,
               odamenni, hol más követeli, hogy szent a hely, hol ő áll: elitélnék eljárásomat.
               Megmaradok azon helyen, melyet ők földszintnek neveznek, - s e tágas helyen nem
               zavarok senkit, - elférek helyemen, nem támadhatnak meg.</p>
				<p>- Mindenki csudálkozik, hogy előnyeit nem használja; ezt megadják azok, kik önről
               beszélnek.</p>
				<p>- Nem voltam közöttük, mégis beszéltek rólam? Többet mondhatnának, ha közibük mennék
               s olyik mosolyogna, hogy bementi jegyem nem volt. Higye meg, Irma kisasszony, a
               világnak különös kése van, - a hegyével messziről csak szurkál, - ha közelébe
               vigyázatlan lépünk, a késnek élével megöl.</p>
				<p>- Megunta ön a világot? - kérdi a leány legrésztvevőbb arczczal, mintha az ifjunak
               fájdalmát megosztani szeretné.</p>
				<p>- Nem akarom megunni!... - felel az ügyvéd. - Kevéssel megelégszem, - tehát a mit a
               sors megad, kielégit és boldogit.</p>
				<p>- Annyi öröme lehetne önnek, nyujtsa ki kezét az örömek után - biztatja a leány.</p>
				<p>- Ön jó angyalom akar lenni, - s nem gyanitva, arra biztat, hogy az ürömpohárból
               igyam.</p>
				<p>- Vigyázzon, az ember daczolhat, s e dacz megboszulja magát. Ön hidegnek tetteti
               magát, pedig nem az. Ki a részvétben oly gyengéd, mint ön, - eszeveszetten is tudna
               szeretni.</p>
				<p>- Akár bizonyitványt adjak önnek; de megparancsoltam magamnak az óvatosságot, s én
               tudok magamnak engedelmeskedni.</p>
				<p>- Nem vitázom: inkább beszéljünk másról: tetszik önnek Szijgyártó Böske?</p>
				<p>- Ezt is kiadom bizonyitványban. Azon esetre, ha valaki érzéketlennek mondana a szép
               iránt, bizonyitsa az ellenkezőt saját kezem aláirásával.</p>
				<p>- Örülök. Böske gyermekkori barátnőm, - mondja Irma élénk érzéssel, - szeretném, ha
               mindenki ugy ismerné, ugy kitüntetné, mint én!</p>
				<p>- Legyen kegyed nyugodt, nyugodtabb, mint azok, kiknek a ritka szép lánynak
               megjelenése óta álmatlan éjszakáik vannak.</p>
				<p>- Ön jól aludt? - kérdi pajzánul a lány.</p>
				<p>- Ez kitünő jó tulajdonságom általában, mint olyannak, ki a bolti kirakatokat igen
               ugy nézem, hogy a legnagyobb része a szép példányoknak nem lehet enyim.</p>
				<p>- Itt a kirakatban egy tárgy van, - vitázó ügyvéd ur!</p>
				<p>- Annál több a vásárolni és bámulni akaró. Hasonló esetben nincsen kedvem mások
               nyakán át ágaskodni.</p>
				<p>- S ki mondhatná ezt önről?</p>
				<p>- A ki az emeletből leghamarabb észrevehetné az ágaskodást, - a lány, s az anya. Ez
               urhölgy gyakran használja szemüvegét, mikor nem akar látni.</p>
				<p>- Az anyát elengedjük.</p>
				<p>- Nézd meg az anyát, - azt mondja a példabeszédnek egyik része...</p>
				<p>- S hiszi ön, hogy lánya is kevély?</p>
				<p>- Tudna ön zongorázni, ha nem tanitották volna?</p>
				<p>- Hihetőleg nem, vagy szerfölött keveset a nagy szenvedély mellett is.</p>
				<p>- Én nem szerettem a hegedüt, s akaratom ellen megtanultatták velem. Félek, a
               tanitásnak nyoma Böskén is meglátszik.</p>
				<p>- Különös sorsuk van önöknek kettőjüknek, - azt mondják róluk, hogy kevélyek: nem ismerik önöket!</p>
				<p>Nem folytathatták a beszédet, alispánék léptek be, illetőleg az alispánné leányával,
               hogy a reggeli látogatást bár mi röviden visszaadja. Gerstnerné bemutatta Egerszegit
               az érkezettnek. A szokott fejbólintás egyik, - a hasonlón szokásos meghajlás más
               részről.</p>
				<p>A nők beszélgettek, az ügyvéd hallgatott, nem mutatott kiváncsiságot, nem keresett
               ürügyet a beszélgetésre, örült, hogy anyák és leányok egymással foglalkoztak.</p>
				<p>Két kitünő szép hölgy egymásnak közelében igéző látvány volt, Irma elevenebb, Böske
               tartózkodóbb, - most inkább, mint máskor. Néha találkoztak az utóbbinak pillanatai
               Egerszegivel, - mindkettő önuralommal, mintha született ellenfelek lennének, s
               egymáson meg akarnák találni egy kimondott véleménynek valóságát, hogy azt mondhassa:
                  tehát ez az!</p>
				<p>Rövid volt a látogatás, Gerstner akkor nyitott be, mikor a vendégek már bucsuztak.
               Egy pár udvarias szóváltással be lőn fejezve minden; a nők a kedélyes és bizalmas
               viszonynál fogva a lépcsőkig kisérék vendégeiket, s ott is időztek, ez alatt Gerstner
               az ügyvédet az ablakhoz vonta.</p>
				<p>- Köd van?</p>
				<p>- Délben süt a nap, - mondja az ügyvéd, - a szeretet örömest engedelmeskedik, - a
               többi az ön dolga.</p>
				<p>- Most még inkább félek, - tünődik Gerstner, - a másik oldalon nem vizsgálhatjuk az
               érzelmeket.</p>
				<p>- Ma a sors dolgozik, - amott is ismerem a helyzetet, - teljes lehet az ön
               megnyugvása.</p>
				<p>- Ebéd után önhöz megyek, lesz még valami mondanivalóm.</p>
				<p>Mari megelőzte anyját, s az ajtóhoz közel álló apának nyakába kapaszkodott, s a
               csóktól nem szólhatott az apa. Végre kibontakozott az apa az ölelésből:</p>
				<p>- Megfojtasz, - tudom, nem akarod, hogy kérdezzelek.</p>
				<p>- Ma ne, - kedves atyám, - mondja a lány könnytől ragyogó szemekkel, - maga igen
               komoly képpel kérdezne, aztán igen félnék.</p>
				<p>- Jó, - hát ne féljünk egymástól, - mondja Gerstner, menjünk enni.</p>
				<p>Az ügyvéd ráfeledkezék a két ölelkezőre, kik ugyanegy pillanatban neki nyujtottak
               kezet, jeléül a nagy megismerésnek.</p>
			</div>
			<div type="chapter">
				<head>
               Föltétel.
            </head>
				<p>Napoleon azt szokta mondani: “Bármily keveset eszik az ember,
                  mindig eleget eszik.” Ezen jelmondatnak hű megtartásával a nagy ember délután
               is képes volt dolgozni megerőltetés nélkül.</p>
				<p>Gerstner nem mondott ilyen nagyot; de az eredmény egy volt, szinte tudott nyugodtan
               dolgozni; mert pontosan követte, a mit mondott: A ki annyit eszik, hogy utána
               hevernie kell, étellel szoritja ki magából az észt.</p>
				<p>Ebéd után a nők haza mentek, Gerstner az ügyvédhez. Szivarra gyujtottak, s a tágas
               szobának belsejében föl‑alá járkáltak. Beszélgetésük tárgya folytatása volt a
               délelőttinek, melynek részleteiben Egerszegi elmonda egyet‑mást a paniperdának
               közléseiből, s az öreg ur a neki való részt nagy figyelemmel hallgatta. Hosszabb
               beszélgetés után Aladárról beszéltek.</p>
				<p>- Ebben az országban a kanász is ur, - mondja az ügyvéd, - keresményét azon
               öntudattal költi, hogy azt megszolgálta, s hogy filléreinek elköltési módjában nem
               parancsol neki senki. Ez az általános jellemzés nem hátránya a fajnak, csak ne
               irtózzék a dologtól, mely legbiztosabb föltétele azon törekvésnek, hogy általában
               egyénileg szabadok kivánnak lenni. Higyje meg Gerstner ur, hogy a szabadságvágy
               megfér kicsiny helyen; s az én szabadságom nem föltételezi, hogy más nekem
               rabszolgám legyen: azt könnyü bebizonyitani. Nekem foglalkozásra van szükségem, önnek
               az én jogi tudományomra. Cseréltünk, én az ön jogát védelmeztem; ön nekem
               foglalkozást nyujtott, - s egyik sem tartozik a másiknak alárendeltséggel, mert csak
               annyira érintkeztünk, annyit adtunk oda, mennyiben egymásra szükségünk volt. Ezt
               azért mondtam, hogy az uraskodási vágy el nem itélhető, - s azt a fogalmak nemesebb
               értelmében meg kell tanulni, különben a ki sokat akar belőle, egyaránt nevetséges
               lesz azzal, ki a meglevőt használni nem tudja.</p>
				<p>Ön leendő vejének családját sokszor megmosolyogta; mert a kölcsönpénzt is könnyelmüen
               szórta. - Önnek igaza volt, - de nem nevetséges az a zsidó gavallér, ki ötforintost
               ad egyszer borravalónak; de megkérdezi a megajándékozottól, hogy:
                Ugye, sokat adtam?</p>
				<p>Ez az ország sok dologban árva, s ez árvaságból évtizedekig a bőkezüség, a nemzeti
               büszkeség, s az uras gondolkodás fogja kiemelni. Ne pusztitsuk ki a hiuságnak látszó
               ösztönöket; hanem szabályozzuk, - ismertessük meg urainkat a vagyonszerzés dicséretes
               élveivel, hogy előbb jó‑móduak, s aztán helyes arányban képesek legyenek urak is
               lenni.</p>
				<p>- Elhiszem örömest, - válaszol a bérlő, - szeretném, ha ugy bizonyithatna, mint a
               birkózó, hogy ellenfeleként megfogna, s az erőnek hatalmával a földre teritene, hogy
               vállam érintené a földet, s el ne tagadhatnám, hogy ön győzött; mert ön áll, s én a
               földön heverek. - Egytől félek én, egy szerencsétlen szokástól, melytől az
               arisztokrácziai légkörben holmi illemszabályok miatt sem lehet néha megszabadulni, -
               a mire épen ott legtöbb alkalom van, a gyalázatos kártyajátéktól, mi leendő vőmnek
               tudvalévő szórakozása: a kártya!</p>
				<p>- Silány foglalkozás, ha helytelen arányokra téved, - urainknak megrögzött bűne
               fiatalságukban.</p>
				<p>- Nincsen olyan védtörvény, mely erre statáriumot hirdet?</p>
				<p>- Ilyennel nem szolgálhatunk.</p>
				<p>- Szerződésre pedig nem léphetünk vele; mert abban hinni ostobaság.</p>
				<p>- Erősebb föltételhez folyamodunk, - okoskodik az ügyvéd, becsületszóra fogja
               megigérni.</p>
				<p>- Ezt fiskális mondja? nekem? az üzletembernek?</p>
				<p>- Ön a párbajokat ostobaságoknak fogja keresztelni, sőt ha megszavaztatná az egész
               világot, a nagy többség az ön véleményén lenne. E többség ellenére százával ölik
               egymást az emberek, az áldozatok a legirigylettebb fiatal emberek, kik a nyilvánosan,
               többek előtt bár véletlen kiejtett vigyázatlan szóért kénytelenek a véres
               elégtételhez nyulni: vagy kinézik őket egykori légkörükből. Ha az ön veje ki találná
               mondani több ember előtt, hogy nem fog kártyázni; nyugodtabban elhiheti, mintha
               önnek egy iv papiron kötelezvényképen adná. Ön azon papirdarabbal sohasem fogna
               kiállni, - belátná, hogy vejét nevetségessé tenné, - inkább hallgatna; de a mit
               társas körben fogna kimondani, az agyonkötelezi a főbelövésig, vagy a mi szánandóbb,
               a kigunyoltatásig.</p>
				<p>- Ha ön mondja, reménylem, komolyan hiszi is.</p>
				<p>- Menjünk a kaszinóba, - terveli az ügyvéd, - a hetivásári közönségnek uri népe ma
               mind ott van, kerülhet alkalom, hogy én kimondatom Aladárral a kivánatos szavakat,
               aztán fogasson be, s otthon ezen aggodalmon tulesve, aludjék nyugton a mai
               zaklatottság után.</p>
				<p>A kaszinóban élénk társaságra találtak. A különböző csoportok zajosan beszélgettek
               közügyről, gazdaságról, a legfiatalabb társaság összekeverve, lányról, vadászatról,
               s közben sületlenségekről.</p>
				<p>Aladár lelke volt a tréfaszerető fiatalságnak, természetes esze és élénk kedve
               gyullasztotta a többit, s a gondtalan kedélyü fiatalság annyi badarságot
               összebeszélt, hogy a nevetésre néha a harmadik teremnek vendégei is a zajgókhoz
               tódultak.</p>
				<p>Gerstner óvatosan kullogott az ügyvéd után, hagyta a fiatalok felé menni, hogy ott
               leljen alkalmat a kiszemelt tárgyra. Hegyfalussy meglátván Egerszegit, messzebbről
               üdvözlé, s ez által mintegy a zajgók közé hivta, tőle várván ujabb tarkaságot.</p>
				<p>- Ide, - ide, - mondja Aladár, - ma jó fiuk vagyunk mind, - jó kedvünk van, kártya
               nélkül mulatunk. Dicsérjen meg bennünket.</p>
				<p>Egyszerre csend lőn, - az ügyvéd részesült a figyelemben, hogy minden szavát zaj
               nélkül hallgatták.</p>
				<p>- Megzavartam a társaságot? - mondja Egerszegi. - Vagy folytassák önök a tréfákat,
               vagy kénytelen leszek magamat ajánlani.</p>
				<p>- Abból semmi sem lesz! - válaszol Aladár, gyengéden maga mellé erőltetvén
               Egerszegit, - Kérgessy bátyón (a paniperda) van a sor, - mondja el vallomásait.
               Tudnia kell önnek, - magyarázza Aladár az ügyvédnek, - hogy
                gyónótársaságot alakitottunk, a tagok sor szerint elmondják multjukat,
               egyszerre egyet, hogy az elbeszélésben ki ne fáradjunk.</p>
				<p>- Halljuk a bátyót! - kiált az összes társaság, a vén czimborát az elnöki székben
               előre korelnöknek kiáltván; mert a legtöbb tréfát méltán tőle remélhették. Kérgessy
               az oktató szerepet játszotta, kioskolázott szerencsevadász létére életnézetül vallá,
               hogy a mi szellemdus, a mi genialis, az jogosultan történik. A szamár ártatlanság nem
               méltó a megemlitésre, - még kevésbbé illik olyant elkövetni. Ez volt az ő iránya, -
               ilyen takaró alatt kiváltsága volt megrovás nélkül élni a legillatosabb légkörben,
               melyben átalában igen finom szaglásuak az orrok. Élete változatos történet, melyből
               koronkint ügyesen előhordott olyan példákat, melyek bebizonyithatók voltak, melyek
               kizárták a kételyt, s tudatták a környezettel, hogy léhasága mellett meg nem ijed
               senkitől.</p>
				<p>- Fiatal valék, - kezdi Kérgessy, gróf Cserhátival, (ki legközelebb meghalt)
               megszaladtuk Európának zajos helyeit, hogy lássunk valamit, kalandozásunk közben
               Homburgba értünk, a hires játszóhelyre, megkisértettem szerencsémet a rouge et
               noir‑on, s három nap alatt nyertem százezer frankot.</p>
				<p>Hires lettem a fürdőben, a vendégek bámulva mutogattak egymásnak. Beszédbe eredtek
               velem, s hidegvérü játékomat csudálva mondák, játszszam a medvével
               ecartét.</p>
				<p>Megmagyaráztattam magamnak, hogy a medve névvel egy kitudhatlan nemzetiségü vendéget
               tiszteltek meg, ki nem játszik mást, mint ecartét; de még a ki vele játszott,
               tisztára kikefélte, s az olyan rögtön eltávozott a fürdőből.</p>
				<p>Engem nem fog elkergetni, - mondám én, - fölkerestem a sétányon a medvét, bemutattam
               magamat, s meghatároztuk, hogy délután elkezdjük a játékot a “kis lugasban”;
               hozassunk kártyát, s játszszunk addig, mig az egyiket végképen el nem hagyja a
               szerencse.</p>
				<p>Első találkozásra játsztunk ötven játszmát contrával, ott hagytam ötvenezer frankot,
               s a medve békavérüen biztatott, hogy fizessem ki számlámat a
               vendéglőben; mert ha a sors üldözni fog, tételeimet emelni fogom, eljátszom utolsó
               filléremet is, és meg kell szöknöm.</p>
				<p>Szót fogadtam, a vendéglői számlát kifizettem, vettem jegyet x... ig, hova utitársam
               előre ment, s másnap folytattuk a játékot. Minden nyereségemet elvitte, s nálam levő
               összes vagyonomnak felét. A medve hidegvérüen mondá: ne
               kényszeritsem a sorsot, hanem hogy a kinevettetéstől megmeneküljek, menjek el
               tüstént.</p>
				<p>Mérsékeltem boszuságomat, ebédelni mentem, órát határozván a játéknak folytatására, s
               a meghatározott perczben már kezemben volt a kártya. Rövid egy óra alatt készen
               voltam vagyonommal, s fölugrottam, hogy minél előbb hátam mögött legyen a medve;mert féltem, hogy elutazásomra gunyolólag fog
               czélozni.</p>
				<p>- Nos, - nem játszunk ma tovább?</p>
				<p>- Elvégeztem, - felelék, - pénzem az ön zsebében van, - jó egészséget.</p>
				<p>- Ne oly szelesen, fiatal ember, - mondja a medve, - még van önnek nevezetes
               tétele.</p>
				<p>- A patvarban, - kiálték boszankodva, - nem kivánja ön, hogy csizmáimat vessem le, s
               ha azokat elveszitem, mezetlen lábbal szaladjak át a sétányon szállásomig?</p>
				<p>- Az rossz tréfa lenne, - az ön csizmái nekem kicsinyek, értékük lehetne harmincz
               frank, ha még ujdonatujak, - ön tehet az elvesztett pénzmennyiségnek arányához bár
               mennyit, egy vagy több részletre, a mint ön meghatározza.</p>
				<p>- Mi az ördögre? ha merem kérdezni; mert semmim sincs.</p>
				<p>- Reménylem, gavallérral ültem le játszani, s igy van is önnek elegendő
               bátorsága?</p>
				<p>- Verekedni akar ön?</p>
				<p>- Még nem sértettük meg egymást, - s igy folytatom ajánlatomat. Ha ön veszteni talál,
               - itt ezen töltött pisztolylyal ott a harmadik virágágy mellett főbe lövi magát.
               Tetszik?</p>
				<p>Fölkaptam a kártyát, megkevertem, emelés után kiosztám, s egyetlen játszmára
               föltettem a tőlem elnyert összes számot, hogy jó vagy balszerencsére minél hamarább
               készen legyek. A medve előszedte a bejelentett tételnek megfelelő számot, s aztán
               játsztunk. Egészen jobbomhoz tolta a medve a pénzt, hogy részéről árnyéka se legyen
               az éretlen tréfának, - viszont én is egészen közelembe huztam a pisztolyt.</p>
				<p>(A hallgatóságnak legfiatalabb része megfagyott a hallgatásban, s a paniperda hizott
               a kéjben, hogy tekintélye egy ölet fog nőlni.)</p>
				<p>Nem haszontalankodom a hosszu elbeszéléssel, a játszma a végső‑végen fordult ellenem,
               s a harmadik virágágynál lássanak önök, - az elsütött pisztolylyal kezemben és - élve!</p>
				<p>- Uram! a lőkupak nem gyujtott, - kiálték messziről a medvére, s a tekervényes uton
               közeledtem hozzá.</p>
				<p>A lugashoz érve, a medvét nem láttam, a pénzcsomag ott hevert, ugy csomagolva, mint
               mikor elém számolta. Öt, - tiz, - husz perczig vártam, - s el nem képzelhetém, hogy
               mi fog itt történni? Ekkor jön egy ismerős fürdőszolga, átnyujt egy levelet, mint
               mondja: az a bizonyos medve adta neki, hogy nekem
               kézbesitse.</p>
				<p>- Fiatal ember! - irja a medve, - én szöktem meg, - pénze az asztalon hever, - nem
               kivánom, hogy nagylelkünek higyen; mert a nagylelküséghez áldozat kell, - az én
               müvemhez ügyes kártyaismerés, és egy üres pisztoly hibás lőkupakkal. Ön kiállta a
               sarat, - tanulja meg, - ne játszszék nagyban.</p>
				<p>Nagy érdekeltséggel hallgatták ez elbeszélést a körülállók, főleg Gerstner, kit
               hasonló gondolatok öntudat nélkül oda hoztak, s annyira elfoglalta a benyomás, hogy
               a befejezés után nyomott kedélylyel mondja:</p>
				<p>- Szót fogadott ön az idegennek?</p>
				<p>- Abban, a mit nem mondott, hogy idegenekkel nem játszom.</p>
				<p>- Az élet árán csak ennyi eredmény?</p>
				<p>- Egy ostoba orvosnak tudatlansága hányat és hányszor teszen koczkára, - egyszer
               magam voltam életemnek ura, s rendelkeztem vele.</p>
				<p>- Majdnem elhiteti ön, hogy a meghaláshoz kevesebb lélekerő kivántatik, mint valami
               szenvedélyről lemondani.</p>
				<p>- Eltalálta ön, - mondja Kérgessy, - ha szenvedélyem nincs, mely a renyhe testet
               mozgatja, annyi, hogy meghaltam.</p>
				<p>- Ez nem áll! - kiált közbe Aladár, - Gerstnert meg akarván menteni a feleseléstől, -
               én szenvedélyesen szerettem a kártyát, - mától fogva nem veszem kezembe, s élni fogok.</p>
				<p>Ezzel fölkelt, s hogy a társalgásnak vége legyen, átment a harmadik szobába.</p>
				<p>***</p>
				<p>- Gerstner ur, - helyettünk a sors intézkedett, - menjünk.</p>
				<p>- Fiskális ur egészen nyugodt, - mondja meg: komoly volt ez elhatározás?</p>
				<p>- Két ember a törvény előtt némely esetben élethalálra tanuskodhatik, - mi voltunk
               harminczan, - ennyi ember hallatlan kaczajt vihetne végbe, s az életből kiüldözné,
               - felel Egerszegi, s befejezésül mondja: Az ön leendő veje ujra
                  született.</p>
			</div>
			<div type="chapter">
				<head>
               A jó barát.
            </head>
				<p>Rendes olvasóm régen észrevette, hogy munkáimban nem találkozik
                “pikáns” részletekkel. Ez alkalommal sem szolgálhatok ilyenekkel; mert arra
               törekszem, hogy munkám az asztalra kerüljön, ne az asztal alá.
               Gyakran hallom irótársaimnak bámulását, mikor elmondják, hogy mily ügyesen mond
               el a franczia iró olyan dolgot, melytől, midőn egyenesen meg van nevezve, még a
               szótárban is megundorodik a jobb érzés.</p>
				<p>A francziák sokat épitettek, ennek rovására tán beszámitható, hogy rontsanak is.
               Kérem irótársaimat, nézzünk végig szerény munkásságunk még szerényebb eredményén,
               mennyit ronthatnánk arányban ahhoz, a mit épitettünk?</p>
				<p>***</p>
				<p>Végzendők végett Egerszegi kirándult Gerstnerhez. Későn érkezett vagy korán; mert a
               családapa a nagy terjedelmü gazdaságba lovagolt, s ebéd előtt nem várhatták haza.</p>
				<p>Irma a terjedelmes kertnek lugasába vonult a hőség elől, s Egerszegi az ott benn
               foglalkozó anyának utasitása szerint ott a kertben kereste föl.</p>
				<p>- Jó barát, Isten hozta önt! - üdvözli Irma, s a társaságokban szokatlan
               kézszoritással fogadta.</p>
				<p>- Ideiglenesen, mig ön jobbat talál nálamnál, hézagpótlónak elfogadom a szép
               elnevezést.</p>
				<p>- E viszony sohasem változhatik meg, - mondja Irma erélylyel, - a szónak értelméről
               tiszta fogalmam van.</p>
				<p>- Meghiszem! - hagyja helybe Egerszegi. - Az alkalmazásnak lehetőségét majd az élet
               fogja meghatározni.</p>
				<p>- S ön szerint a tegnapot a mai nap, ezt a holnapi nem egy arányban fogná összekötni,
               hogy az élet a barátságnak alkalmazását gátolná?</p>
				<p>- Ma ön egyéni elhatározásában független, - nem adott jogot senkinek maga mellett,
               csak az édes reményt, s a holnapi nap, - tudniillik: egy bizonyos holnap, korlátot
               szab önnek, mint mindenkinek, ki életét máséval összeköti, - s azon viszonynak szent
               kötelességei vannak az odaadásban ugy, mint az alkalmazkodásban.</p>
				<p>- Ne ijesszen meg! Azt kellene hinnem, hogy a férfiak előre tudják, hogy zsarnokok
               akarnak lenni.</p>
				<p>- A papucskormánynak hallotta kegyed némi ártatlan szelét?</p>
				<p>- Talán több a tréfa az előadásban, mint a komolyság, s én nem gondolkoztam róla.</p>
				<p>- Kár volt, - s ha nem gondolkozott is, higyen el valamit a regényiróknak, - azok
               hazudják a szöveget, néha azt sem; de könyveik kapósságának föltétele, hogy hivek
               legyenek az élethez, s legyenek tükrei annak.</p>
				<p>- Hiszek önnek, tehát van papucskormány, - igenli Irma, - s ezt a tulterjeszkedési
               vágyat a nők hibájául rovom.</p>
				<p>- Az inditó okra nem lenne ön kiváncsi?</p>
				<p>- Miért ne, - a jó baráttól megvárom, hogy e csiklandós hajlamra nézve jókor
               felvilágositson.</p>
				<p>- Az uralkodási vágy természetes ösztön az emberekben, - néha keresik, mikor a hajlam
               különösen ki van fejlődve, - néha megizlelés után kapnak rá étvágyat, mikor mások
               igen engedékenyek.</p>
				<p>- S mi a leghelyesebb választás?</p>
				<p>- A világos tudat, hogy ha társas viszonyba lépünk, s egymás mellett kell mennünk a
               hosszu életuton, tanuljunk meg együtt lépni. Hogy nagyon unalmas ne legyek, inkább
               példát mondok. Egy kedves barátom megházasodott, nőül vette szivének választottját.
               Még udvarló korában megigérte, hogy mint az árnyék mellette lesz, - s hinné kegyed,
               az első hónapban többször láttam csavarogni a férjet, mint nőtelen korában. A nő
               elkeseredett, s egy napon könnyes szemekkel panaszolkodott nekem, hogy férje alig
               várja, hogy a séta után a szobába vezesse, - rögtön van valami ürügye, s elszalad a
               szerető mellől. Megigértem, hogy kikutatom, mi lelte a nyughatlan férjet, - s a
               megoldás tökéletes megelégedésemre sikerült. Barátom után mentem, a mint a kapun
               kiment. Átcsavarogtam azon utczákon, melyeken barátom sietve átnyargalt, s a nélkül,
               hogy csak szivart vett volna, visszament lakhelyére; tehát a sétában megrovandó nem
               mutatkozott. Elértem őt a kapu alatt, kértem, - járkáljunk együtt, beszélgetni valóm
               van. Barátom szabódott, nejét nem hagyhatja egyedül, ugyis egy óra óta nyargalt az
               utczán.</p>
				<p>- Épen azt akartam kérdezni, mi lelt, hogy oly nyargalva jársz, mintha lopott
               portékát vinnél?</p>
				<p>- Ugy‑e? - mondá ő. - Pedig nőmmel is járkáltam egész óráig; de barátom, oly aprókat
               lép, hogy én, tudod, máskor is rendesen nyargaltam, - a lassu járásban elfáradok
               mellette, s tán ágyban fekvő beteg lennék, ha rá közvetlen el nem pusztulnék
               hazulról. - Ekkor kinyujtózkodom, helyreállitom az egyensulyt, s aztán órákig elülök
               a kis asszonyka mellett.</p>
				<p>- S ő mit mond e különös sétákra?</p>
				<p>- Barátom! - felel ő, - minden nap friss hazugságokat kell kigondolnom az
               eltávozásra. Nem merem neki megmondani az igazi okot; mert el nem hiszi. - Tudod,
               valaha nagyon fellengősen beszéltem, - lomniczi csucs, felhők teteje, vagy lenn, a
               tenger fenekén, sőt a pokol mélységében. E nagy szavak mellett a szerény igazság
               ámitásnak látszanék. Szerencsétlenségemre folyton hazugságokon kell törni a
               fejemet.</p>
				<p>Irma angyalártatlansággal merült az előadásba, - jól esett a kis tanulmány a
               jövendőnek láthatlan utjára.</p>
				<p>- S a nőt végre megnyugtatta kegyed?</p>
				<p>- Örömkönyük között hallgatta; máskorra megfogadta, hogy valamivel nagyobbakat lép, -
               s ha a megszokás egyelőre késnék: nem türhetetlenkedik, ha férje kinyargalja magát!
               Eddig van a példa. Ebből következtethet ön ezer más, fontosabb esetre, melyekben
               férjéhez alkalmazkodnia kell részben, hogy más részben ön is követelhessen
               ugyanannyit. Ebből találja ki kegyed, hogy a házastársaknak jogaik és kötelességeik
               is vannak.</p>
				<p>- Ön tán titkon nős is? - mondja hangosan nevetve Irma.</p>
				<p>- Feledi ön, hogy ügyvéd vagyok, s a válóperek szakmámhoz tartoznak.</p>
				<p>- Remélem, ön lovagiasságánál fogva, mindig a nőket védelmezi.</p>
				<p>- Bocsánat, hogy hizelgő véleményét nem érdemelhetem meg, - mentegetődzik az ügyvéd,
               - legközelebb egy igen szép nőnek ügyét nem vállalám el, pedig férje nem legjobb
               barátom. Ezt megtudta a férj, fölkért a védelemre, s azt elvállaltam.</p>
				<p>- Rossz ember - vádolja Irma.</p>
				<p>- A biró megvárja a felek előadását, azután itél - mondja tréfával az ügyvéd, de
               utána azonnal folytatja. - Az ügy az első eljárási ponton van, - megkisértettük a
               békéltetést, megjelentünk a lelkész előtt, ki történetesen rokona a nőnek.</p>
				<p>- Bocsánat, - mondja Irma, - kényszeritve keltek talán össze?</p>
				<p>- Rajongásig szerették egymást, - s ma még inkább szeretik.</p>
				<p>- Mégis válni akarnak?</p>
				<p>- Egyszerü a dolog, - beszéli Egerszegi, - a nő kimondhatlan szereti férjét; de a
               szeretetnek azon nemével, mely legszerencsétlenebb, - az önző szeretettel, mely a
               másiktól szeretetből mindent vár, - imádást, odaadást, határtalan előzékenységet s
               vak engedelmességet, - e lealázó hunyászkodást, mely a férjet orczapirulásig
               megszégyeniti, - mit a csókkal nem lehet kiegyenliteni. A valódi szeretetnek a
               követelésben mértéke van, mely viszont ad, kitüntet, áldozatra kész, s a mi legfőbb:
               kész lenne a szeretetre akkor is, ha nem viszonoztatnék. - Papunk okos ember,
               megmondá rokonának: A mely nő férjét maga megszégyeniti, - később eltűrné, hogy mások
               is kaczagjanak rajta. A nő védje férjét, még ha könnyelmü volna is!</p>
				<p>Irma a himzést öntudatlan elhagyá, - fogékony lelke táp gyanánt fogadta a szavakat, s
               mert az életnek válságos fordulatánál állt, - a behatásnak százszorta inkább
               alárendelte magát, mint valaha.</p>
				<p>Néhány másodpercznyi hallgatás után fölébredve az elmélyedésből, azt mondja:</p>
				<p>- Hol szünhetnék meg a szükség: ilyen barátot nélkülözni?</p>
				<p>- Majd elfeledkeztem kiindulásunkról! - kezdi ujra az ügyvéd. - Nem gondolt Irma
               kisasszony arra, hogy a férj hiuság nélkül hiheti, hogy nejének egész világa lőn, s a
               mint ezer közül ő hallgattaték meg, ugy kipótol mindenkit, s a nőnek osztatlan
               bizalmára teljes kiváltsága van, kizárva a bizalomból mindenkit a férfivilágból, néha
               még a női barátokat is.</p>
				<p>- A féltésnek nincsenek jogai, - a féltékenység oktalanság!</p>
				<p>- Mondám, hogy én hézagpótlónak képzelem magamat, s nem lehetek például is oka a
               féltékenységnek; de lehetnek mások, s a nőnek szent kötelessége a férjet megkimélni
               minden hihetőségtől. Vagyonunkat előre féltjük, s fegyvereket tartunk, - higye el ön
               jókor, hogy a nőt féltve, a látszatnál is kész a férj a fegyverekhez nyulni.</p>
				<p>- Kemény leczkék esküvőm előtt, - mondja Irma, - drága áron kell az oltárhoz lépni, -
               de ma még szabadon kérek öntől egyet, mit meg nem tagadhat. - Regényekben olcsóbbért
               mennek férjhez, s az élet az udvarlónak igéretei után kellemesen könnyebbnek
               mutatkozik. Ön nem tagadhatja, hogy lehetnek válságos perczek, ha a válni akarók
               ügyvédhez szaladhatnak. - Nincsen jogom tanácsért folyamodnom ahhoz, kiben azért
               bizom, hogy tanitson meg igaznak lenni szeretetem tárgya iránt? Akar barátom maradni
               a válságos órákban?</p>
				<p>- Ne ily komolyan, Irma kisasszony, olcsóbbért is megteszem.</p>
				<p>- Köszönöm!</p>
				<p>- Előre? - mondja nevetve Egerszegi, - ne higyje, hogy mindig ügyvéd vagyok, s a
               tiszteletdijat várom.</p>
				<p>- Mindenre mond valamit, - fenyegeti Irma, - tudja, hogy a nőké az utolsó szó.</p>
				<p>Egerszegi derülten hajta fejet, hogy a kivánságnak eleget tegyen. Ekkor csendült meg
               az ebédre hivó harang, de a cseléd is bejelenté a meghivást.</p>
				<p>- Ma nagyon korán hivnak.</p>
				<p>- Egy órával később, mint rendesen, - jelenti a cseléd, - s a kisasszony nem is
               reggelizett.</p>
				<p>- Szabad szólnom? - kérdi az ügyvéd megindulás közben.</p>
				<p>- Tudom, mit akar mondani: hogy ön rontotta el étvágyamat.</p>
				<p>- Igen, - azt akartam mondani.</p>
				<p>- Lássa ön, - igy vagyunk mi nők, - évekig vesződnek velünk a tanitók, - s mit
               tudunk? fecsegni! mindennapi szólásmódokat tanulunk be. Ha komolyan beszélnek velünk,
               elmulik étvágyunk - félelmünkben, hátha meg kell vallanunk, mint a kis diáknak, hogy
               a következő kérdéseket már nem tanultuk.</p>
				<p>Az öreg ur elibük jött, várt vendégét szivélyesen ölelte magához, s apróságokról
               beszélve érkeztek az ebédlőterem ajtajáig! A küszöbön a cziczus mosdott, fülön fölül
               nyulván első lábával.</p>
				<p>- Jól van cziczus, - mondja Irma, - ne fáraszd magad, az én igaz barátom ime
               megérkezett!</p>
			</div>
			<div type="chapter">
				<head>
               Két leány.
            </head>
				<p>A hizelgés a napszámostól is jól esik a hölgyeknek, - a megismerés olyan, mint a
               virágnak az éltető csepp, akár langy esőképen szálljon alá az ég magasából, akár a
               föld lehellje a harmatnak, - örömest magába szedi a virágnak kelyhe.</p>
				<p>A szépség a megismerést követeli, mint adót, melylyel mindenki tartozik, s bár
               poroszlót nem küldenek a beszedésre, az adósok könyvében mint tartozás van
               bejegyezve, s a követelő sohasem fogja feledni, hogy mit nem fizettek meg.</p>
				<p>Alispánék laka mindig népes volt, de a vendégek járását‑kelését nem vette számba
               senki Böskének megérkezte előtt. Azóta a vendégeket megkülönböztetik koruk szerint, s
               a fiatalokat őrszemre veszik, mint a harminczadok sorompójánál az utast, hogy mit nem
               akar bevallani.</p>
				<p>A családban kényszeritett béke volt, az ütközetet elveszté az alispánné: kegyelemre
               megadta magát. Személyes hiuságának kielégitéséről szó sem lehetett a tervezett
               módon; tehát lemondott a közvetlen szereplésről, s kárpótlásul azon diadalszekérről
               álmodozott, melybe leányát fogja helyezni, s azt hitte, hogy abban legalább lesz két
               ülés, melyeknek egyikét mégis használandja ő is.</p>
				<p>Büszkesége nem volt farkasmódra kiéhezve, hogy táplálék után rohanjon; férjének
               állása nyujtott előnyöket, hogy mások tisztelettel és buzgón megkeressék, s a vásár
               helyébe jött számos sátora- és legjava áruival, - azért még jutott neki élvezet: a
               válogatásnak igen urias élve. Az alispán vén bölcsek módjára engedte a madzagot,
               melyre a sors bőven kente a mézet, - a végelhatározásban ugy is szavazata lesz, mit
               háborgassa ok nélkül az asszonyt.</p>
				<p>A megyének, városnak szine társadalmi előnyénél fogva jelentkezett a háznál. A
               különböző árnyalatbeliek keresték a bebocsáttatást, némelyeknek a nőnek leereszkedése
               nyitá meg az ajtót. Értjük a fiatal embereket, kik az alispáni laknak női osztályába
               kivántak bejutni. Hivatalos alkalmakkor a vendégsorozatot az öreg személyesen
               készité, s az ellen, természetesen a nőnek semmi kifogása sem volt.</p>
				<p>Ilyen alkalmakkor Egerszegi rendes vendég volt, s az alispán örömest idézte elő az
               alkalmat, hogy fiatal kedvencze gyakran nyilatkozzék. Nem kell bizonyitanom, hogy a
               kit a férfiak maguk között kitüntetnek, a nők sem kicsinylik, s főkönyvükben, mint a
               nagykereskedők, hitelt nyitnak nekik, előzékenységüket a “Haben” - tartózkodásukat a
               “Soll” rovatba irják.</p>
				<p>Egerszegit szintén beirta az alispánné a nagy könyvbe, s ha volt a fiatal hölgynek:
               (gyanitjuk, hogy minden fiatal hölgynek van) az is. Nem tudjuk, hogy a nők általában
               a bejegyzésnél az á. b. cz. rendet követik, vagy véletlen sorszámot, vagy
               kegyelemsorozatot? - azért csak hiszemünkről szólunk, hogy az anya ugy, mint lánya,
               kegyelemsorozatot használt, s Egerszeginek nevét igen sokáig nem lehetett volna
               sormutató nélkül meglelni.</p>
				<p>Az ügyvéd a nők körül a férj által meghivott vendégnek szerepét tartá meg, hosszan
               nem időzött, tárgyba nem kapott, - s rövid észrevételeiben egész tisztelet volt, -
               mit a társalgási utmutatóban az első lapokra nyomtatnak, s ha százszor elolvassa is
               az ember: mindig érzi, hogy fűtetlen a kályha, - ennél meg nem melegszünk.</p>
				<p>Egerszegi különben az egész városban egy nyomon haladt, több ismerősének házánál
               megfordult, a nők körül estélyek vagy egyéb alkalmi napon bár igen élénk volt, és az
               apró haszontalanságoknak özönével áradt; de a kivételesre, a személyek
               különböztetésére épen nem vállalkozott. Neve e szerint, mint a fejezetnek elején
               mondtuk, az adósok sorába volt irva, s adósságának azon szivtelenségi fölirata
               jutott, hogy: kevély!</p>
				<p>Furcsa, mennyiszer panaszolkodnak a nők (s méltán) a férfiak csapodárságán, azon
               könnyen folyó csevegéseken, melyek száz eset közül kilenczvenkilenczszer sült
               hazugságok; s mikor akad egy becsületes ember, ki magával számot vetve, csak egyszer
               akar szólni, de igazat: - nem győzik kivárni; hanem ha már hazudni sem akar,
               kimondják, hogy: dölyfös.</p>
				<p>Nem azért készült e regény, hogy az embereket egy kaptára kivánjuk ütni, s mint a
               vasrácsok, egy mintába legyenek öntve. - Csak gondolkodási eredményképen jegyeztük
               meg, hogy azt is megszólják, ki kétszer házasodik, (ez pedig a nőket kétszer tünteti
               ki), valamint az is kap keresztvizet, kinek egyszer sem hajlik meg térde.</p>
				<p>A sok “aszongyák”‑ot végre elhitték, az ügyvéd ki volt kiáltva különcznek, s az
               alispánnét boszantá (Böskét is), hogy a városban van ember, ki érne valamicskét, kire
               a napnak sugara érdem szerint rásüthetne; de szándékosan kerüli a napot. Megint saját
               gyarlóságommal mondom, hogy az emberek kegyeikre, ha kérik: szűkmarkuak, - s ha nem
               kérik: boszankodnak, hogy nem osztogathatják. A nap is hiu; mert látja, hogy a hold
               és más csillagok mily nyomoruságos alázattal mászkálnak utána.</p>
				<p>Böske korán érett észszel jött meg a zárdából, de szivének hátrányára anyjának
               gondolkozásmódját is ugy megtanulta, mint a zárdában a föladványokat, melyeket a
               kitünő vendégek előtt legtöbbször véle mondattak el. Anyja iránt előszeretettel
               viseltetett, az pedig olvasás végett regényt is csak olyant adott, melyben a nőnek
               szerepe van. A lány észrevétlen készült a világba lépésre, s kivánta titkon, hogy
               legirigylettebb kalkulusa legyen, mint a tanodában.</p>
				<p>A városban nem volt szüksége mérkőzésre. A természet, atyjának egyénisége ugy, mint
               állása, társnői között legtöbbet adott neki. Marit, egyetlen barátnéját,
               hazajövetelének első szakában, rendeltetéséhez közel látá, s a kamarás fiut nem ért
               rá ugy ismerni, hogy tán édes anyjának kedvéért lebilincselhesse.</p>
				<p>Mikor leányészszel, s egy kis hiusággal végig nézett a fiatal emberek során,
               megelégedhetett a megismeréssel; de hiányzott egy, mint a mesében a száz közől a
               századik, - tehát nem egész a szám, s ha magától idejében jelentkezik, a tömeg között
               a fiatal ügyvéd elkeveredik; de most észreveszi, foglalkozik vele, s tűrhetlen, hogy
               többnek látszik. Nagyon alant kezdődik; de magasra emelkedik, - s a leány elfeledi,
               hogy mérkőzik vele, midőn fönnhangon kimondja róla, hogy: kevély!</p>
				<p>- Kedves Irmám! - kiált föl a gondolatokba mélyedt leány, nyakába szakadván a
               váratlan belépő barátnénak.</p>
				<p>- Ha megfojtasz sem bánom, - mondja Irma a heves ölelés közben, - boldogságomnak
               tetőpontján állok Irmám! - Az édes teher alatt a haláltól sem irtóznám.</p>
				<p>- Jer, magunk maradunk, - mondja Böske, - a te boldogságod földeriti
               kedvetlenségemet.</p>
				<p>- Ezt a komoly tudományt nem tanultam, kedvesem, - mondja derülten Irma, - s ha
               könyvből olvasod, dobd a tüzbe.</p>
				<p>- Kis könyvtáramat egészen elitéled; - gyanitom, hogy mindannyi hazug, - mert
               boldogságot igérnek, s én hasztalan keresem a magamét, sehol sem találom.</p>
				<p>- Várj, türelmetlen, - okoskodik a barátné, - korán kivánod, hogy rólad könyvet
               irjanak; te még az első kötetnek legelső lapjain vagy, - hol van a folytatás? hol van
               a vég? Hányszor mondád, mily haszontalan az olyan regény, mely egy kötetben el tud
               végződni.</p>
				<p>- Nem! - rólam ne irjanak regényt, - ellenkezik Irma; - tudod, nem szeretem a
               bonyolódásokat, - s ha nagyon nehezek, békétlen ütöm föl az utolsó lapot, hogy
               kielégitő vége leszen‑e a könyvnek?</p>
				<p>- A te regényednek vége a tintatartónak fenekén van, békétlen gyermek; - jer, üljünk
               le, s valld meg nekem minden titkodat, - ne félj, nem árulom el.</p>
				<p>- Nincsen titkom, Irma; - ha lett volna, - rég szivedben lenne.</p>
				<p>- Bocsáss meg, - nem, nem hiszek, s ha ugy tudnék vallatni, mint engem vallatott más;
               kitalálnám álmaidat, azokat a szakadozott képeket, melyekből ügyes kéz egészet
               alkot.</p>
				<p>- Nézz rám, - kéri a zaklatott lány barátnéját, megállva előtte, szép szemeiben a
               fáradtságnak nyugalmával, - van arczomon kitalálni való?</p>
				<p>- Az apáczanénék megcsókolnák e szent képre illő nyugalmat, - ez érdekes
               halványságot, mely félelem nélkül ily szokatlan fehér. Látnák, hogy ma nem rejtegetsz
               egy kis csint, a zárdafalak élénkitésére.</p>
				<p>Irma hirtelen elpirult, barátnője mellé simult, - s ha nem röstel könyezni - zokogott
               volna gyámoltalanságán.</p>
				<p>- Várj, - megnevettetlek, - mondja Irma forró részvéttel, - nevess ki engem. -
               Fogadtam előtted, hogy ezer udvarlót kinzok meg, mig egynek igent mondok. Megbuktam,
               a legelső nyilatkozatnál elfeledtem betanult leczkéimet. - Nem volt térdepelés, - nem
               küldtem emberemet egy marok fűért a lomniczi csucsra, szárnyam már az első lépen
               megakadt: menyasszony vagyok.</p>
				<p>- Ah!... könnyebben lélekzem!... - kiált föl Böske.</p>
				<p>- Vőlegényemet nem is kérdezed, részvétlen barátnő?</p>
				<p>- Kitaláltam szivemben, Irmám, - tudom, hogy nem lehet más, mint Aladár. - Ezer
               irigyed van, - csak én kivántam, hogy találkozzatok az életben.</p>
				<p>- Csak ne ő lett volna az első vallomásozó, Böském. - Sziklának hittem magamat, s
               vártam, hogy daliasereg ostromoljon. Egy troubadourom volt, s kiénekelt erősen
               épitett váramnak falai közől. Készen van regényem egy kis novellában, kérlek, légy
               irgalmas: ne nevess ki nagyon.</p>
				<p>A lánybizalom szeretetre méltó csevegéssel élvezte az elbeszélt részleteket, usztak a
               boldogságban, melyből a barátné is részt kapott. Elmentek a boldog apróságokig,
               melyek a menyegzői napot szükségképen megelőzik; nyoszolyólány, menyasszonyi ruha,
               butorzat, kék szoba, sárga szoba, ekkor meg akkor, - félek, - mind olyan fontos
               dolog, melyről darabonkint igen kellemesen tudnak beszélgetni a nők, főleg a
               menyasszony, s annak gyermekkori kedves barátnéja.</p>
				<p>- Rajtad a sor, - mondja Irma a másiknak, - ime példát adtam, követheted, kivévén az
               én ügyetlenségemet. Kérlek, helyettem zaklasd meg ezt a büszke férfifajt, - te
               későbben fogsz ugy‑e felolvadni?</p>
				<p>- Talán soha,- mondja a hölgy egész szigorusággal, mi Irmát
               megdöbbenté.</p>
				<p>- Csendesebben, - valaki meghallaná, - s a büszke férfinép bosszura gerjedne.</p>
				<p>- Gyönyörködöm a daczban, - mondja valóságos élvezettel, - nézd, arczom egyszerre
               kipirult; mert legigazibb gondolatomat közölhettem veled.</p>
				<p>- Legigazibb?... meglehet! - mondja Irma. - Hogy a leghelyesebbet mondtad volna:
               barátnéd kételkedik.</p>
				<p>- Irma! - A regényeket legtöbbnyire férfiak irják, - s mint egy hozzám tévedt
               birálatból olvasám, férfi nem irhat teljesen igaz jellemzést nőkről; mert a mit nem
               ismerünk, legfölebb találgatjuk, de tükörként nem adhatjuk vissza. Annál igazabb, mit
               a férfiak önmagukról irnak, s elég ügyetlenek, hogy gyenge oldalaikat tartózkodás
               nélkül tárják ki: kalandvágyat, fölénykeresést. Mindig diadalt hajhásznak, melyet
               hátrányunkon, gyengeségünk- és tulérzékenységünkön szerencsésen elérnek. Hiszek e
               nyomtatott vallomásoknak, s mert körüldonganak, - elhiszem némi előnyömet; de magamra
               parancsolom a tartózkodást.</p>
				<p>- E küzdelem fájdalmas, - önboldogságodat fogyasztod e természetellenes daczban!</p>
				<p>- Kéjt érzek, kedves Irmám, - mondja a lány élénken, - lelkem éled, hogy nem vagyok
               kártya, melyben szint szinre készkötelesen dobálnak egymásra, s a másik nevetve
               viszen el.</p>
				<p>- Világ- vagy férfigyülölő akarsz lenni csalódások nélkül?</p>
				<p>- Nem csalódhattam: nem gyülölök. Kéjjel olvasom a könyvet, melyben a kedvencz alakok
               boldogulnak; de sok könyvet olvastam, láttam azon képeket, melyekben a jószivüség
               ezerszer áldozat, - hasztalan kihitelezett pénz, melynek kamatja bánat, s a tőke, - a
               sziv, két darabra szakad.</p>
				<p>- S mire tanitottak azon könyvek, melyekben a kicserélt érzelem igaz volt, s a
               sziveket boldogitotta?</p>
				<p>- Ne nevess, hogy tudós nyelven beszélek, s a jellemeket
               kivételeseknek hiszem.</p>
				<p>- Helyesen van, - keresd a férfiak között a kiválót, az érdemest, kiben a jellem
               uralkodó. Ó, nem féltelek, szemeid, - nem ezek a gyönyörű kékek, - mondja
               hizelgéstelen szeretettel, - a lelkiek, mindig élesek voltak, s akkor, irigylésre
               méltó Böském, a boldogot bizton föltalálod.</p>
				<p>- Az ismert példányok nagyon gyáriak, - mondja kikényszeritett kicsinyléssel, -
               vesződségre sem méltók.</p>
				<p>- Nem, - ez kegyetlen itélet, - mely sokféleképen lenne megczáfolható, ha próbatétre
               állithatnád ki őket.</p>
				<p>- Kettőt, hármat ismersz, - ismered mind, - vitázik a kis daczoló, - semmi
               változatosság, a többi kevés változatossággal azt mondja el, mit a többi.</p>
				<p>- Szeretném a névsort végig hallani, - ha egyeznének‑e véleményeink.</p>
				<p>- Tudsz kivételt? nevezd meg azt, s elmondom róla véleményemet.</p>
				<p>- Ne ugy, - én maradjak ki a választással, - magad légy lehetőségig igazságos azok
               iránt, kik a figyelmet a többinél inkább megérdemlik. Ekkora városban és megyében
               találsz elszámlálni valót.</p>
				<p>- Vallatni akarsz, nyughatatlan lélek! - mondja Böske először derülve föl, s
               barátnéját forrón átölelte.</p>
				<p>- Érzed, hogy függetlenséged mulni kezd, s jót kivánva, szeretettel integetsz, hogy
               én is adjam meg magamat.</p>
				<p>- Szeretek, a szeretetnek engedelmeskedem, s azt hiszem, hogy a nálamnál bölcsebb
               sors határozza végzetemet.</p>
				<p>- Mondd, - hogy az enyémet is, - nem haragszom, - apám is ilyest mond néha, s ő bölcs
               és igazságos ember.</p>
				<p>- Tovább nem vitázom, ma nem fogok ki rajtad.</p>
				<p>- Az óra közelg, anyám anyádnál várakozik rám, - s főtárgyamat nem végeztem veled.
               Megtagadhatnád, hogy barátnédnak nyoszolyólánya légy?</p>
				<p>- Közel leszek hozzád, hogy imádkozhassam melletted az ünnepélyes órában.</p>
				<p>- Aladárt megelőztem, ő még nem tudja, hányadán van vőfélyeivel. - Tudod, ezek a
               férfiak egy kissé mégis bogarasak.</p>
				<p>- Köszönöm az elégtételt, igazságosabb vagy, mint akarnál - nevet Böske, hogy szinte
               kipirult. - Gyanitom, hogy az urfiak között nem tud választani, mindannyit szeretné
               kitüntetni a választással.</p>
				<p>- Az urfiak, - gondolom kiket értesz, - könnyen választhatók, - a bökkenő máshol van.
               Aladár a menyegzőre valóban válogatni akar. Az egyik
               kiszemelt, a városban kitüntetett egyén, kire nehéz számitani; mert,... mert,... nem
               keresi a szerepléseket, s onnét, a hol áll, nehéz a mi kényelmünk- vagy óhajtásunkért
               kimozditani.</p>
				<p>- Kicsinyleni téged vagy vőlegényedet?!</p>
				<p>- Egyiket sem, édesem, - házunknak kiváló barátja, - s mi mégis elővigyázattal bánunk
               vele.</p>
				<p>- Nagyon elkényeztettétek, - a férfi mindjárt vérszemet kap, ha tért engednek
               neki...!</p>
				<p>- Melyet nem keres.</p>
				<p>- Az csak egy lehet a városban...!</p>
				<p>- Egerszegi, az ügyvéd, - s jól hallám, atyádnak kitüntetett kedvencze.</p>
				<p>- A legdölyfösebb férfi!... Azt mondják! - teszi utána, hogy a
               jellemzés tőle ne származzék.</p>
				<p>- Azt mondják?... Ugy te még őt épen nem ismered?</p>
				<p>- Többször volt vendégünk, - nálunk sok ilyen fordul meg, - de hosszabban nem
               beszéltem vele.</p>
				<p>- Az urak nagyon kitüntetik.</p>
				<p>- Leczkéjét jobban megtanulta a professzoroktól, mint a többi, - s ugy tapasztalám, -
               a férfiak inkább hallgatnak, mint kikérdezzék őket.</p>
				<p>- Nagyon megdicséred.</p>
				<p>- A férfiak véleményét mondom, olyan tárgyban, mit ők értenek. Ám, kényeztessék.</p>
				<p>- Hiszed, hogy nagyon elkényeztették?</p>
				<p>- Megjárná regényhősnek, hogy fölmentve legyen a harcztól, melyben ő föltétlen
               megadást kiván.</p>
				<p>- Jellem!</p>
				<p>- Dölyf!</p>
				<p>Ez volt a végszó. Irmának anyja nézett be az ajtón, hogy lányát a végzendők tömegére
               intse. Még egyszer megölelék egymást a szeretetteljes vitázók, s egy tárgyra gondolva
               vártak el az ünnepélyes viszontlátásig.</p>
				<p>- Böske visszamenekült szobájába, a vitában kigyult arczát futólag kémlé a tükörben,
               kérdezve: nem árult‑e el valamit nyugtalanságából, mely napok óta zaklatja, untalan
               elébe hozván azt az érdekes arczot, mely férfiasan önbizalmas, - bókot nem mond, -
               becsültetni kiván; de kegyért ajkait fölnyitni nem szokta.</p>
				<p>Megdöbbent, hogy belsejének hullámzását kémlelte, - azért hirtelen visszament a
               tükörhöz, közönynyel állt irányába, mint ha hétköznapi ruhát öltene magára. Magasló
               termetének előnyét nem vizsgálá, az arcznak kerekdedségét nem vette számba a
               rózsapirossággal, - sötét kék szemei nem vigyáztak az irigylett ellentétre hajának
               szögszinével, hófehér ujjait nem azon számitással mélyeszté a gazdag fürtökbe, hogy
               végre is oka legyen mutatni valamit, hogy hiubb legyen.</p>
				<p>Elcsöndesedett volna, ha be nem lép a tervelő anya, és a szeretet édessége helyett
               azt nem mondja:</p>
				<p>- Szép gyermekem, te vagy anyádnak büszke reménysége!</p>
			</div>
			<div type="chapter">
				<head>
               Két fiatal ember.
            </head>
				<p>A kard éléhez méltó jutalom volt, hogy a bátort, a vitézt még a mult században is
               kiváltságossá tették, kinevezték annak, a mi volt: különb
                  embernek. - Odaültették az előjogok asztalához, s az éhesebbnek nézni
               kellett; mert kardját hüvelyében hagyta.</p>
				<p>A tizenkilenczedik század második negyede után Magyarországon szegre kelle akasztani
               a kardot, az eszmék harczába kaptunk, a tisztes észt ármális nélkül a jogok
               asztalához eresztették, az ódon fogalmak elhalványultak, hogy a régi jog nem örökös
               páholyjegy.</p>
				<p>- Uj jegyet kell váltani a munkatömegben, mit Széchenyinek szörnyü vádjaként óriás
               halomra engedtünk magasulni.</p>
				<p>- Megszólamlott az ujszülött gyermek, a közvélemény,mely a nemzet napszámosának vallott minden mozogható embert.</p>
				<p>Sokan muló divatnak vélték e hangos eszmét, mi a korral jő, s a korral elmulik.</p>
				<p>II‑ik József halála után a franczia ruhát a legelső urhölgyek a pozsonyi
               tánczvigalomban nyilván lehasogatták magukról.</p>
				<p>A divat ujra felöltette velük.</p>
				<p>A lengyel harczok alatt a delnők 1830‑ban tépést csináltak vászonrongyokból, s egy év
               mulva a kényesebb kéz a himzést is napszámos leányoknak engedte.</p>
				<p>Széchenyit is lejárhatónak vélték, hanem őt a kényszerüség, a megsemmisülhetésnek
               égető kinja zaklatta hangos kiáltásra.</p>
				<p>Regényünk e korszakba esik.</p>
				<p>Hegyfalussy Aladárt Egerszeginél találjuk. Kényelmes karszékben ültek egymásnak
               átellenben, fesztelen eregetvén a szivarnak füstjét.</p>
				<p>Régebben beszélgetnek, társalgásuk élénk, s a vőlegény nem leendő ipának rendes
               ügyvédével, hanem a honfitárssal beszélt, maga keresvén a vonalt, tartózkodás nélkül
               állhatnak szomszédosan.</p>
				<p>- Családomat arisztokratának mondják, - folytatja Aladár a
               régebben kezdhetett beszédet, - nem állitom, nem tagadom az eszmét; mert a vitának
               előnyét és hátrányát nem veszem észre. Véleményem szerint Magyarországban a
               legkényesebb arisztokratának nevén is alig érezhető nyolczszáz éves ódonsági penész.
               A mohácsi vész véres árkot vont, s a kik Dózsát megsüttették, parasztjait négyelték,
               ma föltámadva, hajduik és csatlósaiknak nevét kiczimerezve találnák. A kártya nagyon
               keveredett, a szinek fölváltva lőnek a tout‑nakkiütve, - s én
               legkevésbbé keresem, mik voltunk családunkban; hanem mik leszünk? Uj szerepe lesz minden embernek, s önnek kivántam
               megmondani, hogy én Gerstnernek lányát nem vagyonáért veszem el, s a százezerek, mik
               egykor nőmnek jutnak, a nyilatkozáskor nem jutottak eszembe.</p>
				<p>- Tudtam! - mondja az ügyvéd a legszárazabb meggyőződésnek hangján, s igen
               határozottan a mult idővel élvén.</p>
				<p>- A vesékbe lát ön?</p>
				<p>- Nem, egy férfi‑kofától hallottam.</p>
				<p>- A forrás elég élhetetlen, hogy most már az én szavamban is kételkedjék ön.</p>
				<p>- Különbség van a dologban, - a hirhordók kivételesen a leghitelesebb emberek, ha
               ellenkezőjét mondják annak, mit hajlandóságuk szerint mondani szoktak. Három hires
               pletykafrátert ismertem, - az egyik megszólt minden embert,a
               másik még nővérét,a harmadik még édes anyját
                  is. A mit ilyenek piszkolódás nélkül mondanak, - el kell hinni, mert
               elcsavarhatlan.</p>
				<p>- Köszönöm önnek meggyőződését, megment a piritó bizonykolástól. Tovább megyek tehát.
               Leendő ipam nem az uj iskolából való, - azaz: a munkát megszokta, gyermekkorától
               abban élt, azt folytatja, teljes buzgalommal, ellentéteül szomszédainak, nekünk is. Tudom, sokszor kinevetett bennünket; mert ráértünk
               időt ölni, - miből neki sohasem volt elegendő. Ha jegyesem az arisztokrácziának
               fészkében ülne, s onnét vinném az ősi fészekbe, sokáig nem jutott volna eszembe apám
               tisztjei közől más, mint a pénztárnok. Az uj viszonyban gondolkozni kezdék, senkinek
               szemében sem akarnám látni a mértéket, mely élhetetlenségem miatt lábamig néz le.
               Gazda akarok lenni, munkás, szorgalmas gazda, - Gerstnernek veje, s nem pénzének
               elpazarlója.</p>
				<p>- Hiszem.</p>
				<p>- Köszönöm, mondja fölkaczagva a másik, Széchenyi hiába irta meg a
                “Hitelt”,már élvezem a nálunk uj tannak előnyét.</p>
				<p>- Kellő mértékben! - mondja az ügyvéd méltánylólag. - Az elmondottakat jó módjával
               közlendem Gerstner urral, most én kérem önt valamire, s ne higyje avatkozásnak, a mit
               mondani akarok.</p>
				<p>Aladár könnyed meghajlással jelzé, hogy előre kész az igenre, - s nem is szólt, hogy
               Egerszegi háboritás nélkül folytathassa előadását.</p>
				<p>- Gerstnernek lányáról elmondhatnám, mit a büszke czár mondott Olga lányáról: Nincsen
               szükséged millióimra, oly szép, oly jó vagy, hogy fejedelmek vehetnének el minden
               fillér nélkül. Ön maholnap az oltár előtt áll vele, önmagáért, a hölgyért
               vállalkozván a lépésre. E kedves gyermek a menyasszony‑koszoruig olyan körben
               magasult föl, hol nem ismerik a migraint,- az unalom- és
               dologtalanságnak lassan ölő mérgét. Ki ne vegye ön őt megszokott légköréből, engedjen
               neki gondot a házvezetésben. Délig legyen háziasszony, délben és a vendégek között
               urnő, - és folyvást házastárs, a bizalomnak kellő mértékével, kicsinylés vagy
               bizalmatlanság nélkül. Ez az ő éltető eleme, s ha e pillanatban nem tudok is esetet,
               melyben a közös gondnak minő esete következhetik el; de jöhet olyan pillanat, melyben
               ön e bizalom és gondmegosztás nélkül szenvedhetlen kinokat fog kiállni. A
               férfi‑büszkeség nagy mértéket követel, - a férjé kevesebbet kiván, - s a nőnek
               engedett jog néha menekülés a legválságosabb órában.</p>
				<p>- Szót fogadok! - Mondhatok ennél odaengedőbbet.</p>
				<p>- Bevégeztük a komolyat, - véli Egerszegi, - a házassági szerződésnek elkészitése
               következik.</p>
				<p>- Minden az öregnek gondolata szerint, - nekem semmi előnyt, - ez az én kérésem.</p>
				<p>- Az öreg ellen nem lesz kifogás, - most, engedelmével, hozzá indulok.</p>
				<p>- Még egyet - mondja Aladár már fölállva. - Menyasszonyommal együtt kérjük: legyen ön
               vőfélyem.</p>
				<p>- Beszélgetésünk elején általában tagadó lett volna válaszom, - most föltételesen
               igérem meg, - ha a nyoszolyólányok a magasabb körökhöz tartoznak:
                nemmel felelek! Okom: nem akarok senkit zavarba hozni.</p>
				<p>- Egyik nővérem lesz, van önnek kifogása?</p>
				<p>- Az az egyik, - s a másik?</p>
				<p>- Szijgyártó alispánnak lánya.</p>
				<p>- Erről megfeledkeztem,... atyjával a vadonban meglennék: anyjával kín egy
               vármegyében lakni.</p>
				<p>- Lányával az Isten házában találkoznak önök, - mondjon gyorsan igent.</p>
				<p>- Ön nagyobb előitéletekről mondott le, - exempla trahunt, - eltüröm, ha le találna
               nézni, - másodszor nem leszek vőfély ott, hol ő nyoszolyólány.</p>
				<p>***</p>
				<p>Hogy mi lehet még, az a sors könyvében olvasható betűkkel leszen majd megirva, s
               talán mi is olvasandjuk!</p>
			</div>
			<div type="chapter">
				<head>
               Két pár.
            </head>
				<p>Házasodjál meg férfi, megtudod, hány ellenséged van? A meghalónak megbocsátanak,
               megemlékeznek jó tulajdonságairól, melyekkel senkinek sem leszen többé versenytársa;
               de a ki életjelt ad, ki szükebb körét tágitni kivánja, fölkelti irigyeit, kik azt
               hiszik, hogy annak nincsen joga másoknál boldogabbnak lenni, s az ellenség is
               életjelt ad hatalmáról, hogy ártani tud.</p>
				<p>Egyben mutatkozik csak tartózkodás, a tömeg jelszót vár, hogy a kezdeményezőnek
               először igazat adjon a rágalomban, s aztán meri a maga mérgét végkép kiönteni.
               Hegyfalussy Aladár hasonmása volt a köréből való fiatal embereknek, kiket a termek
               töltelékeül neveltek. Bizottmánynak munkát adna helyes arányt keresni, hogy jobbak
               hirüknél, vagy a hibába már viszonyaik lökték. Röviden állunk meg e képnél, mely az
               életnél jobb vagy rosszabb nem akar lenni.</p>
				<p>A nagyvilágot pénzért nevelik mások! A szülők gyöngédségének melege nem lehel a
               hajlékony növendékre, s a jót nem mindig az apának példája nyomja kenetteljesen a
               gyermekre; hanem a tanitó komolyan, leczkeszerüleg, fegyelmet követelő tekintélylyel
               parancsolja bele, s az emberben korán kifejlődő ellenkezési ösztön azt hiteti el,
               hogy a leczkéből kevesebb is elég jó, - s ha elmondja:
               megtette a kötelességet. Ó, mi más, mikor az apa a jónak, szépnek példája; a gyermek
               örömest hisz apjának, s vágyik annak folytatása lenni. Mit folytasson az, ki apját
               nem ismeri?</p>
				<p>Még egyet.</p>
				<p>A növendék korán megindul alulról a magaslat felé, - tanitója vezeti, tolja és
               kényszeriti, hogy fölérjen a végpontig, s mikor a magaslaton tul az életnek völgye
               kezdődik, fék nélkül ereszti el az apa, hogy menjen kénye szerint. Ne csodálkozzatok,
               hogy a hirtelen haladó elesik a völgynek irányában; a kit nagyon huztak fölfelé, -
               megkivánná, hogy egy ideig lefelé is tartsák.</p>
				<p>***</p>
				<p>Aladárnak házassága vidéki esemény volt, arról beszéltek az emberek, négy szemközt,vigyázva és óvatosan, mig valami bátor el meri
               sütni a legöregebb ágyut.</p>
				<p>Paniperdánkra vigyázott a közönség, - attól várták az általános jelszót: Szabad‑e a vásár?</p>
				<p>Miért épen őt? Erre a gyakorlat megfelelt; - a paniperda világos kárt vallott e
               házasság által, a nő hosszu időre elvonta a fiatal czimborát a kártyától, mely
               emberünknek számbelileg megállapitható anyagi haszna volt; mert ő volt a negyedik, a
               nélkül hárman semmit sem értek. Elvesztett egyszerre hármat ez egyben. Mondják, hogy
               a farkasnak nem kell berket mutatni, - esztendeig elvonul az idylli életbe, s
               esztendő multával visszakivánkozik a folyvást izgató, kifogyhatlan ingert nyujtó
               kártya mellé. Ez is hasztalan számitás; mert a fiatal ur szinpadi hangsulyozással
               szavalta, hogy kártyához nem fog nyulni! Ez a fogadás betü szerint teljesitendő:
               törvény rá a társas életnek sokban nevetséges, néha igen alapos, elfogadott
               szabálya.</p>
				<p>A paniperdának jajgatni kell, egyéb kárpótlása nem marad! Ezt hitte minden ember; de
               roszul. Kérgessy kinjában vagy más számitásból elfogadta az életbölcseletnek azon
               tételét, hogy a hallgatás nem ritkán bölcsesség!</p>
				<p>Kérgessyt kérdezték, faggatták, erőltették a beszédre: mit mond e házasságra?</p>
				<p>- Semmit! - felel ő a csiklandásokra. - Megjött az esze, jókor házasodik: punktum.
               Örökké nem maradhat vén legény: erre nekem van kiváltságom, kit annyian szeretnek, s
               boldogtalan volnék ezt a nagy tőkét egyetlen leánynak kihitelezni. Alászolgája!</p>
				<p>Aladár, menyegzőjét megelőzőleg, a következő levelet irta Kérgessynek.</p>
				<p>Öreg!</p>
				<p>Kinevetnél, ha valami nagyon okosat akarnék neked irni. - Meg sem ismernél, - mert
               soraim nem hasonlitanának a víg ficzkóhoz, ki a zajt, tréfát kerestem és csinálni
               segitettem. Esküvőm előtt dolgaimat rendezni óhajtom, veled, mert te voltál a derült
               óráknak rendezője, sőt pénztárnokom, s becsületbeli tartozásomnak teljes összegével
               neked vagyok adósod. Nem vagyok oly tulszerény, hogy örökre adósod
                  kivánjak maradni;- hanem belátásodtól megvárom, hogy viszonyaimat jókor
               felismered, - tőkédet egyelőre meghagyod nálam, hogy megerőltetés nélkül rendes
               lehessek. Általában titoktartást kérek.</p>
				<p>Miről irásbeli megismervényed nem volt, a levélhez mellékelve küldöm, - ebből látod,
               hogy a rendességet tanulmányozni kezdem, s megnyugtatásodra folytatni akarom. Nem
               esett nehezemre a multnak óráit megfizetni, - akkor élveztem, - s jobb, hogy már el
               is végeztem.</p>
				<p>Maradtam</p>
				<p>szerető barátod</p>
				<p> Hegyfalussy Aladár, m. k.</p>
				<p>Kérgessy a levelet a kötvénynyel őrzött irományai közé helyezte, s a fájó benyomás
               ellenére következőleg válaszolt:</p>
				<p>Kedves szökött katonám!</p>
				<p>Nem akartál okosat irni, - mint leveledben mondod: hidd el, elérzékenyültem; mert vén
               napjaimban a kárhozattól is irtózva, - javamra bizonyitod be, hogy nem rontottalak
               el, - megerőltetés nélkül komoly emberré lettél. A pénzügy kivánságod szerint legyen,
               - miért is emlitetted? - Ezt én komolyan sohasem számitottam vagyonnak; mert ezt az a
               négy borzas angyal, a négy kártyadáma felejtette nálam, s megint visszaszállitották
               volna hozzád. Ugyan miért is beszéltél a multkor a kaszinóban oly komolyan, mint a
               tragédiahős az ötödik felvonásban? Hogyan juttassam vissza? Semmi csatorna, mely az
               áruszállitást könnyebbitené? Igy jár az ember veletek, tüzes ficzkók. - Meg nem
               ajándékozhatlak, - módom pedig hiányzik megszabadulni azon összegtől, mennyit
               kártyán nyerni szerfölött röstelek. Majd keresek valami eredeti eszmét, hogy el ne
               felejtsd örökké vásott öregedet</p>
				<p>Kérgessyt.</p>
				<p>A gyám nem irhatna kedélyesebben szeleburdi gondviseltjének, - nagylelkü, mikor a
               falhoz szeretné vágni. Oly kicsinyléssel beszél a pénzről, mintha akáczfalevelek
               lennének a bankjegyek, s élvezetet találna, ha egy szellő szétszórná valamennyit. A
               páthoszt mégis nevetségesnek mondja, mely akadályozza a visszanyerést. Itt a
               szőrszálhasogató kétségbe vonhatja a jóakaratot; mert a kártyajátéknak két oldalu a
               viszonya: nyerni, - veszteni lehet benne. Az utolsó törekvés, hogy genialis módot
               keres, - persze a kártyalemondási kecskének megmentésére egy különös káposztát
               kitalálni, lefotografirozni méltó lóláb, mely különösen akkor jelent valamit, midőn
               az ördög akar rajta sétálni menni.</p>
				<p>Aladár futólag olvasá a levelet, urias gondolkozása hatalmas ügyvéde volt a “genialis és kedélyes öregnek”, ki könyekre fakadni készül;
               mert olyan széles a lemondás által vont árok, hogy a bankjegyeket csak kőre kötve
               dobhatná át, - de, egek, főbe üthetné kedvenczét, s az méltán megharagudnék.</p>
				<p>Az első benyomás e levél után kedvező volt a vén paniperdára, - hisz a vőlegények
               kellemes mámorában a gazembernek is ölelés jutna, még kevésbbé genialis előhitben,
               minő Kérgessy vala.</p>
				<p>A menyegzőnek órája ütött, a megye székhelyén tódult a nép a boldog párnak
               egyesülését látni. Egerszegi vezette az oltárig a menyasszonyt, később változtak a
               párok, Egerszegi az alispán lányát vezette vissza.</p>
				<p>Az efféle ünnepélyességnek behatása nagyon természetes. Böske barátnéját kisérte a
               sokat igérő utra, s hihetőleg arra gondolt, hogy ugy elhalványult. Egerszegi
               fájdalommal nyujtá karját a szinben átváltozott nőnek, s mindketten egymásra néztek,
               mintha mondanák: a véletlen hozott minket össze, ne hidd, hogy jó szántomból jutok
               közeledbe.</p>
				<p>Különös, - a nézőközönség kiváncsisággal nézte az uj házasokat, s a közvetlen utánuk
               menő párt. Összekerültek,- sugja valaki oly áthatón és ugy
               rájuk nézve, hogy észrevehették.</p>
				<p>- Kegyed miatt kedvem volna a tévedést helyreigazitani, - mondja Egerszegi Böskének,
               - elcseréltek bennünket. Böske jól értette a sugásnak czélzatosságát, s a vér ujra
               arczára helyezkedék.</p>
				<p>Hosszan tartott a menet, s a két “összekerült” megkivánta a
               téli ruhát a langyos tavaszban, hogy izgalma miatt meg ne fázzék.</p>
				<p>- Kisasszony, - szólamlik meg az ügyvéd, bocsásson meg, hogy valamiről beszéljek:
               szalag- vagy embertömegről; mert ajkainkra néznek, hogy le vannak záródva, - s holnap
               az ostobák kegyednek számitják be a hallgatást lenézésnek.</p>
				<p>- Hiszi ön, hogy ők, az uj házasok, boldogok lesznek? - mondja Böske hirtelen átértve
               a jóakaratu észrevételt.</p>
				<p>- Hiszem: világos eszüek arra, hogy megértsék egymást, - kedélyesek, hogy elnézők
               legyenek, - mert tökéletesség emberben nem létezik, s azért egyesül két különböző
               egyén, hogy türhető egységet képezzenek.</p>
				<p>- Az Isten házából jőve gondolta ön ezt?</p>
				<p>- Alázatosnak véli ön e gondolatot?</p>
				<p>- Feltünőnek, hogy a szokásos férfi követelés önmagát ne egésznek, hanem résznek
               higyje.</p>
				<p>- A bibliai történetnek első lapján van megirva, hogy az első embernél nem
               végződhetett be a teremtés, a nővel kellett a müvet befejezni.</p>
				<p>- Igy mi ráadás vagyunk?</p>
				<p>- Ön velem akarná ezt elmondatni, hogy megróhasson! - mondja Egerszegi
               igazságérzettel. - A kisasszonyt megbántanám hizelgésemmel, - maradjunk az
               igazságnál, - ön tudja,hogy a nő a valódi sziv, a legnemesebb
               rész, - s ezért volt méltó, hogy az Ur a nyugalmat óhajtá a befejezés után.</p>
				<p>A kapuhoz értek a végszónál, - ujabb tárgyat nem választhattak. Elváltak a terem
               ajtajánál, hogy találkozásukat el ne feledjék. A szájtátók sokáig ácsorogtak még,
               hogy az ünnepélylyel jól lakjanak, s a tömegen keresztül alig tudtak átvergődni a
               járók‑kelők, a többi között a paniperda, nem kevésbbé kiváncsi a többinél, és
               legérdekeltebb; mert az elszalasztott madarat ujra meg akarta fogni.</p>
			</div>
			<div type="chapter">
				<head>
               Uj világ.
            </head>
				<p>Magyarországnak ne azt vessék szemére, hogy földesurai mértéken fölül költenek;
               hibájuk az, a mit okszerütlenségük miatt ki nem tudtak venni a
                  földből.</p>
				<p>Gerstnert a lakodalom után egy hónap mulva veje meglátogatta a gazdaságban, mely a
               Hegyfalussy‑család birtokával határos volt. Az após kedvteléssel mutogatta meg egész
               telepét, jól beosztott gazdaságát, faültetvényeit, gyümölcsösét, aklait, juhát,
               lovát, szarvasmarháját, s nem a hetvenkedés, hanem a szeretet szavával mondá:
               Mindenem van, mit a földből kivehetek, és rajta elszaporithatok, - s a mi legfőbb:
               mindenem jó fajta, a lótól a sertésig, a buzától a zabig.</p>
				<p>- Uramatyám! - mondja a fiatal férj ipáhozi gyengédséggel. - Gazdálkodásának titkát
               szeretném tudni?</p>
				<p>- Örömest megmondom a véletlen idetévedőnek is, - önnek, fiam uram, ezerszerte
               nagyobb örömmel mondom; mert önnek lesz belőle legtöbb haszna.</p>
				<p>- Tanitson meg, uramatyám, örömest akarok tanulni!</p>
				<p>- Először is, - köszönöm az ajánlkozást, - mert hogy ezt is megmondjam önnek, -
               harmincz esztendei gazdálkodásomnak ideje alatt sok uri nép megfordult lakomban,
               gazdaságomat megtekintették és megdicsérték; de komolyan senki sem hivott félre, nem
               kérdezte, miként csinálom ezt vagy amazt? senki sem volt kiváncsi valamit tudni: ön
               az első.</p>
				<p>- Nem akarták uramatyámat fárasztani, ez lehetett a valódi ok.</p>
				<p>- Elengedem a nagy urakat, - de az a két‑háromszáz holdas nemes ember eljött
               kölcsönkérni zabot, rozsot, néha pénzt, - miért nem jött el tanulni, hogy máskor
               senkire se szoruljon?</p>
				<p>- Tudja uramatyám az okot? időtöltésül is elmondhatja.</p>
				<p>- Minden szomszédomat ismerem, komája vagyok három órányi körben majd minden
               posztóruhásnak, gyermekeiket ismerem a kézcsókolási diákévektől a fölkamaszodásig. -
               Sehol sem látom a valamire való eszűt: azok lettek vármegyeurak, szolgálnak sok
               becsület- és kevés haszonért, lettek papok, orvosok, mérnökök. - A tüzesebb vérüek,
               tanulni nem szeretők huszártisztek, itthonn a gyámoltalanok, korlátolt eszüek
               turatják a földet, nem jobban, mint az öreg béres tudja. Barátom, - a föld ravasz,
               titkolódzó, fösvény, sőt irigy is, - a tudatlanoknak oda nem ad semmit.</p>
				<p>Magyarországnak talentumai elhagyták a földet, elhitték, hogy a föld édesanya, mely
               önfeláldozással a lehetőt odaadja, - az ész nem vesződött a kutatással, - nem is
               ismerhette föl, hogy a földet táplálni kell előbb, mint az igavonó barmot; de
               erejének arányához negyedórát sem szabad elengedni, - vagy ingyen evett. Uralkodásra
               termett a magyar és harczra: azt mondják a büszkék. - Uralkodjék főleg a föld felett,
               melyben a politikai uralomnak föltétele lakik, a vagyon. - Parancsoljon a földnek,
               mely a mit az idén a tudatlan előtt elrejtett, jövőben semmi esetre sem adja meg, s
               ha a szerencse a magyarnak adta a jó földet: parancsoljon neki. Miért van a jobbra
               eső táblában buza? Mert én parancsoltam, hogy a buzamagvat adja vissza. S miért oly
               dús a növényzet? Mert a jó munkával és trágyával kikényszeritettem! Különben teremne
               dudvát és maszlagot, mely a piaczon nem kelendő.</p>
				<p>Oh, én nagy zsarnok vagyok. Bizonyosan tudom, hogy ökreim és lovaim mennyire képesek
               megrontás nélkül. Egy perczet sem engedek el nekik. Télen kihordatom egyik fordulóval
               az erdő alatti földemre a trágyát, visszafelé elhozatok az erdőből egy tehernyi fát,
               - egy napból csinálok kettőt, - egy napi tápláléknak árában két napot használok a
               helyes beosztással. Ismerem az ajándékozásnak titkát, - cselédeimet bérükön fölül
               megjutalmazom, a szorgalmat folyvást ébresztem, igy a jó munkát kevés ráadással
               biztositom; mert ismerem az emberi természetet, mely ösztönzésre és lelkesitésre
               vágyik.</p>
				<p>Én nem ismerek előszeretetet. - Nekem a ló, tehén, juh nem azért kell, mert szeretem:hasznáért tartom; s ha ma a legközelebbi piaczon
               keresett tárgy lesz az ürge, - azt fogok szaporitani, - ha aránylag keresettebb lesz,
               mint a pulykapecsenye. Éber figyelemmel vigyázom a változásokat, hogy mit lehet, és
               mit nem lehet erőltetni? - s a körülmények szerint változtatom cikkelyeimet.
               Szomszédaim a repczetermelést erőltették, fölszámiták a reménybeli hasznot; de e
               környék a hegyek aljában hideg, a fagyok gyakoriak, - nem csalatom meg magamat.</p>
				<p>Mondja meg ön már most, észlelés nélkül mehetnék valamire? Nem! Azért szomszédaimmal
               ellenkezőleg, ha fiaim volnának, valamennyi közől a legértelmesebbet választanám ki
               gazdának, hogy a telep védje meg a többit is az elpusztulás ellen.</p>
				<p>Tekintsen ön itt körűl, - a látvány nem közönséges, - mindenem jó a maga nemében, - s
               én kettőt élvezek: hasznot és gyönyört; mert az Isten után én voltam az ok, melyből
               ez az eredmény származott. Én nem mentem a városba prédálni, hogy uri módomat rövid
               időre elhigyjék. - Az utasok látták itt eredményemet, hirét messze földre elvitték,
               én hát a készre mentem, - trombitásaim kihirdették jó módomat, s a közbecsülést
               fitogtatás és tüntetés nélkül megnyertem.</p>
				<p>Gerstner megnyugodott az előadásban, - ritkán beszélt ily hosszan, most vejének
               beszélt tanulság végett, dicsekedés nélkül.</p>
				<p>Lóháton voltak, könnyü szerrel ellovagoltak más oldalra, hogy a részleteknek helyes
               összeállitásával legyen bebizonyitva az előadás.</p>
				<p>Valóban hatalom volt a szorgalmas gazda, - a tudásnak, apró részleteivel
               példázgatván, látta Aladár, hogy itt rendszeres uralkodás hatalmaskodik tér, idő és
               anyagok fölött, - s legföljebb egyet lehetett volna tulzásnak mondani: Ha oly keveset
               igényel önélvezetre, mint Gerstner, miért e megfeszitett szorgalom? Valóban Aladár
               óvatosan kérdezett is hasonlót, mire az öreg azt kérdi:</p>
				<p>- Volt önnek valaha migrain‑je?</p>
				<p>- Családi nyavalyánk, ebből jó részt kaptam, mondhatom.</p>
				<p>- Nevéről ismerem és hirből e nyűgöt, - fejfájásom, emlékezetem szerint egyszer volt,
               eldültem, és hatalmasan a göröngyhöz csaptam agyamat. A munka nem enged unalmat, a jó
               légben meghordozott testem a nyavalyákra kevéssé fogékony, étvágyamért nem fizetek a
               patikáriusnak, - képzelődni nincsen időm; mert ezer a teendőm, s ezt minek
               köszönhetem? A foglalkozásnak, kedves fiamuram, - ezért munkálkodom, s az utánam
               jövők vegyék hasznát a késznek és tapasztalataimnak.</p>
				<p>- Kedves uramatyám mindenre tud felelni.</p>
				<p>- A helyes megfejtésnek higyjen ön, - nekem semmit. Ismerjük be, hogy rendeltetésünk
               munka és törődés, - ez vérünket folyvást élénkiti, s a korai elpenészedéstől,
               nyavalyától, képzelődéstől, elpuhulástól megment, - magunk derültek leszünk, s
               másoknak részvétteljes vigasztalására vagy szánakozására nem szorulnak.</p>
				<p>- Mily egyszerü és mégis igaz.</p>
				<p>- Mily igaz és jutalmazó! - mondja a Gerstner, hozzátoldván: - Nézze meg ön a
               madarakat, - látott ön olyan kiképződött madarat, mely társainál háromszorta kövérebb
               lenne, s e miatt repülni nem tudna? Bizonyosan nem látott. Az emberek, értem az ülő
               és munkátlanok között, talál ilyen példányokat; mert az embernek eredeti
               rendeltetésétől eltértek. Ne vessük meg az állatokat, sokszor jó példák, - mert
               rendeltetésüknek folyvást megfelelnek.</p>
				<p>- Boldog ön, mert világosan lát.</p>
				<p>- Szememet a hályog nem homályositja el, - jegyzi meg Gerstner. - Megértem a
               természetnek nyitott könyvét, - azokat az igen nagy betüket, melyek ránk
               kiáltanak:</p>
				<p>Tekintsen ön a növényekre, - a dinnyének nagy levelei vannak, ha kikeményithetném,
               legyezőnek, napernyőnek használhatnák az asszonyok. Véletlen, vagy változatosságnak
               alkotta a teremtő e nagy leveleket? Nem! Meghatározott értelmet fejeznek ki e
               terebélyes levelek, azt, hogy általában többet táplálkozik a dinnye a légből, mint
               más növény a földből. A dinnyének nagy levele magára szedi a légnek azon részeit,
               melyekből finom illata, s a czukoranyag képződik. Hasonlit a dinnyéhez a szőlő,
               levelének terebélye kisebb, de mily sok, - s ezzel egyszersmind azt adja értésemre,
               hogy a szőlőtőt sűrűn ne rakjam; mert ezzel a levegőt elzárom tőle, s a gyümölcs
               iztelenebb, gyengébb, és illatban szegényebb leend.</p>
				<p>Ugy‑e, hogy a természet érthetőn beszél, s ha meg akarom érteni, minden növényt
               kikérdezek, hogy levele miért ilyen, ágai miért nyulnak oly messze, s a
               szemlélődésben megkapom a feleletet, melyet főleg a tapasztalás is erősit.</p>
				<p>Én a magyarországi társadalmi viszonyokat helyteleneknek merem állitani. Annyira
               katonák voltak az apák, hogy folyvást félték a hazát, most is minden egyes nemes
               ember őr a zöld asztal mellett, és tudva, nem tudva, lesi az ellenséget. Egykor a
               várat őrizték, most a Corpus jurist. Nem kicsinylem a szerepet, jó részben igazolt;
               hanem, pirulás nélkül mondom, hogy részben.</p>
				<p>Beszéljünk a magyarnak lelkületével.</p>
				<p>Hiába adta a teremtő a természetes észt? Ha kellőleg mivelnék és kellőleg
               alkalmaznák, versenyezhetne a világnak első nemzeteivel. A magyar ember buzakenyeret,
               hust eszik, - épen azon anyagot, a proteint, mely legtöbb erőt ad. Jó bort, jónál
               jobb bort iszik, a tokajiban bámulatos mennyiségben van az illó‑anyag, hát hogy ne
               lenne természetes eszünk? És ez mind hiába volna, hogy az őrállásban vesztegessük el!
               Az észbeli tőke megfelel mindazon szükségességnek, mi épen a magyar földnek helyes
               használatára nélkülözhetlen.</p>
				<p>A természetben a tulerő kinövéseket csinál, - s a magyar ur a tulbőségben álfogalmak
               után kapkod, melyeket addig fog kergetni, hogy, mint a tulságosan szagolt maszlag,
               megöli. Önökben a jóravaló ösztön, a nemes büszkeség, mely a jóra, szépre, hasznosra
               ösztönözné, tulhajtott a határon. Ha én a lóra nagy erővel vetem magamat, s a kellő
               mérsékletre nem vigyázok, egyik oldalon fölkapaszkodtam; de a másik oldalon leesem.
               Mire büszkélkedik a magyar ur? Hogy érdeme van apja után, s hogy az érdemnek árán kis
               király e szép földön; hanem hogy az anyagi jólét kellő arányban megmaradjon, - s az
               önfentartáson kivül száz más erkölcsi kötelezettségre is jusson: arra nem gondol, - s
               hogy azt előteremtse a személyes lelki erőnek hatalmával, arra nem lesz büszke; mert
               pénzért megtetetheti.</p>
				<p>Itt fekszik a hiba, kedves fiamuram, - a büszkeség fölveté magát a lóra, de a másik
               oldalon leesik. Kiálltok a piaczra, hogy lásson a tömeg.</p>
				<p>Nem gondoltok azon élvezetre, hogy az ember teremteni képes, - pedig ha fél rőfös
               ugorkát küldetek a pesti kiállitásba, az ujdonságéhes irodalmi napszámos már emlegeti
               neveteket. Három‑négy nap alatt egy ország tudja, hogy ki az, a ki fél rőfös ugorkát
               termesztett, s ha a vendéglőben asztalhoz ülsz, szomszédod nevedet elkiáltja, -
               visszafordulnak, megnéznek: fél rőfös ugorkádért.</p>
				<p>Mindenben van jutalom: menjünk vadászni három óráig, szomjazzunk meg emberségesen,
               mit ér akkor egy pohár kristálytiszta jó viz! Adok egy huszast, kettőt, hármat,
               később öt forintot; mert ajkam különben eleped, - s az első korty leirhatatlan
               boldogság. Mindennek megvan értéke idő- és körülményekben, s ki az a büszke, ki
               egyetlen dologról lemondhatna, hogy nem szorul rá.</p>
				<p>Vissza a tulságból, fiatal barátom, - jaj a virágnak, ha lekivánkozik törzséről, hogy
               a szépek királynéjának kebelére tüzzék. Az idegen meleg rögtön elkezdi gyilkos müvét,
               a levelek fonnyadni kezdenek, az életnek szine elhalványodik, s egy pár rövid óra
               alatt az elhervadtat szemétre lökik, mint a káposztalevelet.</p>
				<p>Minek szebb czim ennél: ember!Hogy urnak mondjanak, hogy mint
               olyant megbámuljanak, bizony nem érdemes, ha megtagadtam a másikat, az embert, kinek
               életföltétele: munka, szorgalom, iparkodás, -jutalma: biztositott jólét, ép
               gondolkozás, másoktól függetlenség, - ráadásul a hatalom, hogy bizonyos körben érek
               valamit, megjelenésem értéket fejez ki, melyet kicsinyelni azért nem lehet; mert az
               ellenkezőt be tudom bizonyitani.</p>
				<p>Ezt tanultam én a multban, ennek igéjét hirdetem jelenben az igaz hivőnek, hogy benne
               és általa boldogulhasson. Nem erőszakolom senkire hitemet. Nem dobolom, hogy
               bámultatni akarok; hanem a ki tanyámra lép, az fölnyitandja szemét, s az eredmény
               tanusága lesz nyugalmam- és örömeimnek, ha nem mondom is.</p>
				<p>- Miért nem mondja ön ezt másoknak is?</p>
				<p>- Megint egy lelki állapot, melynek magyarázata igen természetes. A czigány ötven
               nótát huz el a vendéglőben, s akad olyan, kit az ötven nóta meg nem indit. Most kap a
               czigány az ötvenegyedikbe, arra megfordul a kérges ember, fövegét félre csapja,
               vérében a villany sebesebben szalad, s ő leszen a társaságnak legzajosabb tagja; mert
               az ő nótáját huzzák. Alkalmazza ön rám e hasonlatot, s ha gondolkodik, kitalálja,
               hogy az emberek között vajmi kevés, a ki az én nótámat eltalálja, - hideg maradok és
               néma, keblemből nem fakad ki a szó.</p>
				<p>A téli nap három hónapig kereng a növényzet körül, a lekonyult levelek nem ébrednek
               föl; hanem a legelső tavaszi meleg sugár életet önt tenyészetébe, a lehajlott fűszál
               fölemelkedik, rostjaiban az erő föltámad; mert hozzáig ért az üditő meleg.</p>
				<p>Kevés emberrel tudok én beszélni: nem értik az én nyelvemet, nem is erőlködöm, hogy
               meghallgassanak.</p>
				<p>- Egy igaz követőt lásson ön bennem!</p>
				<p>- Köszönöm, édes fiam, - köszönöm, - mondja Gerstner, - meg leszek jutalmazva, ha
               valaki megért, és nem szégyenel folytatásom lenni.</p>
			</div>
			<div type="chapter">
				<head>
               Vallomások.
            </head>
				<p>Alig esztendővel Irmának férjhezmenetele után, Egerszeginek Pestre kellett menni, -
               meglátogatta régi pajtásai közül a legjobbakat. Az ilyen találkozásokat őszinte
               vallomások jellemzik, ilyen alkalommal megnyilik a sziv, mely örömest ömledezik,
               kedély a kedélyhez szól, e hang jellegzetesebb, mint elszalasztanánk irói czélunkra
               fölhasználni; mert az eddig ridegnek látszó ifjunak kebelében a melegebb alapot is
               megmutatja. Egerszegi igy beszél:</p>
				<p>- Mások is rendesen első szerelmüket mondják el, - miért legyek én kivétel? - én is
               az elsőt mondom el, s félek, hasonlitani talál másokéhoz, hogy a kedves - másnak felesége lesz.</p>
				<p>Én is megjárhatom, mondja tovább, mint akárhány fiatal ember; mert mielőtt a házasság
                  ünnepét megérhetnék, keresztül kell esniök a hétköznapokon,- nyögni a kimért fájdalmakat, melyeket türni
               kell, s boldogok azok, kiket a sorsnak bölcsessége ugy kisér a pünkösdi piros rózsáig,hogy mielőtt azt leszakasztanák, az ibolyához vezet.</p>
				<p>Mint a középosztály gyermekének korán megmutatta végzetem, hogy kenyér után kell
               látnom. Nem csekély viszontagsággal gazdagon jutalmazó földre találtam, - tésztámat
               válogatott lisztből készithetem, megdagasztottam, a kelés rendes időben végződött,
               hogy jókor megsüthettem. A siker fölzaklatta véremet, kergetett az emberek közé,
               keresni egy olyan társat, kinek az első szegést kinálhassam. A keresés nagy munka
               volt; mert nem akartam vaktában találni, gondolván: ha az életnek hosszára el kell
               szegődnöm, minden tekintetben inkább Ráchelt keresek, mint Liát.</p>
				<p>Tudod, hova telepedtem le. Sok ott a szép lány, de az éjben a sok csillag között is
               találunk fényesebbet, mely tulragyogja a többit; igy én is találtam olyan szép lányt,
               kit Pesten is a legelső kirakatba tennének megcsudálás végett.</p>
				<p>Kis városban valakiről kérdezgetni: félig elárult titok; azért sokáig éhszomjam
               vártam olyan nyilatkozatra, mely az én kérdésem nélkül megmond mindent, ekkép
               megtudám, hogy az én kislányom a mily szép, épen oly rátartó,
               s hogy a városban élő fiatalság a kegyetlent régen elitélte.</p>
				<p>Az én kis lányom?</p>
				<p>Miért mondám ezt? Jogom nincsen hozzá,nekem kevesebb, mint másnak; mert ők, a nyalka
               fiuk, bátrabbak voltak vállalkozni, - s ha megbuktak is, - megközelitették a félelmes
               szépet. Az ő bukásuk intő példa lehet nekem, azért keresve nem közeledtem; hanem ugy
               magamban jól esett mondanom: Ime! itt megyen az én kis
                  büszkém!</p>
				<p>Többször közelébe hozott a véletlen, - teremben és járdán láttam a nyulánk termetet,
               a büszke arczot, az élénk kék szemeket, melyek nem kerestek senkit, sőt mindenkit
               kerültek. Néhány szavának meghallott átható ércze elhitette velem, hogy e leánynak
               szájából a “nem”‑et a siket is meghallja. Férfibüszkeségem idegenkedett e tagadó
               hangtól; de végre rávágytam a küzdelemre, - mert társaim zajongtak, s nem türhették,
               hogy legutolsónak maradtam, s rám fogták, - hogy titkon gondolok rá bátorság
               nélkül.</p>
				<p>Isten neki! találkozom vele, s ha társaim között kell élnem, ellenük vagy mellettük,
               választanom kell helyre; de a hallgatás lehetetlen. Mohón siettem egy kedves család
               körébe, hová hivatalos voltam, s a hol az én daczosom
               legkedvesebb vendég.</p>
				<p>Kis városban egy napig nem ösmerik a jövevényt. Egy hét mulva tudják, hogy a
               vizöntőjegyben született vagy a rákban. Ekkép nem maradtam ismeretlen,
               tartózkodásomból kevélységet olvastak ki, és rám fogták, hogy okosabb akarok lenni,
               mint a többi. Ifjak és lányok mértékemet vették, s hogy nem hazudoztam a közönséges
               szokás szerint azt mondták: szivemet már az oskolában megette a lelkem.</p>
				<p>A társaság egy tágas kertben vidáman csevegett, mig beléptem. A mint közöttük valék,
               mint a nagyfejü professzortól a diákok, hirtelen elhallgattak. Az asszonyok
               folytatták beszédtárgyuknak maradékát, a lányok közelükbe huzódtak, s megjelenésem
               után szemeikkel intették egymást, hogy nekem hagyták a társalgás folytatását.
               Észrevettem kinos helyzetemet, az exament, melyben a hallgatók nem kérdeznek, hanem
               mosolyogva löknek a harmadik klasszisba.</p>
				<p>Ott ült köztük férfigyülölő, szemeink nem kerülték ki egymást, mert gyanitottuk, hogy
               ma harczra kelünk, s az egész kör, lányok és férfiak várták a különös vigjátékot,
               melyet a két különcz elő fogna adni.</p>
				<p>Bosszantott az egész társaságnak elnémulása! - Én érkeztem utolján, a bemutatás
               formaságait védem, s hogy ott állva bele ne süljek, kénytelen voltam a szólást
               megkezdeni.</p>
				<p>- Hölgyeim! talán titkuk van előttem, hogy a fölvett társalgást folytatni nem
               akarják?</p>
				<p>- Épen bevégeztük, - mondja pajzánul a legfiatalabb menyecske, a házi urnő. - Most
               önt bizzuk meg, hogy keressen uj tárgyat és valamit mondjon.</p>
				<p>- Méltóztassanak parancsolni, miről beszéljek, hogy ellenkezőt ne mondjak, mint a mit
               óhajtanak?</p>
				<p>- Kegyednek fiatal barátaitól mára elegendő hizelgésben részesültünk, - mondja megint
               a házi urnő, - a hizelgéseket háladatosan elhittük, - kegyedet ez okból nem
               fárasztjuk az ismétléssel. Mondjon jövendőt, a lányoknak ilyesmit nem mernek minden
               nap mondani: kegyed legyen a legbátrabb.</p>
				<p>- Engedelmeskedem, - válaszolék fejhajtással, - beállok jövendőmondónak. Hol kezdjem?
               - kérdém, körültekintve a társaságon. - A lányok vérvörösre pirultak, mikor sorba
               néztem őket. Félt mindenik, hogy őt választom beszédtárgyamul, s nehogy
               szétröppentsem a kis gerléket, megnyugtatáskép mondám: - Ne féljenek önök, titkaikat
               nem árulom el, - általánosságban fogok beszélni, s kegyes engedelmükkel, egyszerre
               mondom a jövendőt valamennyinek.</p>
				<p>- Nem szabad ránk nézni - tiltakozik egy kedves barna lány a többi közül.</p>
				<p>- Mikor önökről szólok, a legjobb akarattal, - jegyzem meg, - megengedhetnék önök
               nekem jutalomkép, (hisz a kártyavetőnők sem mondják ingyen a jövendőt) hogy mosolygó
               szemeikbe nézhessek. A kártyavetőnők a tenyerek vonásaiból jövendölnek, én a jövendőt
               kegyetek szemeiből mondom!</p>
				<p>- Nem, nem! - hangzék tiz ajakról egyszerre, - nézzen az asszonyságok felé, - mi
               oldalt hallgatjuk.</p>
				<p>- A mint parancsolják! - mondám az asszonyok felé fordulva, s ekkor vettem észre,
               hogy daczoló hölgyem a házi urnő, s egy másik fiatal menyecske között ül, s
               kötelességszerüleg őt folyvást láthatom. Gyanitám, hogy a csintalan lányok
               ármánykodva utasitottak az asszonyságok felé. - Hölgyeim! - kezdém a jövendölést, -
               a szerencse részben saját kezükben. Elöljáróban kivánom: olyan boldogok legyenek,
               hogy teljes mértékben jusson azoknak is, kiket kiválasztani fognak. Kérem önöket, ne
               szakitsanak félbe. A férfi nem önző, mikor a nők boldogságának osztályosa akar lenni;
               mert ez rendeltetésük. A csalogánynak éneke mit érne, ha más is, legalább párja nem
               hallaná. A virágnak illata a teremtőnek haszontalan gondolata lenne, ha valaki
               élvezni nem tudná. Ekképen mindenben van valami kölcsönösség; igy a fájdalom kisebb
               lesz, ha ketten viseljük, az öröm nagyobb, ha mással megoszthatjuk, s a minek más is
               tud örülni, az bizonyitja, hogy valóban örvendetes, - végül pedig: az ember igazán
               abban boldog, hogy boldogitani tud.</p>
				<p>Jövendőt mondjak önöknek?... - kérdém, a kémlő lányra tekintve, s arczán az élénkség
               pirját látva, mintha koromhoz nem illőnek gondolná az elmélkedést. - Kérdezzék meg
               önmagukat: gondoltak‑e arra, hogy rendeltetésük igen magasztos: jutalma lenni a
               férfiu küzdelme és munkásságának, lássék az a maga idejében terhes és majdnem
               jutalmazhatlannak? A mely ifju hölgy e jutalmazási képességet kellő időben
               érvényesiteni nem akarja: saját értékét fogyasztja, s többé nem
                  választatik,hanem mint maradék annak jut, ki a
               választhatásra maga is későcskén érkezett. (Átellenes hölgyemnek szemeiben megrovást
               láttam. - Izgalmát el nem palástolhatá, és készakarva oldalt forditá nemesen szép
               arczát, nehogy az arcz elárulja lelkében a titkot.)</p>
				<p>A férfi nem feledkezik meg erejéről, - folytatám, mikor lehajlik a nőnek lábaihoz, -
               az öntudat biztositja, hogy a kellő pillanatban visszapattan, mint az aczél, melyet
               ha a női szeszély nem kivánt a megpattanásig hajtani: védője leszen az életnek bajai
               ellen. A férfi a nyilatkozat órájában nem csak azon szavakat mondja, mely a
               legszentebb pirt vonja a két fiatalnak arczára, - jelen van a gondolat is: küzdöttem
               az életben, hogy méltó legyek rád, - s ha jutalmam lettél, - kincsem vagy, melynek
               értékét ismerve, még elhatározottabban fogok védelmezni.</p>
				<p>A rosszkor mondott “nem” szócska, - mit a szeszély és hiuság azért mondat, hogy a
               férfi rimánkodjék is: legszerencsétlenebb szava a lány életének. A dacz, mely már
               előre elutasit, rossz tanács, (mert a hiú szép diadalsorozat után akar választani,
               nem is szive, hanem büszkesége szerint.) és eldobatja a nővel boldogságát, melyet a
               megbánás órájában vissza nem rimánkodhat; mert a szégyen utját
               állja.</p>
				<p>Hölgyeim! - nem egynek mondom ezt, - az egész leányseregnek. A helyeslést az időtől
               várom, aztán sziveik mondják meg. Több titkom nincs, - gondolkozzanak, és sorsukat
               maguk megjövendölhetik. Ezzel tisztemnek vége.</p>
				<p>A vidor leánysereg néma maradt, még az élénk házi urnőt is cserbenhagyta a kezdetbeni
               pajzánság. A pillanatnyi hallgatagság ébreszté föl, az ő szerepe volt más irányt
               adni, azért fölkelve, karjára kapta a valóban elmélyedt leányt, kihez szivem szerint
               intézem szavaimat, s a sétálást jelezvén mondá:</p>
				<p>- Gyerekek! Köszönjétek meg a tanitást, - ő több igazat mondott, mint azok, kik azt a
               szépet is elmondják, mit magatok sem hisztek.</p>
				<p>Zavarban valék, a lányok a tréfának legkisebb árnyalata nélkül köszöntének, s
               máskorra folytatást kértek. Egy maradt szótlan, - a ki a házi urnő karján indult
               meg, de meghajtá szép fejét, könnyedén el is pirult, hogy zavarom alkalmatlanabb
               legyen, nem tudván, köszönet akar lenni, vagy elbucsuzás. Jó kedélyü urnőnk nem
               feledt az ügyetlen helyzetben, s kitüntető bizalommal szólita meg:</p>
				<p>- Remélem, velünk fog sétálni, - a gyerekeket magukra kell hagyni, hogy a leczkét
               repetálgathassák.</p>
				<p>Az előadás, hogy ugy mondjam, - elfárasztott, nem tudván: hivőknek beszélek vagy
               hitetleneknek, azért örömest csatlakoztam az urnőhöz, hogy annak kedélyességében
               élményt találhassak. Néhány fordulattal a tágas kertben elszakadtunk a társulattól,
               s reméltem, hogy jó időig hármasan fogunk járkálni. Váratlan egy inas valami iránt
               figyelmeztetésül jelent meg, s az urnő bocsánatkéréssel távozék, mint mondá: rövid
               időre, - addig jó mulatást kivánt.</p>
				<p>Másodszor voltam ilyen helyzetben a fiatal hölgygyel, - az urnőnek lakodalmán, hol ő
               nyoszolyólány, én vőfély valék. A mit akkor beszéltünk, mindkettőnknek emlékezetes
               maradhatott: akkor kezdtük meg a küzdést. Ma megint ellenfelek valánk.</p>
				<p>- Ne vádoljon a kisasszony, - kezdém a társalgást, - a véletlen hozott önnek
               közelébe, - s beismerem, hogy nincsen közös tárgyunk, melyről beszélgethetnék önnek
               kifárasztása nélkül!</p>
				<p>- Legyen ön találékony, - viszonzá a hölgy, ... erről az oldalról uj szerepben fogja
               ön bemutatni a férfiakat.</p>
				<p>- Ne vádolja őket, - a mit önnek a férfiak eddig mondtak, nem egyoldaluságot: egy
               czélra törekvést jelent.</p>
				<p>- A hölgy volt a czél, a hölgy felé egy uton kellett közeledniök!</p>
				<p>- Megdicsérném önnek eltérését a többitől; de őszinte feleletet kérek: a férfiakat
               azért menti, hogy a férfi udvariasságnak valami értéke legyen előttem, ha nekem
               mondták el?</p>
				<p>- Tudom, bántja önt az az édeskedés, mely már nem eredeti gondolat, s a novellákban
               ügyesebben van megirva. Nem tagadom, az ilyent hallani unalmas, elhinni bosszantó;
               de mikor a szó nem puszta beszélgetés, hanem mélyen érzett igazság, és önhöz
               kitüntetéssel van intézve, azt is meg akarja ön vetni?</p>
				<p>- Férfi és ügyvéd beszél egy személyben, - jegyzi meg a hölgy.</p>
				<p>- Az ügyvéd számitani szokott, védelmeért tiszteletdijat vár,
               - okoskodik Egerszegi, - ez elnevezés tehát nem áll. A férfi
               nem gyanusitható; mert nem beszél önmagáért. Önnel az ember
               vitázik, - az ellen sziveskedjék ön kifogást tenni.</p>
				<p>- Engedelmével, ön a józanságot a negélyezésig viszi.</p>
				<p>- Talán nem a szélső fokig, - mondám derülten. - Józanságom
               nem véletlen, - ez lefolyt éltemnek összes gyüjteléke, melyet helyesen szellemi
               tőkének nevezhetek. Kulcsot adok kegyednek kezébe, hogy a férfiéletnek belső titkait
               lássa, s akkor nem fog eltévedni a megitélésben. A magamféle embernek egyetlen
               kártyája van a jövendőt kivivni: bátorság a nehézségekkel
               szembeszállni. Korán kezdjük a harczot, megismerkedünk a titkos gyönyörrel, hogy a
               naponkinti szorgalom fogyasztja a gátot. Az eredményben nő erőnk és buzgalmunk,
               kezdünk nem kétkedni,s a polgári társaságban helyet szoritunk
               magunknak, honnét bennünket kilöketni nem engedjük; mert szükségesekké váltunk. Az e
               fajta nép ellentéte a kényelem szülötteinek, a kik szerencsétlenségből csak
               pisztolylyal menekülnek, - mert álszemérmük a munkát szégyenli. Az ellentét igen
               világos, - s a kisasszonynak értelmességéhez folyamodom, hogy unalomtól meglepett
               órában gondolkozzék róla. A munka fáraszt, a munka meggyőződést ad erőnkről, a munka
               a vak reménykedésből kijózanit. Hiszi‑e most már kegyed, hogy ilyen eredményt
               kicsinyelni fogunk, és a mi nekünk lelki malasztunk, alkalmilag nevetségessé hagyjuk
               tenni a szeszély által, mely nem gondolkozik? Inkább megállunk egy helyen, -
               parancsolunk fölgerjedésünknek, nehogy elfujjanak, mint a pelyhet, mely könnyelmüen a
               legirigylettebb hölgynek vállára szállott le.</p>
				<p>- Ön a nőben lát egyebet szeszélynél? - kérdi Böske büszkeség nélkül. - Virágnak
               mondanak önök; de le akarnak szakasztani, - s a nőnek az önvédelem nem joga, - a
               közelitőnek engedje magát okoskodás nélkül, - hisz a nő nem kezdeményezhet; várnia
               kell, hogy a büszke férfi észrevegye.</p>
				<p>- Ne zugolódjék a kisasszony, - ne legyen hálátlan a megtisztelők iránt.</p>
				<p>- Megint szemrehányás, - mindig büszke! - ingerlődik a lány. - Nem fázik ön ennyi
               jegesültség mellett?</p>
				<p>- Nem találtam meg napsugaramat, mely fölmelegiteni akarjon.</p>
				<p>- Ön a napot magát követeli le az égről, - önnek a sugár igen kevés.</p>
				<p>- Adjon ön jó példát, - ha ön választott, - elhiszem, hogy az igent
               könnyebben megkapom valakitől.</p>
				<p>- Kedvem volna hirtelen férjhez menni, - hogy ön megindulhasson.</p>
				<p>- Meghivat ön lakodalmára? - mondja Egerszegi némi éllel.</p>
				<p>- Meghivatni: önt?... Ne feledje, a mit
               most mondok, igaz magyarázatát egykor megtudja tőlem: Az egész világ lehetne
               hivatalos, csak ön nem!</p>
				<p>- Köszönöm! - e különös kitüntetés bizonyitja, hogy méltónak tartott ellenségévé kinevezni. - Fájt volna, ha kisebb szerepet
               juttatott volna! - végzém be, - s a hölgy előtt tisztelettel hajtám meg fejemet.</p>
				<p>A hölgy a lugasok mellől látta jőni az urnőt, - még egyszer, mondhatom váratlan, oly
               különös tekintettel nézett rám, hogy kibékitett. Szemeiben magasztosságot láttam,
               arczán a nőiességnek gyengédsége ömlött el, - de tovább kémlelni nem mertem. Az urnő
               már előttünk állt, két kezét nyujtá nekünk, s néhány másodperczig szótlan álltunk. Mi
               tán nyugodtunk, ő részvéttel nézve egyszer ő rá, aztán rám kitalálólag mondá:</p>
				<p>- Szeretteim! kevesebb okosság, - a sok a jóból is megárt.</p>
				<p>***</p>
				<p>Elmondám vallomásomat, barátom, - ne mondj semmit. Gyógyulnom kell; mert, érzem, hogy
               lelkem beteg.</p>
			</div>
			<div type="chapter">
				<head>
               Apa, anya, leányok.
            </head>
				<p>Gyermekkoromban Veszprémbe vittek oskolába. Otthon a kastély volt a legnagyobb
               épület, ahhoz mértem, a várost, s ahány emeletes házat láttam, azt véltem, hogy
               mindenikben herczeg lakik, mint a falusi kastélyban otthon. Aztán föltünt az
               ugynevezett tüztorony, körüljárható rostélyos párkányával, - még inkább a toronyőr;
               mert minden negyed órát szám szerint jelezett a trombitával. Végre jött az utolsó
               meglepetés, a déli tizenkettőt egy trombitanótával tisztelték meg, s akkor a
               trombitát egy markos asszony fujta.</p>
				<p>Emeletes házakkal, tűztoronynyal három nap alatt tisztában voltam; csak az
               asszonytrombitás nem ment a fejembe öt esztendeig, - s mikor hatodik oskolába
               Fehérvárra mentem, s ottani uj pajtásaimmal vitáztam a két városnak
               összehasonlitásával, a győzelmet azzal víttam ki, hogy Veszprémben a déli tizenkettőt
               asszony trombitálja. Fehérvári pajtásaim elhallgattak, ennél nagyobbat hazudni sem
               tudtak, - oly rendkivüli volt, hogy egy asszony trombitát fujhasson.</p>
				<p>Némely körülmény gyermekkorunktól követ az életen át, igy kisér engem a trombitásné,
               s ha valahol hatalmaskodó nőt látok, - bocsánat szerencsétlen kisértetemért, az jut
               eszembe, hogy ez is fujhatná a veszprémi trombitát.</p>
				<p>Szijgyártó alispán ur bevágta a nagyravágyásnak utját, nejét zsarnokság nélkül
               szoritá osztályának falai közé, honnét nem mert kimozdulni a
                trombitáért,hogy a világot közbámulatra csőditse maga körül. Ügyes asszony
               volt, lányának hazajövetele után más irányt talált, a szép gyermek volt a lépesméz a
               környék fiatal méhei számára, s az anyának édes gyönyörére, számosan röpködtek a
               kilincs felé, hogy a köpübe juthassanak. A számitó kéz módjával nyitotta föl
               egyeseknek az ajtót, ő darazsat várt, mely nem dolgozik, nagy
               döngéssel jár, a készet eszi, - s ha megjelent, minden méh elpusztul utjából.</p>
				<p>Az alispánné társalgási nyelven kezdett beszélni. Minden héten más idegen szóval
               lepte meg az asztalnak rendes vendégeit, - soupé, soirée, toilette, embarras, fi
               donc, voila tout, tante, oncle, cousine, apropos, ma chére, és a többi, sorban
               lépdeltek elő, mint a szellemek a Kristóf‑imádságra. Az öreg egy uj szónál
               meg‑megdöbbent, mint az anya, mikor gyermekét a jégen csuszkálni látja, s azt hiszi
               egy merész mozdulatnál, hogy mindjárt kitöri a nyakát.</p>
				<p>Önök az idézett szavakat a szokásos alkalmazásban föl sem veszik, - s nem képzelik,
               mi különös meglepetést okozhattak egykor azon szavak!</p>
				<p>Én épen azon korszakban éltem, midőn a magyar nyelv áttörte a jeget, keresett a
               szokatlan eszméknek helyes elnevezést, hogy a viaszkos padlón el ne csússzék. A
               közönség két oldalról támadtaték meg, a merészek elszántsággal merték a tekintetes
               asszonyt ön- és kegyednek szólitani. -
               Mikor azt mondá valaki: jellem, szellem, járda, napernyő,
               könnyen kérdék, mint a nagyot hallók, - mit tetszett mondani? Ezen korszakban
               kezdődött a nyilvános életnek rohamaira megnyilni az arisztokrácziának elzárt
               légköre, s kik közelebb álltak az ajtóhoz, fülhegygyel ellesték az idézett franczia
               szavakat, s hogy elhigyék mások, hogy ők ottbenn voltak, mint
               a rektor ur az uraság ebédjéről, telerakott zsebbel, - ők is hoztak valamit, - a soirée‑tés az oncle‑t.</p>
				<p>Szijgyártó alispán ur az asztalnál szokta olvasni a Jelenkort,
                  Regélőt és Rajzolatokat,- gondosan kikereste az uj
               szavakat, alkalmazta, hogy környezete elszokja. Az asszony annál buzgóbb volt az
               idegen szavak alkalmazásában, - tőle tanulták el a szinvonalon állók, ő volt a
               tekintély.</p>
				<p>Ebéd alatt az alispán békén türte nejének fitogtatását; mert nem akarta észrevétetni,
               hogy az ebédlőteremből vármegyetermet csinál, s a tekintélyt hajduval őrizteti.</p>
				<p>Ebéd után szobájába ment kávéját elkölteni, az alispánné fiatalkori szokásához hiven
               töltötte ki férjének a rendes adagot, s ha a kávésedényt kivitte a hajdu, - kezdtek a
               bizalmas beszélgetéshez.</p>
				<p>- János, vigye ki a service‑t! - parancsolja az alispánné
               méltósággal, s minthogy ma használta először a franczia szót, egyszersmind ujjával
               mutatott az edényekre, hogy a hajdu megértse. Az nagyon megértette, s azt
               bebizonyitólag mondja:</p>
				<p>- Ezt vigyem ki?</p>
				<p>Az alispánné fejével intett helybenhagyólag, mire a hajdu, fölfogására büszkén,
               győzelmesen ment ki a szobából.</p>
				<p>- Fiam!... szólitja meg az alispán nejét: kár ezt a piskóta‑nyelvet
               hajdukra pazarolni.</p>
				<p>- Diákul beszéljek vele, mint a régi fiskálisnék?</p>
				<p>- Magyarul, kedves életpárom, - én is igy akarnék veled beszélgetni, ha szíveskedel
               engem béketüréssel kihallgatni.</p>
				<p>- Ugy, engedelmeddel, leülök; mert nekem is van mondani valóm.</p>
				<p>- Fiam!... Régóta készülök komolyan beszélni veled lányunknak sorsáról. A lány melléd
               magasult, jövendőjéről intézkedjünk, gyengéden adjuk értésére, hogy az élet
               kihivogatja az apai házból.</p>
				<p>- Köszönöm, hogy ezt emlited, - mondja a nő, - hasonlóról kivántam veled
               beszélni.</p>
				<p>- Hála Istennek, - egy véleményen vagyunk! - véli az alispán.</p>
				<p>- Régóta nem voltam ily szerencsés, kedves férjem, - mondja a nő, - kiváncsian várom,
               meddig élvezzük e gyönyört?</p>
				<p>- Bizvást lehetsz ellenkező véleményen, nem fogsz megharagitani. A tárgy méltó a
               vitára, a szent czélért kölcsönösen engedünk egymásnak, s gyermekünket boldogitani
               fogjuk.</p>
				<p>- Ezt óhajtom, ez vágyam és szivemnek boldogsága.</p>
				<p>- Vasuton haladunk, kedves feleségem, - bizony még egyszer megfiatalodunk! Kérdezlek
               hát, kedvesem, vigyáztál a gyermeknek hajlamaira? Van már irány, melyen haladni
               készül? Én a pörhalmazból nem láthatok a te osztályodba.</p>
				<p>- Látod, - beösmered, hogy te nem foglalkozhatol ilyesmivel, - fölmenthetnéd magadat
               a tünődéstől, az anya majd gyengédebben végzi e nehéz tárgyat. A lány kiválólag az
               anyák vezetése alá tartozik.</p>
				<p>- Kedvesem, eszembe juttatod legénykoromat, nem emlékszem, hogy én előbb szóltam
               volna anyádnak, mint neked, - egy délutáni sétánál megszoritottam kis ujjadat, te nem
               kiáltottál, - utóbb kezed sem kerülte ki az enyimet, azt is tudom, hogy sokáig
               vigyáztunk, hogy épen anyád ne gyanitsa egyetértésünket. Végre beállitottam
               apádékhoz, s a két öreg egyszerre tudta meg, hogy mi elhittünk valamit egymásnak.</p>
				<p>- Az az akkori világban volt.</p>
				<p>- Jól mondod, - a mostani: fölfordult világ, - most több a nyomtatott história: négy
               szemmel kell olvasnunk, hogy a sok mellék számitásból a szeretethez némileg hasonlót
               halászhassunk ki. Beszéljünk magyarul,kedves feleségem. Apa és
               anya nem vágja ketté gyermekét osztozkodás végett, - mienk
               ő, - legyünk okosak, - gondunkat egy arányban megérdemli. Megmondom nézetemet:
               olyan férjet szeretnék melléje, ki a haladásnak indult korszakban ember a gáton, -
               becsületes ember, és haszonvehető esze van.</p>
				<p>- Egyéb semmi? - kérdi az asszony.</p>
				<p>- Árvereltetni akarsz?... mondd el, mi a te utolsó árad? kötelességem nézetedet
               kihallgatni.</p>
				<p>- Két év előtt alapos okaim voltak remélni, hogy családunkat kitüntetés éri, hogy
               érdemed után emelkedhetünk. Másként gondolkoztál, férjem, s engedelmességem ellen nem
               lehet kifogásod. Hagyd meg a reménységet, hogy lányunkat a szerencse felölelhesse, s
               te azt gátolni nem fogod.</p>
				<p>- Nevet mondj, - kedves feleségem, mértékre teszem, hogy
               előtted vizsgálhassam meg sulyát.</p>
				<p>- A házunkba járókat egyig ösmered, - okoskodik a nő, - választhatsz bizvást, ezt én
               mondom; mert a nők is tudnak valamit más anyák-, nénék- és rokonoktól, kik választott
               órában jőnek, hogy utat egyengessenek. Ötöt‑hatot mondhatok, kik nevezetesen
               gazdagabbak nálunknál, s gyermekünket irigylett kényelemmel áraszthatják el.</p>
				<p>- Köszönöm őszinteségedet, kedves feleségem, - nyilatkoztunk mindketten! Én az észt,te a vagyont vetted alapul, - én
               nevet nem emlitettem, te neveket mondtál, - egész étlapsorozatot, ha házunk vendégeit
               már neked választanod is lehet. Mielőtt a harmadik szavazót
               megkérdeznénk, engedd meg a tapasztalásban őszülni kezdő férjnek, atyának és az
                  alispánnak,hogy világot gyujtsak a jövendő felé, a hova az
               események sebesen haladva viszik a nemzettestet, együtt az egyest is. Kedves nőm!
               Rendes vendége vagy a megyeházi karzatnak, gyönyörködöl a politikai viták
               hallgatásában, - hát nem látod, hogy az előjogok várnak, a kiváltságos állapotok
               leolvadnak, a nemesi birtok terheket vállal magára, az egyszerüséget fitogtatással
               öltik föl nagy uraink is, azaz: társadalmi átalakulás szélén állunk? Nem féltem a
               nemzetet, hogy megbirkózik a nehézségekkel, de résen álljon az ész, mely a helyzetet
               megérti, mely a jövőben nem fél a munkától, mely a következő nagy terheit a birtoknak
                  egyszerüséggel, a tanulmánynak fegyverével fogja
               helyrepótolni. Ilyen időben én az emberekben is keresem a
               biztositékot, nem a vagyonban egyedül, melyet a megszokott fényüzés, fitogtatás
               hirtelen dobszóra juttat.</p>
				<p>Ösmerem vendégeinket. Keresztnevük: arszlán, foglalkozásuk
               hivalkodás, - tudományuk semmi! - Hogy a szőnyeges padlón otthonosak, - hitvány
               ajánlás! Ezek között én, az apa, becsületes meggyőződéssel választani nem tudok, nem
               akarok, nem is merek. Azt kérdezhetnéd: van‑e választott emberem? Erre szinte nemmel válaszolok; hanem e nézetcserének befejezésére,
               feleletedre számitok: lányunknak vannak‑e hajlamai?</p>
				<p>- Lányomtól én engedelmességet követelek.</p>
				<p>- Mértékkel én is, - erre nézve nyugodt lehetsz, - azért
               felelj előbbi kérdésemre.</p>
				<p>- Lányunk a te lányod, - mondja az alispánné, - tapasztalom, hogy igen hideg mindenki
               iránt.</p>
				<p>- Oka lesz rá, - kedves feleségem, - Böske nem mindennapi közlélek, és hiuság nélkül
               érzi belbecsét, - mit mi nem kicsinyelhetünk.</p>
				<p>- Ne a mi kicsinylésünkről beszéljünk, - hanem arról, hogy Böskének tartózkodását
               megsokallják mások.</p>
				<p>- Azért szeretném tudni, hogy mutatkozik‑e hajlama, - hogy az egyénről tudhassuk meg,
               a te irányod, vagy az enyim felé közelit‑e?</p>
				<p>- Határozottan csak azt mondhatom, hogy midőn egyeseknek előnyös állását fölemlitem
               előtte, szárazon mondja: Mi volna az illető azon előny nélkül?</p>
				<p>- Ez valóságos felelet, édesem, - a leány méltán gondol személyére, hogy hasonlóját
               keresi.</p>
				<p>- Professzort hozassak neki vőlegényül a pesti egyetemből?</p>
				<p>- Türjük el választását, - s tegyük előbbre a személyiséget, aztán adjunk tanácsot
               gyermekünknek.</p>
				<p>- Szabott áram van, férjem, - mondja a hölgy, - te nem akarsz
                  fölebb menni,- s ebben engedelmességemet követelted. Én nem
               akarok alább menni,- s olyan egyénről hallani sem akarok, ki
               egész délelőtt lótfut, hogy délre ennivalója legyen. Miattam különben lehet toronyig
               érő esze.</p>
				<p>- Heveskedel, kedves feleségem, - mondja férfias nyugalommal az alispán, - e
               heveskedésed valóságos szerencse; mert akaratlan elárulod, hogy te gyanitasz
               egyetmást, bár kérdésemre nem akarsz felelni. Ki lehetne szerinted az a “délelőtt lótófutó?”</p>
				<p>- Holmi prókátorféle ember.</p>
				<p>- Az embere választja, kedves fiam, - én is egetverő különbséget látok ez osztályban.
               Vannak köztük jogvédők,magasztos meggyőződésü emberek, kik
               első birái az ügynek, s a csürtcsavart ügyet, mely alatt gazság mutatkozik, - az
               ajtónál tovább nem eresztik. Van egy rész, melynek prókátor
               nevet adnék, - ez olcsóbbért alkuszik, - dolgot vállal, s az elhatározást a
               biróra hagyja. A harmadik osztályzatba tartoznak a
                törvénycsavarók,a pióczafaj, mely csak azért nem lop, mert nincsen hozzá
               bátorsága; hanem a gazzal ő is gaz a takaró alatt, - vérszopó, kegyetlen, mint a
               véreb, melyet pénzért akárkire rá lehet uszitani.</p>
				<p>- Ez az osztályozás, - feleségem, - most mondd meg, - kire gondoltál és melyik
               osztályba sorozod?</p>
				<p>- Magad keress nevet, - férjem, - s illeszd osztályozásodba.</p>
				<p>Az alispán elsorolta a megyének tekintélyes ügyvédeit, ötöt‑hatot, s a hatodiknál
               kimondá az “Egerszegi” - nevet.</p>
				<p>Az urhölgy egy mozdulattal adott jelt, hogy e névvel valami köze van.</p>
				<p>- Ne tagadd, - feleségem, - e név hatott.</p>
				<p>- Kitaláltad ellenszenvemet.</p>
				<p>- Leányod ellenszenvét is?</p>
				<p>- Félig! - mondja a nő, - ezek a
                “latainerek” routinirozottak,(uj szó az alispánné szájában,) hogy egy
               levegőt szivhassanak bárkivel. Böske találkozott fiatal
                ügyvédeddel,- mit beszéltek? nem tudom! A lány félévvel ezelőtt kevélynek mondá, később: nem
                  közönségesnek, - most szerencsétlennek! s kért, hogy
                  sohase emlitsem.</p>
				<p>- Ez a harmadik szavazat,- ez az irányadó, kedves feleségem.
               Ezen folytassuk beszélgetésünket.</p>
				<p>- Nem érdemes, hogy ez egyszerü vélemény mondásból komoly előzményeket sejditsünk.
               Nem igy neveltem lányomat.</p>
				<p>- Természetesen... lányodnak utolsó árát megszabtad, mint a
               boltosok a vászonét; de árud gondolkozik, mint gondolkoznál te, ha ujra lány
               lehetnél.</p>
				<p>- Önérzetét fejlesztettem, alispán ur,-
               mondja följebb czélozva az alispánné,- s merek nem kételkedni,
               hogy nem fog meghazudtolni.</p>
				<p>- Az Istenre kérlek, legyen türelmed. A lányokat korodban virágnak
               mondták, most királynénak hazudják.</p>
				<p>- Ne feledd, hogy te is elhitted a magadét, lányod is elhiszi -
                félig,és...</p>
				<p>- Lányomnak nincsen előttem titka! - szól az asszony hevesen közbeszólva.</p>
				<p>- Nincsen titka? - mondja Szijgyártó fejcsóválva.</p>
				<p>- Hát az nem titok, hogy háromszor mondott különböző véleményt, - lehetséges ez
               Böskében gondolkodás nélkül? Utoljára azt mondja róla:
                szerencsétlen ember,s kér, hogy sohase emlitsd. Ez a titok, melyet neked fog
               legkésőbben megmondani. Bizzál eszemben, és hidd el.</p>
				<p>- Ki kell ez ügyetlenséget zavarni a lánynak fejéből.</p>
				<p>- Magára hagyod, - ez a legokosabb, - ha ő kér, hogy ne emlitsd, - feledje, ha
               tudja.</p>
				<p>- Nem, nem! - férjem, - mondja a nő ijedten férjéhez közeledve, - gondolni sem akarok
               arra, hogy e két fő egymásra gondol, - te alispán vagy?...</p>
				<p>- Ki nem hirdettet statáriumot a fiatalokra, hogy nem az apák és anyák szemeivel
               látnak.</p>
				<p>- Jó, - egyelőre hallgatok! - mondja a nő fölkelve. - Befogatok, - a jószágra megyek
               ki Böskével.</p>
				<p>- Ez okosan van mondva, menjetek, kedves feleségem, én is utánatok megyek.</p>
				<p>***</p>
				<p>Az egyedül maradt alispán betette a várnak kapuját, hogy senki se zavarja. A
               tapasztalt ember előtt megnyilt az életviszonyoknak zára, látta az ellentéteket,
               melyek vonzerővel hatnak egymásra a vetélkedésnek ingerével. Oly kis körben, minő egy
               megyei városnak társadalmi élete, a jellemeket elrejteni nem lehet. Az egyszerü szó,
               mely kijelentetett, oka vagy okozata a mult történetének, miért tünődjek tehát, hogy
               Egerszegi és Böskével a határozó sors kezdé a fonalat szőni. A lány szánalommal szólt
               az ifjuról, - kit dölyfösnek mondott valaha, az apának aggodalma jogosan véli, hogy a
               lány önmagára is kimondá az itéletet, mely idáig őt is fenyegeti.</p>
			</div>
			<div type="chapter">
				<head>
               Otthon.
            </head>
				<p>A dunántuli kerületnek utain jó négy lóval, kényelmes kocsin való utazás a
               gyalogjáróval is megkivántatja urnak lenni. A kocsiban ülő viszont a gyalogjáróra
               tekintve gyanitja, hogy neki jutott a jobb rész, s abból nem örömest kivánna
               leszállni.</p>
				<p>Az alispánné az anyagi kényelemben kéjelegve mondja lányának a négylovas fogatu
               kocsiban:</p>
				<p>- Röpülünk, kedves lányom, - nézd a kényelemnek milyen szárnyai vannak.</p>
				<p>- Irigylésre méltóbb az a vándorlólegény, ki itt mellettünk dalolva ment el, s ránk
               sem figyelt.</p>
				<p>- Tudós társasági tag lettél, lányom, hogy ily bölcselkedve beszélsz?</p>
				<p>- Ne haragudjék, kedves anyám, - épen azon gondolkodtam, hogy rosszul lenne alkotva a
               világ, ha csupán egyféleképen lehetne boldogulni. E vidám vándorlólegényben feleletet
               okoskodtam ki, s ez boldoggá tesz.</p>
				<p>- Gyermek vagy még, lányom, - neked szabad idealizálni, - különben homlokod korán
               ránczokat kap.</p>
				<p>- Ne féltsen, anyám, - a megtalált nyugalom biztosabb védelem a ránczok ellen...!</p>
				<p>- Mint?</p>
				<p>- Mint a könnyen csalódó képzelődés.</p>
				<p>- E szerint te elhitetnéd velem, hogy képzelődtél és nagyon megcsalódtál? - kérdé az
               anya boszankodással.</p>
				<p>- Őszintén megvallom, anyám, - igen. Képzelődésemet a csalódás
               keményen megbünteti.</p>
				<p>- Oh, te tizennyolcz éves vértanu! - mondja az anya meggondoltabban és tréfára
               törekedve: - Rosszat álmodtál, s ébren hiszed, hogy lakolnod kell ügyetlen
               álmodért.</p>
				<p>- Anyám, anyám, - a jó apáczanénéknek most hiszem el, hogy igen kevély voltam.</p>
				<p>- Hála Istennek, - most megvallottad, hogy többé nem vagy az.</p>
				<p>- Nem vagyok az, - megfogadom, hogy engedelmes gyermek leszek - Elhiszi‑e kedves édes
               anyám?</p>
				<p>- Majd ha az engedelmességre példa mutatkozik, Böském, - anyád akkor figyelmeztetni
               fog nagy igéretedre.</p>
				<p>- Mondja, anyám, hogy gyalog menjek hazáig, - zugolódás nélkül fogok menni.</p>
				<p>- Tyukszemeket kapnál, lányom, - sántitanál, - ilyen ügyetlenséget nem kivánhat
               anyád. Szárnyakat akarok adni, - Böském, - repülj magasabban anyádnál, - ez az én
               kivánságom! - mondja az alispánné lányát szenvedélyesen megcsókolva, aztán
               visszadőlve a kocsinak selyempárnáira.</p>
				<p>Böske az ölelés alatt könyekre fakadt, melyeket az anya egészen másra magyarázott,
               mint a lány, ki a könyeket sósabbaknak, keserüebbeknek tapasztalá, mint mikor a
               zárdában a főnöknének haragja megdöbbenté. A könyüket nem törlé le, finom ajkainak
               szokatlan mozgása különösen hasonlitott a rezgéshez, melyet a bánat idéz elő.
               Gondolatai visszavetődtek az elhagyott városba, arczának föllángolt pirossága
               bevallá, hogy az szégyen; mert meg akart egy embert alázni, mielőtt a diadalszekérben
               maga mellett megtürné, hogy ezért kicsinyelte a többit.</p>
				<p>Tudta, hogy anyja nem fogja szivének titkát kérdezgetni; mert ha gyanitaná is
               vonzalmát, aggálytalan fogna mosolyogni rajta, tavaszi langy esőnek hinné, mitől a
               napernyő is megvédi. Tovább, tovább könyezett, végre mélázásában megkapta szivét a
               fájdalom, hogy minő joggal kicsinylené akárki is azt, ki az élettel küzdve nem
               gyülölte meg az embereket, a tapasztalatban a méhet követte; mert mindenből a mézet
               gyüjtötte, s a legünnepélyesebben nem egy nőnek hizelgő ámitás-, hanem többnek
               meggyőződésképen mondá: hogy nő a jutalma a férfiu pályájának, ha a legnehezebb,
               legküzdelmesebb lett volna is. A ki az alkalomnak fölhasználása nélkül mondja el e
               szavakat, pillanatra látszhatik magas homloku tanitónak, s mint ilyen leczkéztet
               talán, - de mert e szavakat önlelkéből adja: kincsét szórta el, hogy mások szedjék
               föl, és használva boldoguljanak vele.</p>
				<p>Az önvádat egy mentő sugallat védni akará, - az ifjunak óvatosságát, gondos
               tartózkodását ujra dölyfösségnek vádolá; de nem törölhette ki a visszaemlékezést,
               hogy ő harczolva küzdött az ifjunak közeledése ellen. Tudta, hogy ellentmondásában
               kéjt talált, - hogy a vélekedés ingerének készségesen engedett, s hogy gyengébbnek
               akará látni azt, ki nem az udvarlók nyelvén beszélt, s józan mert maradni, hogy ne
               hasonlitson a mindennapiaknak egyhangu élhetetlenségéhez.</p>
				<p>Világosan látta most már a lány, hogy alkalmat keresni, szint változtatni nevetséges
               lenne; mert az ifju nem támadhatja meg a kijelölt korlátot. Ez ember kerülni fog!
               Gondolja Böske, - s ha nem kerülne, valóban komédia lenne eddigi viselete. Vigasztaló
               gondolat e hiba után egy marad, szivben becsülni őt, s türni a csapást az orvoslás
               reménye nélkül, végre kimondani, hogy önkezével tépte el virágának legszebb
               leveleit.</p>
				<p>Néhány napi otthonlét összecsődité a vidéknek elevenjét, - a városi vendégek falusi
               telepeikről gyakran megfordultak Szijgyártóéknál, s az anya komolyan fontolgatott,
               hogy valaki a sok közől kitüntetve legyen. Meglehet, hogy a vendég anyák is hasonlóra
               törekedtek, egykét elvetett szó nem hiányzék, hogy az anya bizvást elfogadjon egyet
               az ajánlkozások közől.</p>
				<p>Az olvasót kérem, egészitse ki az ilyen tarka képeket, az anyáknak menthető
               vallomásait, melyekben ügyesen szőve foglaltatnak holmi részletességek, melyek
               kimondják, hogy: mi ennyit érünk! ennyiért kaphatók vagyunk!</p>
				<p>A négylovas fogatok vásárra kikészitve jelentek meg az udvaron, s az alispánné
               kellemes csiklandást érzett, hogy most válogathat.</p>
				<p>- Lányom! - mondja egy vendégváró délután a tágas kertben, - lehet‑e veled okosan
               beszélni?</p>
				<p>- Mit parancsol anyám? - kérdi a lány szenvedő és engedelmességet mutató
               arczczal.</p>
				<p>- Az egész megyének szine megfordult nálunk e napokban, -
               gyermekem, - megértetted‑e, hogy e tódulás nem czél nélküli?</p>
				<p>- Elunták magukat otthon, kedves anyám, - ide jöttek unalmat kergetni.</p>
				<p>- Miattad jöttek,lányom - nyilatkozik az anya gyermekét
               karjára füzve, - tovább nem hallgathatunk, - vagy kosarat valamennyinek, vagy egynek
               igent, lányom, - ez igy megyen. - A szomszéd megyét nem idéztetheti meg apád a
               vármegye esküdtjével.</p>
				<p>- Megijesztett,anyám, - mentegetődzik a lány, - bocsásson meg
               őszinteségemnek.</p>
				<p>- Mindig meg fognál ijedni, lányom! ez a lányok sorsa! -
               mondja bátoritólag. - Jer, elszámlálom a neveket, - aztán válaszsz kedved szerint, -
               hisz egytől‑egyig ösmered őket.</p>
				<p>- Óhajtanám, hogy anyám is valóban ösmerje őket. - mondja
               Böske komoly hangsulyozással; mert a válságos perczben élénken emlékezett arra, ki a
               mértékben többnek bizonyult anyja vendégeinél.</p>
				<p>- Eszeden légy, gyermek, - inti az anya, - ne játszál könnyelmüen, s gondold meg,
               hogy hugaid egy év előtt hagyták el a zárdát, s nagynénédtől haza várom őket.</p>
				<p>- Félsz anyám, hogy versenytársaim lesznek, s én irigykedni fogok rájuk?</p>
				<p>- Mástól félek, meggondolatlan gyermek, - hogy sokan lesztek, - egy fészekben három
               leány nem jó jövendölés, - a sor rajtad van, éljünk az alkalommal.</p>
				<p>- Tekintsen engem ugy, mintha nem is volnék.</p>
				<p>- Régen látnak, Böském, - nem dughatlak el, - s ha te mindenkit ijesztettél, hugaid
               sorsát te ejted el, - ezt őszintén mondom.</p>
				<p>- Engedelmeskedem, anyám! - igéri a
               lány majdnem elszédülve a soha nem hallott szavakra, melyek tulvilágosan deritének
               föl egy ösmeretlen állapotot, melyben az anya inkább ma, mint holnap ad túl
               gyermekén, ki, - mint a jelen esetben, - sietni kénytelen, hogy el ne zárja a
               többinek utját.</p>
				<p>- Most beszélsz okosan, - mondja az anya, - Szőllősy Imrének anyja harmadszor sugta
               meg, hogy fiának akar. A fiu elegáns, apja apád előtt volt alispán, egyetlen fiára
               tekintélyes vagyont hagyott, s a mi legfőbb: tőszomszédosunk, s ha egykor apádat az
               Isten...</p>
				<p>- Ne többet, kedves anyám, - olcsóbbért is engedelmeskedem, - mondja a lány anyjának
               hideg okoskodásától megborzadva, - igent mondok.</p>
				<p>- Köszönöm a választ, jó gyermekem, - biztam eszed- és engedelmességedben.</p>
				<p>Néhány forduló közben elvégezték a beszédet, Böske még a kertben maradt, hogy
               virágokat szedjen, mire anyjának csókja engedelmet adott.</p>
				<p>A kanyarulatoknak lombosabb részébe sietett a lány, ismételte anyjának szavait,
               melyekből meggyőződött, hogy a lánynak rövid ideje van, mint a pillangónak, mely
               szárnyának aranyos porában hasztalan büszkélkedik, a legelső kiméletlen érintés
               leszedi a bűbájos szinvegyületet. Tudtán kivül lépdelte át a kanyargó utakat,
               szivének fájdalmában vergődött, s önhibáját vádolva csak egyszer gondolt az
               irgalomadó eszmére: Bár ő bátorkodott volna gyenge lenni, hogy
               nyilatkozzék, - talán ma boldog vagyok, s atyám megértett volna!</p>
			</div>
			<div type="chapter">
				<head>
               Már késő.
            </head>
				<p>Becsületére vált a táblabirói világnak, hogy a hivatalból élést
               szégyennek tartá, nehogy a gyanusitás ráfogja valakire, hogy a nyomorult fizetés
               mellett az igazság rovására hizik. - Őseink büszkén viselték a
               hivatalt; mert nem éltek abból.</p>
				<p>Szijgyártó alispán ur fájó szivvel ereszté haza gyermekét, az apának éles látása
               felfödözé, hogy lányában két érzelem veszett össze: a szivnek vonzalma a
               büszkeséggel, - s ez utóbbi győzött az előbbi fölött. A férfiui érett gondolkozás
               legkönnyebben bukik meg a nőknek rejtegetett gondolatainál. Hiába, itt nem használ a
               tekintély, a vallatást nem segiti elő a meglepő keresztkérdéseknek ügyessége, s az
               apa akkor érzi először, hogy gyermeke már joggal bir, - s az egyéntől a kiméletet megtagadni gyengédtelenség.</p>
				<p>Mohón kapott az alkalmon, hogy Egerszegivel egy peres ügyben a vidékre rándulhatott,
               nem távol birtokától. A váratlan alkalom a sors intézkedésének látszék, mely tán
               kivezet a hinárból; azért az ügyvédnek kérés nélkül ajánlá, hogy a második alispán
               helyett fogja végezni a fönnforgó visszahelyezést. A véletlen ez uttal ellenkezőt
               szült, mint az alispán gondolt; mert a visszahelyezés épen Szőllősyné birtokán
               történt, hol a pert a hölgy nyerte meg, a megoldási reményt pedig az alispán. Ebéd
               után az özvegy urhölgy magános beszélgetésben rebegő örömmel mondja az alispánnak,
               hogy nejétől levelet kapott, melyben az anyák beszélgetésének tárgya volt a
               legmelegebben előadva, hogy az anya és lánya a leendő házasságba egyez, ha az apának
               kifogása nem lesz.</p>
				<p>Az alispán hidegvérrel nyult nejének leveléhez, elolvasá a sorokat, melyekben a
               végeldöntésnek teljes joga az apára volt kikötve; tehát a nőnek eljárása hiba
               nélküli. Már vissza akará adni a levelet, midőn Szőllősyné gyengéden átforditja a
               lapot a másik oldalra, hol Böske szerényen köszöni az őt megtisztelő választást,
               elnézést kér gyarlóságai iránt a jövendő második anyától, s ha hogy az atya másként
               rendelkeznék, ezt, kérve kéri, ne neki tulajdonitsa.</p>
				<p>- Engedje meg nagysád, hogy hazulról küldhessem meg válaszomat, - mert ez csak
               véletlen, hogy itt tudom meg, - s nagysád méltán követelheti tőlem, hogy e szép
               kitüntetést kellő komolysággal végezzem el.</p>
				<p>Az elmondott szavakban a zavart a meglepetésnek számitá be Szőllősyné, s megsugta a
               kikisért kedves vendégnek, hogy egyelőre családi titok marad, mi nem való még az
               emberek fülébe.</p>
				<p>A váratlan tárgy rendkivül meglepte az alispánt, - elfeledte, hogy a mai napnak
               eljárására okmányt készítsenek, s hogy azt alá kell irni. Elhajtatott,
               megparancsolván kocsisának, hogy ne kimélje a lovakat. A kocsis körülnézett a
               láthatáron, az erősen tóduló felhőkben kereste a sürgölésnek okát, de azok miatt ő
               nem aggódott; mert fél óra előtt nem érkezhetett el a viharnak eleje. A parancsnak
               engedelmeskedve, szokatlan rövid idő alatt megérkezett, s az alispánné messziről
               látta, hogy a lovak haladása siettetésből különbözik más alkalmaknak
               mérsékeltségéhez.</p>
				<p>Az alispánné harmadnap előtt irt férjének egy előkészitő levelet, s hogy sietve jött,
               igen természetesnek látszék. Izgalommal számitá az asszony Szijgyártónak a
               lépcsőzeteni fölérkezését, szivének dobbanásait majdnem hallá, mert hogy félt,- azt hangosan mondá, egyedül állva a lépcsőhöz
               legközelebbi teremben.</p>
				<p>- Tudtam, hogy megjössz, kedves öregem, - mondja számitott
               édeskedéssel, - ma kaptad levelemet?</p>
				<p>- Leborotválták bajuszomat az uton, hogy Szőllősynek nézesz?</p>
				<p>- Nem a városból jösz?</p>
				<p>- Szőllősynétől jövök lóhalálban; mert azt a levelet olvastam, a mit annak irtál.</p>
				<p>- Ez ügyetlen esett ki, kedves öregem, - akadozik az asszony,
               - bátran lepirongathatsz, zugolódás nélkül türöm.</p>
				<p>- Lefegyvereztél, asszony - ma leszek életemben először élhetetlen, - mert belátom, hogy a társadalomban legsilányabb
               állapot, ha nevetségessé leszünk! - mondja az alispán, és közbeszólást nem várva
               folytatja: Lányod erőltetés nélkül irta leveled második lapjára azt a néhány
               sort?</p>
				<p>- Kérdezd meg őt, - azonnal behivom.</p>
				<p>- Gyáva vagyok ilyen kérdésre, inkább elhiszem.</p>
				<p>- Hidd el, férjem, hogy az anyánál nem szeretheti jobban gyermekét az apa, meg vagy‑e
               nyugodva?</p>
				<p>- Nagyon meg vagyok - mondja a férj, - mint a megvert ellenség. - Nézd, mily
               alázatosan teszem le a fegyvert.</p>
				<p>- Rosszalod választásomat?</p>
				<p>- Szőllősy legkedvesebb barátom volt, - feleségét ma is elvenném, ha nőtlen volnék, -
               ez az én véleményem. Hogy fiát szereti‑e leányom? Ez lenne kérdés, ha a feleletet
               előbb meg nem kapom. Elhamarkodtál mindent, asszony - ez a hiba; mert én azt hiszem,
               hogy e meggondolatlan lány daczból megyen férjhez, - s elmenne a legutolsó
               esküdthöz, mert ti nők szenvedélyből sirtok, - és néha keresitek a bajt, hogy
               nyöghessetek.</p>
				<p>- Mondj erősebb szavakat, édes öregem, - biztatja az asszony, - igen meggondolatlan
               valék, hogy egy órában irtam neked és Szőllősynének; - de hisz apai hatalmad szent,
               határozz magad.</p>
				<p>- Igyátok meg levét firkálástoknak, - mondja a férj indulattal. - Téged tervcsinálási
               hajlamod ragadt el, lányodat a szeszély. Nem tudok rátok méltóbb büntetést, mint hogy
               két hónapig hallgatni fogtok, ez változhatlan határozatom. Boszankodjatok ti is:
               nyögjünk mind a hárman.</p>
				<p>Az ablakok még nyitva voltak a rekkenő meleg miatt, könnyen meghallhatták, hogy a lak
               előtt kocsi állt meg. Kinéztek az ablakon, hogy az érkezőt jókor felismerjék. A
               csinos fogatról már az udvarra lépett a vendég, - ezért az asszony ürügyül használta
               az előbbeni beszédnek félbenszakasztására a kérdést:</p>
				<p>- Kié lehet e gyönyörü két ló?</p>
				<p>- Becsületes emberé, ki a munkát élvezettel végzi, Egerszegi ügyvédé.</p>
				<p>- Távozom, férjem, - mondja a nő sietve, alkalmatlan lennék.</p>
				<p>- Várj kissé! - tartóztatja az alispán nejét. - A zivatar azonnal itt lesz, el nem
               ereszthetem bolondjában. Itt fogom marasztani; tehát kikérem a savanyú képeket. Böske
               maradjon szobájában; a zivatarból két adaggal beérem egy napon.</p>
				<p>Az asszony lehető sietséggel távozott, hogy ne találkozzanak. Ezen czélját elérte,
               jókor ért Böskéhez, és elmondá, hogy a mai napon jobb lesz egyedül maradnia; mert
               atyját nagyon meglepte a tudósitás, - aztán vendég is érkezett, s ha itt marad, nem
               tudnák ma nyájasan fogadni.</p>
				<p>Egerszegi bocsánatot kért az alispántól, hogy lakáig üldözi; de el méltóztatott
               feledni az aláirást, ezért hozta el az okmányt, ha sziveskednék névaláirásával
               megerősiteni.</p>
				<p>- Ki ne nevessen, uramöcsém, - először voltam életemben ilyen szórakozott, pedig
               vénemberhez az ilyen nagyon illetlen.</p>
				<p>- Fél órával előbb vagy utóbb, - ennyi a különbség! - mondja Egerszegi előterjesztve
               a kész irományt.</p>
				<p>- Ne siessen uramöcsém, - ma ugy sem megyen tovább, - látja, hogy a viharnak
               megy.</p>
				<p>- Hálás köszönetemet a vendégszeretetért, alispán ur, - mondja Egerszegi, - lovaim
               nyugodtak, az országuton egy kissé latyakosan is a városba érek három óra alatt.</p>
				<p>- Megyen a patvart, - zörgölődik az alispán, - ezer köpönyegben is bőrig áztatja e
               förgeteg.</p>
				<p>- Nem árt, - a nyári eső fürdő gyanánt használ, s leveri rólam a nappali port.</p>
				<p>- Bolondság volt Szőllősynétől, hogy már ő eleresztette, - bizony megzavarta valami a
               fejét. - teszi utána dörmögve.</p>
				<p>- Teljes bocsánatot érdemel a jó urhölgy, - mert a mint mondá...</p>
				<p>- Mondott?... kérdi meglepetve Szijgyártó,... Mernék fogadni,
               hogy tudom, mit mondott.</p>
				<p>- Alispán ur tudhatja, hogy miféle levelet mutatott, s a beszélgetésben történt
               megegyezésnek eredményét sietve kell tudatnom Szőllősy Imrével, hogy maradjon az
               egész egyelőre családi titok.</p>
				<p>- Mégsem eresztem el önt!... - mondja az alispán boszusan, - reggelig elő nem bujnak
               a verebek, hogy meghallják és elcsiripolják, - maradjon ön reggelig.</p>
				<p>- Szavamat adtam, alispán ur: megtartom; ha az utról az árokba mosna is a viz, -
               elindulok.</p>
				<p>Szijgyártó aláirta az okmányt, beporozta és odaadta Egerszeginek.</p>
				<p>- Most tudja ön, - mi az oka, hogy önt, szolgabirót és esküdtet ott feledtem.</p>
				<p>- Ki vádolhatná alispán urat?</p>
				<p>- Öcsém!... mondja az öreg,... én félek, hogy ügyemet ma elvesztettem, - s nem
               appellálhatom.</p>
				<p>Böske a vendég elől édesörömest kitért, - a mai nap nem vendégek számára való.
               Szobájából az emeletnek tornáczára ment ki, hogy a kertre nézzen le, melynek szép fái
               már hajlongtak a viharnak előszelétől. Fiatal lelke hasonlitást keresett a gyengébb
               ágak engedelmes meghajlásában, s békitgette magát, hogy nálunknál hatalmasabb erők
               parancsolnak, miért küzdenénk annak zudulása ellen?</p>
				<p>Rideg volt belseje, - s azt gondolá, hogy engedelmessége mégis némi erkölcs! mert
               anyjának aggodalmait eloszlatja, s ha boldog nem lehet, - lelki megadása mutassa,
               hogy a bünhödéstől nem irtózik. Talán azt kellett volna meggondolnia, hogy a leendő
               férjet megcsalja szeretetlenségével? Erre nyugodtan megfelelt magának: A mely férfi
               anyjára hagyja a választást, az olyan nem keres, nem is érdemel szivet, hát nem marad
               vádolni való.</p>
				<p>Egerszegi a csarnokba lépett, Böske hirtelen visszanézett, s ijedten ösmeré föl
               Egerszegit.</p>
				<p>- Ön itt?</p>
				<p>- Egy perczig még, aztán a városba sietek.</p>
				<p>- Van még valaki atyám szobájában?</p>
				<p>- Tudtommal senki, kisasszony, - negyedóra óta kivülem nem volt ott senki.</p>
				<p>- Nem marasztotta önt atyám? Lehetetlen, hogy e viharban távozni engedhesse.</p>
				<p>- Bizonyosan marasztott; kisasszony, - mondja izgalommal az ifju; de olyan megbizást
               vállaltam Szőllősyné nagyságától, hogy nem maradhatok kegyed
               érdekében sem.</p>
				<p>- Szőllősyné nem látta, hogy a förgeteg közeleg az egész láthatáron a város felé?</p>
				<p>- Ő boldog, a boldogok pedig elfeledik a külső világot.</p>
				<p>- Meggondolatlan asszony.</p>
				<p>- Bocsásson ön meg neki. - Fiának küld izenetet.</p>
				<p>- Hogy kürtölje ki a világnak diadalát?</p>
				<p>- Hogy egyelőre még hallgasson.</p>
				<p>Ezen szavaknál a vihar egész erejével megérkezett, Egerszegi maga is megdöbbent az
               elemnek erejétől; de már vissza nem léphetett, s meghajtá magát, hogy a bucsuzást
               bevégezhesse.</p>
				<p>- Én fölmentem önt e borzasztó uttól - mondja a lány halaványan, mert szavai mást
               jelentének, s a fiatal embernek először engedett alkalmat, hogy közeledhessék.</p>
				<p>- Ne sajnáljon, kisasszony, - majd az uton kibékülök sorsommal, mely nekem csak ilyen szerepet szánt.</p>
				<p>- Lépteket hallok - mondja Böske szobája felé nézve, s remélve, hogy anyja.</p>
				<p>- Az alispán ur kinevetne, hogy oly sokáig késem. Isten velünk!</p>
				<p>***</p>
				<p>Az apa lépett ki, hogy mégis visszakényszeritse az ügyvédet; de már az udvaron
               lehetett, s igy csalódva mondja: Már késő!</p>
				<p>A lány oly jelentésteljeseknek találta e szavakat, hogy szobájában sirva ismétlé: Már késő!</p>
				<p>Éjfélben ért a városba Egerszegi bőrig ázva, s a hidegtől reszketve állt meg
               Szőllősynek laka előtt. Leugrott a kocsiról, hogy felzörgessen valakit a
               házmestertelen házban, - már a kilincset akará fogni, mikor Szőllősy a kaszinóból
               jőve köszönti a kopogatót.</p>
				<p>Félrehivta a fiatal embert, anyjának izenetét közölte vele, hogy egy ideig hallgatni
               kell a két család érdekében. A fiatal embert sokáig nem hagyta beszélni, hogy
               körülményesen értesitse, aztán haza siethessen.</p>
				<p>- Már késő! - mondja Szőllősy, - Kérgessynek megsugtam ma délután, s a vén bolond az
               egész városnak elmondta “négy szem között”,s már esti kilencz
               órakor a századik jött szerencsét kivánni.</p>
				<p>- Hány óra lehet most? - kérdi Egerszegi fogvaczogva az átázott ruhában.</p>
				<p>- Elmult tizenkettő.</p>
				<p>- Semminek sem vagyok oka, mondja az ügyvéd, - láthatja ön, hogy kocsimmal jöttem
               ide, hogy valahogy későbben ne jöjjek egy perczczel. Jó éjszakát kivánok.</p>
				<p>Haza hajtatott, ruhát váltott; de már félig eszméletlen feküdt le ágyába, s reggelre
               a belépő legény alig ösmerte meg urát. Összelármázta a házat, orvosokért futtatott,
               hogy a melyiket előbb érik, fogják meg, s a legközelebbi negyedórában három állt a
               betegnek ágya mellett. Nem vélem szükségesnek, hogy a “recipé”‑ket ide irjam, volt
               elég, s tömték az ifjuba a minden izü levet; mert az orvosok, szokásos módjuk
               szerint, kimondák, hogy ez hallatlan makacs nyavalya, ilyen ötven esztendőben fordul
               elő egy, s ha a beteg meggyógyul, ez lesz a nyolczadik csuda, nem a gőzhajó, - pedig
               az is valami.</p>
				<p>Egy hétig nem halt meg, az emberek reggeltől estélig találgatták, hogy egy rongy
               meghülésen kivül mi lehet még oka a sulyos bajnak. Kérgessy nemes részvéttel kiáltá
               ki, hogy bizonyosan a Szijgyártó és Szőllősy‑családoknak szövetsége hatott az ifjura.
               Széchenyi már akkor megirta a Hitelt, s a buzgó közönség ebben követte a nagymestert,
               és mindent hivő buzgalmában ezt a hirt mohósággal hitte.</p>
				<p>Alispánék bejöttek a városba, és negyedóra alatt megtudták Egerszeginek állapotát. Az
               asszony hallotta, és azonnal elfeledte. - Böske egy hét óta félt e hirtől, s hogy
               most hallá, - eltompulva mondá: Előre tudtam! Az alispán nem
               szólt, botját kezébe vette, s a megyeházból egyenesen az ügyvédnek szállására
               ment.</p>
				<p>Az első szobában Gerstner járt föl‑alá, szemei könyeztek, s midőn az alispán
               belépett, nem törülte le a férfiaknál megróható jeleket. Némán nyujtá kezét az
               alispánnak, ki a bérlőnek e részvétét nagy megindulással tapasztalá.</p>
				<p>- Baj van? - kérdi az alispán a következményből itélve az ifjunak állapotára.</p>
				<p>- Nem értem az orvosok mesterségét, - válságról beszélnek, s azt mondják: eltarthat
               napokig.</p>
				<p>- Mióta van a válság? - kérdi az alispán.</p>
				<p>- Tegnap óta észlelik, - igy mondják, - ott benn őrzik hárman; mert megmondám, hogy
               ezer forintot adok a jobbulásnak első hireért. Nem is megyek el, - az éjjel itt
               háltam, - s itt maradok addig, a meddig.</p>
				<p>- Most jut eszembe, hogy kegyednek ügyvéde volt a boldogtalan gyerek - mondja
               gyanitólag az alispán.</p>
				<p>- Ügyvéd annyi van, hogy kaszáltathatom, mint a zabot. - Barátom volt, kedves alispán
               ur, - ez a gyermek parancsolt nekem, s életemben ettől hallottam a leplezetlen
               igazságot; mert ennek Gerstner voltam, - numero egy ember, - egyéb semmi,
               punktum.</p>
				<p>- Meglep, a mit Gerstner barátom mond, - holott kegyed nem kényeztette el az
               embereket.</p>
				<p>- Azok pénzemtől féltek, s interesben engem süvegeltek, - mondja duzzogva, - hanem ez
               belém nyult, mint az éléstári fiókba, - s markomba tette, hogy nem mind lisztláng, -
               bennem is sok a korpa.</p>
				<p>- Kegyedet én nem hittem ily türelmesnek, még kevesbbé pártatlannak maga
               ellenében.</p>
				<p>- Kedves alispán ur, - mi gazdagok kimondhatlan nyomorult ficzkók vagyunk. Fölrakjuk
               hátunkra a kincset, czipeljük a nyilt téren kincsünket, s ostobán elhiszszük, hogy a
               süveget előttünk veszik le, - pedig az irigylett terhet bámulják. Ha a vaksors
               lekapja hátunkról az értéket, elmennek mellettünk, s mint a teherhordó szamárra,
               rácsapnak, hogy kincset hordva is kórót eszik. Mi nem tudjuk, hogy álljon félrébb, -
               mert ez állat hires, hogy a léleknek külön élvezetei vannak, melyek osztalékai a
               kevésbbé vagyonosnak, ha esze van, az élvezetet jókor fölismerni. Engem ez a fiatal
               ember tanitott meg egyremásra, - most már válnék belőlem ember, ha tanulmányomat
               befejezhettem volna nála.</p>
				<p>Kinyilt az ajtó, az orvos kidugta fejét, hogy valakit keressen.</p>
				<p>- Itt vagyok! - mondja Gerstner olyan érzelemmel, hogy már szeretné odaadni az ezeres
               bankót.</p>
				<p>- Fél óra óta ébredezik, - mondja az orvos, - előbb fölveté szemeit, s megismert
               bennünket.</p>
				<p>- Ugy beszéljen, orvos ur, hogy én értsem, - mondja Gerstner. - Mit jelent, hogy ő
               megismer valakit?</p>
				<p>- Hogy az általános támadás tetemesen megszünt, - s az életerő hatalmasan küzd a
               nyavalya ellen.</p>
				<p>- Kell valami ennivaló? - azonnal rohanok a vendéglőbe.</p>
				<p>- A lelket kell ébreszteni, - kedves Gerstner ur! - véli az orvos. - Bizik‑e magában,
               hogy szórakoztatni tudná, - mert akkor kérném, hogy menjen be.</p>
				<p>- Barátom, - én csak alkudni és parancsolni tudok, - most meg külön még félek,
               nincsen bátorságom; mert hihetőleg rivafakadnék.</p>
				<p>- Bemegyek én! - mondja az alispán Gerstnernek háta mögül, - mire az orvos kész
               örömmel nyitá meg az ajtót a mellékszobába, onnét a másikba, hol a beteg feküdt.</p>
				<p>Egerszegi az alispánt azonnal megismeré, s a részvéten megörülve, arczának egy
               kellemes átsugárzásával fogadá vendégét.</p>
				<p>- Ezt a pört megnyerte, uramöcsém, - mondja Szijgyártó kedélyesen, - eljöttem, hogy
               mint alispán reponáljam önt az előbbi állapotba.</p>
				<p>A fiu nem tudott szólni, kezét nyujtá az alispán felé, hogy hálával fogja meg a
               szónak hiányában.</p>
				<p>Az orvosságos üvegeket székestől eltolá az alispán az ágytól, s jó kedvet erőltetve,
               mondja egy üvegcsét fölemelve.</p>
				<p>- Itt vannak a perorvoslatok, - mondhatom szép számmal, - no, majd a gyógyszerész
               elhozza a perköltségeket is.</p>
				<p>- Meglepett e részvét! - mondja gyengén a beteg.</p>
				<p>- Egy szót sem, - engedetlen fiatal ember! Máskor higyje el, hogy az elemek nagyobb
               urak, mint a gyarló ember.</p>
				<p>- Az első a kötelesség - válaszol az ifju a tilalom daczára.</p>
				<p>- Majd beszélünk máskor a kötelességről, - akkor meg is dorgálom, - most nem
               háborgatom nyugalmát. - Láttam és megnyugszom. Isten önnel. - S a részvétteljes
               alispán gyengéden megsimogatá az ifjunak arczát, aztán a fáradt kézért nyult, hogy
               azt kényelmesen elhelyezze.</p>
				<p>A fiu minden erejét összeszedte, az alispánnak kezét ajkához voná, s megcsókolá.</p>
				<p>- Kedves gyermekem! - mondja az alispán rendkivüli megindulással, aztán lehajolva,
               tökéletes atyai indulattal csókolá meg, s hogy az elérzékenyülésnek visszahatása ne
               legyen, örömkönyes szemmel mondja:</p>
				<p>- Nini, - még kinevetnek az orvosok, hogy a biró és ügyvéd elérzékenyül, pedig máskor
               hány embert megríkatunk.</p>
				<p>A kedély, mely mélyebb érzelemből fakadt, az ifjunak szivébe csöppenté az életerőt;
               mit a gyógyszertárak ingerei nem helyettesithetnek, mint nem árulnak örömet,
               boldogságot és lelkesülést, mely a vért csudálatosan buzditja. Az ifjunak arczára
               rajzolódott az uj élet, melynek a remény jobb jövendőt igért.</p>
				<p>Az alispán hazament. Böske az emelet ablakából látta atyját visszafelé jőni, tehát
               elébe sietett, hogy arczán meglássa a hirt, hisz jól tudta, hogy apját nemes szive a
               beteghez üldözte oly gyors léptekkel, hogy a hajdu egy sietős levéllel nem érte utól
               az ügyvéd lakásáig. A lépcsőn vidáman jött föl az öreg, s az előzékeny gyermeknek
               készséggel nyujtá jobbját, mit az hevesen megcsókolt. Talán égett még a kezén az
               ifjunak kézcsókja, mert a lány ajkának helyét ugyanott érezte, - s e meglepetésében
               azt mondja.</p>
				<p>- Ez a kézcsók hozzon áldást reád, leányom, ha az Isten méltónak tart a
               boldogságra.</p>
				<p>- Rejtett szót mond, kedves atyám, - kérem fejtse meg nekem is.</p>
				<p>- Valljunk meg egymásnak mindent, - gyermekem. Van‑e titkod, mit anyádnak meg nem
               vallottál?</p>
				<p>- Nem kérdezett: nem vallhattam meg... S ha kérdezett volna is, fél titkot mondhattam
               volna meg.</p>
				<p>- Játszottál a tüzzel...</p>
				<p>- Szárnyaimat égetém meg, kedves atyám, - s nem tudom, megbocsát‑e az Isten.</p>
				<p>- Ha büszkeségedet megfékezed.</p>
				<p>- Atyám! - mondja méltósággal a lány, - a sokért sokat szenvedek; de a nőnek nincsen
               joga a boldogságra, ha egészen megalázza magát. - Ezen szavaknál ujra megcsókolá
               atyjának kezét, s a szobába akart rohanni. Az apa kézen tárta a leányt, s ujra
               ajkához tolta kezét, mit az szenvedélyesen megcsókolt.</p>
				<p>- Lányom, - az ő ajkának helyét érinted most, - tudom, hogy ez volt az ő
               vallomása.</p>
				<p>- Egy szó kell még atyám, - azon szó nélkül a boldogtalanságot választom inkább.</p>
			</div>
			<div type="chapter">
				<head>
               Értsük meg egymást.
            </head>
				<p>Az egész megyének hirkovácsa kalapálta a hirt Böskének férjhezmeneteléről. Már
               mondám, hogy a házasság előtt egy ellenség sem maradt néma, s a nyelv, ez az éhes
               husdarab, kiméletlen vagdalkozott, hogy sebet ejthessen, s a káröröm meglehetős
               igazán tapogatott, hogy Böske vonzalma ellen fogna az uj frigybe lépni. Szőllősyné
               leginkább aggódott a sok beszéd miatt; mert az öreg nem nyilatkozott, s valódi alap
               nélkül állhatatosan tagadta, hogy a szövetség már megkötve lenne.</p>
				<p>Másfél hónapi szenvedés után engedték meg az orvosok, hogy Egerszegi az ágyból
               fölkelhessen. A szegény ifju alig tudott a második szobába lépni támasz nélkül, s
               az öreg Gerstnernek karján a nyugágyra dőlve mondja:</p>
				<p>- Nem szánni való az ember, hogy lelkének hüvelye ily gyarló?</p>
				<p>- Barátom, ne okoskodjék, - ha én az órámat készakarva vágom a falhoz, nem tudom,
               hány órás csinálja meg ujra, ha tiz uj kereket nem tesz bele. Legyen türelemmel,
               kerekei megvannak, csak hogy még egy kissé nyikorogva járnak. Egy hét mulva
               átvitetem önt nőm lakására, ott a nagy kertben a friss légen erőre kap.</p>
				<p>Az öreg édesapaként viselte gondját az ifjunak, egy hét mulva este hordszékben
               vitette át Aladárékhoz, s a földszintnek kertre nyiló szobájában helyezé el, hogy a
               még teljes erejü nyárutónak üditőbb levegője pótolja gyorsabban a kimerült erőt. Irma
               nem tudta apjának intézkedését, különben vigyázott volna, hogy valahányszor Böske át
               szokott jőni a délutáni órákra, észre ne vegye, hogy a féltett beteg itt van. Az
               óvatos menyecske kimondhatatlan röstellené, ha az ifjunak a váratlan találkozás bajt,
               Böskének pedig feszélyt okozna, s még azt hinné, hogy a jóakarat erőszakolásig
               avatkozik.</p>
				<p>Másnap az orvos délután meglátogatá az üdülőt és kérte, hogy majd naplenyugvás előtt
               egy órával, az enyhébb légre menjen ki, ha erőlködésbe kerül is. Negyed órai mozgás
               egy héttel előbbre segiti a már amugy is türhetetlenkedőt. Egerszegi alig várta, hogy
               a kijelölt idő érkezzék, az életnek ingere a léleknek fájdalmán is győzni készült,
               mert a foglalkozásból nagyobb szórakozást remélt.</p>
				<p>Irma Böskével egy akáczacsoport alatt üldögélt, - férje honn nem lévén, - ketten
               beszélgettek. Irma néha fölugrott, a távolibb virágágyakból választott szálakat
               hozott, s a szenvedő lánynak bohókás kedvteléssel ismételte, hogy egykor a
               zárdakertben miként tanulták meg egymástól, hogy melyik virágnak mi jelentősége van
               egyesleg, s ha a különböző szálakat rakják össze, miként lehet egy mondatot
               kiegésziteni. A visszaemlékezésnek édes képei erőt vettek Böskén, s Irma férjét
               akarván egy mondattal meglepni, virágokból szedte ki: Késtél: haragszom; megjöttél:
               megbocsájtok!</p>
				<p>- Meg fogja‑e érteni?</p>
				<p>- Ablakába teszem - mondja Irma egy csókkal bocsánatot kérve pillanatnyi távozásáért,
               a sürübb kanyarulaton eltávozott azon irány felé, mely az épületnek sarka felé vezet,
               ellenkezőleg azon részszel, melynek Egerszegi volt most a lakója.</p>
				<p>Az orvostól kiszabott percz elérkezett. Egerszegi botra támaszkodva lépett ki a
               kertbe. Nagy lélekzetet vett, szivében a vér élénkebben lüktetett, - mert az éltető
               lég egy gondolat alatt átjárta. Óvatosan lépdelt a finoman homokozott uton, a
               virágoknak élénk szine csábitólag mosolygott, - s a vidám élet buzditólag hatott
               idegeire.</p>
				<p>Körülnézett, - senkit sem látott az ismert utakon, csak a visszaemlékezés idézte elő
               azt a daczos arczot, mely erőnek erejével ragadta meg az ifju kebelnek melegét, mely
               arra van teremtve, hogy éljen és életet adjon. Az agyat megragadá a multnak képe; az
               ifju elfeledkezve magáról, mindinkább elmélyedve ment odább, hogy megszokja az
               egykedvüséget ez emlékezetes helyen, s ekképen leküzdje az indulatot, mely
               uralkodott rajta. A bódult feledkezés messze csalta, s hirtelen érzé, hogy messze
               ment, - közelében nincsen pad, melyen kinyugodhassék, s ne hogy lerogyjon, egy
               karcsu akáczának szárához menekülve, azt átölelé, s a gyengeségen kifakadva mondja: -
               Istenem, - adj erőt, mert látod, milyen gyámoltalan vagyok.</p>
				<p>A hangok felébreszték Böskét, ki alig két ölnyire ült a hajlásban, - hirtelen
               fölugrik, meglátja a kapaszkodót, hozzá rohan, karjára veszi, és az átölelt ifjut a
               gyepágyig vezeti.</p>
				<p>- Büszke férfi! - mondja a lány, - a nagyobb hatalom a gyengét küldi védelmedre!</p>
				<p>- Itt lát ön, teljes nyomorultságomban, a szellő lefujna, mint a hervadt levelet.</p>
				<p>- Támaszkodjék rám, - mondja Böske átkarolva az ifju derekát.</p>
				<p>- Gondolja meg ön, hogy avatatlan szemek vádolni fogják.</p>
				<p>- Mit törődöm én az emberekkel.</p>
				<p>- A férfi nőtámaszra szorul.</p>
				<p>- Büszke lény, - még most is vergődik, hogy erejére támaszkodhassék.</p>
				<p>- Megadom magamat, nálamnál büszkébb gyermek - szól az ifju, - gyengeségem lett erőm,
               - kimondom, hogy szeretlek, - ám nevess ki, - hogy a diadal tökéletes legyen.</p>
				<p>- Imádkozom,- mondja a lány, - a szentekhez méltó dicsőüléssel
               arczán, - ez legyen viszontvallomásom.</p>
				<p>A kimerült ifju a lánynak ölelő karjára hajtá vissza fejét, - a lány pedig az égre
               nézve, könnyeit engedte szemeiben csillogni, s megtisztulva minden hiuság- és
               kevélységtől, hálát adott az Istennek.</p>
				<p>Irma visszajött édes tréfájából, már tudta, hogy Egerszegi a lakban és a kertben van,
               kémlelve jött a kanyarulaton, előbbi helyükre fordulva. Hirtelen megállt, hogy e
               váratlan csoportozatot bámulja. A halvány fő ott pihent a lánynak karján, - a lány
               még folyvást a kék égre nézett, csak a könyek beszéltek, hogy a hála most küldi az
               égbe köszönetét; mert utjaik összetalálkoztak.</p>
				<p>Csöndesen visszahuzódott, átkerült a másik fordulóra, hogy az édes álmot félbe ne
               szakaszsza. Lassu lépésekkel tévedezett ide s tova, hogy hosszabbra nyuljon
               késedelme, - végre óvatosan előre ment, s látva, hogy az ifju fölegyenesedett, oda
               rohant, s oda nyujtá két kezét szeretteinek, mint az el nem feledett emlékezetes
               napon.</p>
				<p>- Barátnétok áll itt! - mondja gyengéd czélzással Irma, s a két kezet lassan
               egymáséba tevé. Áldásomat e frigyre.</p>
				<p>- És a menyekző? - kérdé Egerszegi Böskére nézve.</p>
				<p>- Mondtam! hogy épen önt oda sohasem fognám meghivni.</p>
				<p>- Magam jövök. Öné a győzelem.</p>
				<p>***</p>
				<p>A visszaindulás előtt Irma édesdeden kéri őket, Böskét átölelve, s az ifjura
               áttekintve:</p>
				<p>- Ugy‑e, nem önmagatokra: egymásra lesztek büszkék?</p>
			</div>
			<div type="chapter">
				<head>
               Az apa.
            </head>
				<p>Hogy az emberek keveset beszéljenek, azt kellene
               megparancsolni előbb, hogy sokat beszéljenek.</p>
				<p>***</p>
				<p>Az alispánnénak nagy boszuságára a vármegyének keztyüben járó népe másfél hónapig
               következetesen járt az alispáni szállásra, hogy szivbeli jókivánságát elmondja a
               kihiresztelt házasságra, melyet ő kénytelen volt két álló hónapig tagadni, s minden
               ujabb jó kivánságnál tőrdöfést érzett; mert a férj az előre kikiáltott hir miatt
               megtagadhatná beleegyezését.</p>
				<p>A jó kivánók tiszteletteljesen megelégedtek egy ideig az alispánék tartózkodó
               nyilatkozatával; mert a társaséletnek vannak ártatlan szunyogjai, melyeket egy kis
               pipafüst elhajt. Később jöttek a darazsak, melyek a bizalmat követelik, s megrohanják
               a békés köpüt, hogy a méhtől elszedjék a nem közös tulajdont.</p>
				<p>A kis városi életnek millió szeme, millió füle van, s ha van a toronyban óra, mely a
               hajnalt, delet és éjt szabályszerüleg bejelenti, - az egyesek a jelzés után ébrednek,
               esznek és lefekszenek: a szemek is rálesnek az életjelekre, a fülek kiváncsian
               hallgatóznak minden hangra, hogy a napnak egyetlen perczét el ne szalaszthassák
               használatlan.</p>
				<p>Ki mondta? Kinek mondta? Hogyan mondta? Ezek a közönséges vallatások, - s a sok
               szóból kikerül az igazság, - az édes falat, melyet az emberek
               nyelvükre vesznek, mint a nyalánkságot, mely nem étel, s mégis megkivánjuk.</p>
				<p>Szőllősynek idő előtt való beszédjét visszanyelni nem lehetett, hirkutatók a sok
               kérdéssel elértek a forrás közeléig, csak azt nem tudták a jóakaratuak, hogy Szőllősy
               szólt‑e előbb, vagy az ügyvéd? S e kitöltetlen hézagot kizsákmányolta a pletyka, mely
               a kárörömben hizik.</p>
				<p>A gonoszkodás az ügyvéd ellen sugdozott, - az irgalmasabbak Szőllősyt emlitették vagy
               az alispánnét, a kinek talán érdeke volt a dolgot nyilvánitani, hogy a köztudomással
               sánczolja körül a kezdeményt, s abból ne legyen ut a visszavonulásra.</p>
				<p>Az alispánnal nem lehetett tréfálni, s a hatheti hirhordás az utolsó cseppig
               kiüritette béketürését. Jöttek a darazsak, - követelték, hogy a bizalom valljon meg
               mindent, hisz egyik‑másik Szőllősynénél is otthon van, s egy pár mérgesebb darázs
               bevallá, hogy Szőllősyné és fia már nem tagadják a leendő egybekelést.</p>
				<p>Erre elsült az ágyu, Szijgyártó nejéhez ment, s akarta tudni, hogy kinek biztatásából
               terjedt el a hir; mert beleegyezése előtt nem volt joga senkinek, sem a nőnek, sem a
               lánynak szárnyat adni a dolognak.</p>
				<p>Böske anyjánál volt; de nem szólt, - és inkább vágyott volna kinn lenni, mint a
               haragvó szülőkkel.</p>
				<p>- Sem én, sem leányunk nem adott erre okot, - mondja az asszony teljes igazsággal, -
               magam is röstelltem, és Szőllősynének irtam, hogy tán ő beszélt valakinek, mire ő azt
               felelte, hogy tőle fián és Egerszegi ügyvéden kivül senki sem tudta a dolgot: hogy
               aztán mint jutott a közönség közé, könnyü eltalálni.</p>
				<p>- Példának okáért? - kérdi a férj türelmetlenkedve.</p>
				<p>- Az ilyen fiskális urak fontoskodók, - mondja az asszony kicsinyléssel, - ennek is,
               annak is elbizalmaskodta.</p>
				<p>- Anyám!... kiált Böske oly rémüléssel, hogy az asszony is
               megdöbbent; de hirtelen magához térve mondja:</p>
				<p>- Nagyon szinpadias fölkiáltás, - talán szavalni tanulsz?</p>
				<p>- Feleségem, - szól közbe a férj, - kiméljük meg Egerszegit.</p>
				<p>- Leányom előtt elengedhetted volna a megintést, - s hogy ne látszassam az intéstől
               megijedni: ismétlem...</p>
				<p>- Csak előttem ne, anyám, - kiált föl ujra a lány, - inkább távozom.</p>
				<p>- Mi ez? - riad vissza leányára a büszke alispánné: prókátornak akarunk lenni?</p>
				<p>- Meglehet! - mondja a lány elszántan.</p>
				<p>- Ugy ez vallomás, kisasszony? - a védelem több a közönyös esetnél.</p>
				<p>- Nem tagadom, anyám, - szeretem ez embert.</p>
				<p>- Eleget tudok, - menj szobádba - parancsolja a lánynak, s az engedelmesen távozott,
               de az ajtónál mégis visszanézett, hogy az atyának arczán láthat‑e roszalást. Az
               alispán részvéttel nézett gyermekére, s bezáródván az ajtó, - nejét kezén fogva
               mondja:</p>
				<p>- Emlékszel azon alkonyatra, midőn Egerszegi a zivatarban távozott tőlünk.</p>
				<p>- Miért emlékeztetsz engem épen azon estére?</p>
				<p>- Tudod, hogy marasztani akartam, - marasztottam is; de tanácsom daczára elment - ezt
               azonnal mondám.</p>
				<p>- Sietett haza, hogy a világba kiáltsa titkát, s a két közeledő családot
               összeveszitse.</p>
				<p>- Azért maradhatott volna hajnalig, reggelig mégis kikürtölhette volna az érdekes
               ujdonságot.</p>
				<p>- Nagyon zöld‑asztalos okoskodás, férjem, s megengeded, hogy saját véleményem
               legyen.</p>
				<p>- Ez alkalommal nem fogom megengedni; mert az ügyvédtől tudom, hogy Szőllősyné
               megkérte, hogy siessen a városba, nehogy szeleburdi fia idő előtt elfecsegje
               valakinek. Ezért nem maradt, - átvágott a viharon, s Isten csudája, hogy becsületes
               vállalkozásáért meg nem halt. Ezt méltóztassál elhinni; mert bizonyosan tudom.
               Elvállalnál magad ellen ilyen megbizatást?</p>
				<p>- Dicsérd meg, s hogy diákul beszéljek, - ezért más honorárium nem jár.</p>
				<p>- Lányod más jutalmat szánt e fiatal embernek.</p>
				<p>- Segits nevetni, férjem, - nézz rám, mily mulattató dolgot beszélsz nekem.</p>
				<p>- Nem fog sikerülni a kicsinylés, - feleségem. Tulajdon eljárásodat követem, s ha
               érvényesnek vélted, hogy te és az általad zaklatott leány Szőllősyre szavazott, - az
               apa meghallgatja gyermekét, midőn a lány szive - s az apának esze szerint választ.
               Dixi.</p>
				<p>- Leányom fiskálisné legyen? - mondja a nő a lányában vádolt
               szinpadiassággal.</p>
				<p>- Nem akarlak megbántani, kedves feleségem, - lányod tekintetes
               asszony lesz: sem több, sem kevesebb, mint te,- becsületes embernek felesége, - mint
               te,- józan eszü embernek hites társa,
                mint te. - Ha szégyent hoztam rád e három minőségben, - utálj meg azon
               fiatal emberrel együtt, kiben, ha fiam volna, büszkén látnám folytatásomat.</p>
				<p>- Alkalmilag mondod ezt? - kérdi az asszony; mert a férj szavai hatni kezdének.</p>
				<p>- Rejtett gondolatomat mondám el, feleségem. Egész életemnek irányából folynak a
               szavak, s rád hivatkozom, tudsz‑e olyan nyomot mutatni, mely kötelességeimtől
               félreeső irányban tévedt volna valaha?</p>
				<p>A nő hallgatott.</p>
				<p>- Nem szólsz, holott most kellene valamit mondanod; azért hallgatásodat feleletnek
               fogadom, - s ha józan eszemet eddig meg nem róttad; multamnak helyesléseül kérek
               méltánylást, ha azt is kérem, hogy türd el, hogy jövendőm hasonlitson multamhoz. Vége
               van a külső csillogásnak, kedves feleségem, a belértéket
               fogják ezután megjutalmazni, s az ész és munka fog mindenkit osztályozni. Mi
               kell? Léha urfi, ki a készet is elszórja, vagy egy termelő ész, mely a semmiből
               teremteni tud? Ha az elsőt választod, - beleegyezem; de orczapirulással, - most
               válassz!</p>
				<p>A nő kifogyott az ellentmondásból, - szive fölmelegült, s tán fölhasadt a kéreg, mely
               a nagyravágyásnak hosszan tartott munkája vala. Az ablak felé fordult, keze a kendőt
               kereste, hogy kitörő könyeit letörölhesse.</p>
				<p>- Nézz rám, kedves feleségem, - mondja nyájaskodva az öreg, - a nők akkor legszebbek,
               ha sirnak.</p>
				<p>Visszanézett a nő, a megbocsájtható hiuság, korában is jól esett, s a rég nem hallott
               hizelgés visszacsalta keblére annak, kinek a legtöbbet hitte el leánykorának
               legboldogabb napján.</p>
				<p>- Rossz ember, - mondja édes szemrehányással a nő, - ez az a hódolat, mit térden
               állva igértél egykor?</p>
				<p>- Tudtam, hogy egy kicsit füllentek, - mondja az alispán, s mindjárt kiálltam a
               büntetést, mikor eléd térdeltem.</p>
				<p>- Fiskális vagy te is, - Isten neki, tégy lányoddal, a mit akarsz.</p>
				<p>A lovagias férj meghálálta nejének beleegyezését, - a még most is fehér kezet ajkához
               emelé, a legudvariasabban megcsókolá, de tréfásan fejezte be a rég nem fizetett
               adózást:</p>
				<p>- Folytatása következik.</p>
			</div>
			<div type="chapter">
				<head>
               Jó tanácsok.
            </head>
				<p>Az ifju Szőllősy átkozott rossz ortográfiával szerkesztett levelében azt irja az
               alispánnak, hogy jó lenne már az emberek beszélgetésének véget vetni, - ő nem
               tagadja, hogy vallomásával okot adott az általános beszédre, és szeretne már a
               valósággal is bizonyitani. Az alispán rögtön felelt, hogy őt előbb kellett volna
               megszavaztatni, s aztán beszélni. Válasza tagadó,- s ezzel
               vége lesz a találgatásoknak.</p>
				<p>***</p>
				<p>Egerszegi már most engedelmet kapott, hogy a háznál napos vendég legyen. Az alispánné
               fokonkint engedett a hidegségből, - lassacskán türte, később a kegyelés jeleivel
               fogadá; mert az anyák a kedvezőbb esetekben is követelik, hogy meghóditsák őket. Néha
               a jövendőről beszélve, egy kis tervet sürgetett, hogy leendő veje majd megunja az
               ügyvédkedést, és a megyei szolgálatban tehetségeihez méltó helyet nyerend.</p>
				<p>Erre sohasem kapott egyenes választ, mert az ügyvéd sejtette, hogy az alispánné még a
               menyegző előtt szeretné a változást, - pedig erre nem volt kedve; mert
               függetlenségének alapját választott pályáján igen biztositottnak látta.</p>
				<p>Leendő ipának ez értelemben ismételve nyilatkozott az ügyvéd, sőt erre némi
               egyengetést kért mátkája irányában, ki az ismeretlen életnemben sok aprólékos
               visszásságot tapasztalhat, miről jó lenne fölvilágositani, hogy később el ne
               keseredjék. Az alispán helyeselte az előgondoskodást, és egy magányos órában
               betekintvén a “várba”,- a leányt enyelegve ültette közelébe, s
               aprólékos tréfákkal vezette a komolyabb beszédre.</p>
				<p>- Anyádnak sok dolga van ma a fölszereléssel, - reggel egy óráig beszélt kék
               szobáról, sárga szobáról, meg nem tudom, miféle szinüről, - adj nekem is, lányom, egy
               szobát, arról majd én beszélgetek.</p>
				<p>- Apa vesződik ám szobabutorozással - neveti Böske.</p>
				<p>- Az a szoba bizonyosan készen van már, - lányom, - olyan lehet, mint az én “váram”,- tudod már, mit jelent! - Leendő férjednek is lesz
               ilyen vára, - s oda nem nyithatsz kényed kedved szerint.</p>
				<p>- Ő nem lesz olyan mogorva, mint édes apám, - aztán ő nem alispán.</p>
				<p>- Egy patvar a kettő, gyermekem, - hozzám is czivakodók járnak, hozzá szintén, - s a
               ki nálam négy szem közt akar beszélni, - biz Isten az ügyvédnél sem fog az kiabálni,
               hogy a teins asszony is hallja.</p>
				<p>- Ám, beszélgessenek, - nem vagyok kiváncsi.</p>
				<p>- Azonnal meglátjuk, Böském, - téged is itt csiptelek a
                “várban”,midőn az érkezett leveleket nézegetted elöl‑hátul; hát az nem
               kiváncsiság?</p>
				<p>- A pecséteket néztem, édesapám; némelyik oly csinos, a czimer izletes vágásu, a
               viasz finom, némelyiknek jó szaga is van.</p>
				<p>- No,... erről a jó szagról mondok valamit. Édes anyád hat
               esztendeig szagolta a leveleket, és a jó szaguakat rendesen egymás mellé rakta a
               csomóban, s hazajöttöm után e sorozásról tudtam meg, hogy anyád szobámban volt, a
               leveleket nézegette, s hogy ő a benső tartalomra mennyire kiváncsi.</p>
				<p>- Ártatlan dolog az egész, kedves apám, - fölvette, letette sértetlen, - a mamának
               ennyi szabad.</p>
				<p>- Ne anyádról szóljunk most, hanem rólad - okoskodik az apa. - Én mint biró abban
               itélek, a mit az ügyvédek elvégeznek, - s a pörcsomag már nyilt titok, oda sokan
               beüthetik az orrukat; hanem az ügyvéd gyóntató pap, annak a felek őszintébben mondják
               meg a részleteket, hogy a fölöslegest az ügyvéd hagyja ki a pörből; de a lényeget
               egész részletességgel megmondják, - levelekben megirják, - s jó lesz arra gondolnod,
               hogy az ügyvédnek védenczei vegyest férfiak és nők, - s az utóbbiak susogva beszélnek
               és igen jó szagu leveleket irnak.</p>
				<p>- Nem bánom, - nevetek, - ha ilyeneket hoz a postalegény.</p>
				<p>- Nem fogsz nevetni, gyermekem; a kiváncsiság addig ingerel, hogy férjedet kérni
               fogod, hogy mutasson meg egyet.</p>
				<p>- Meg fogja mutatni, s aztán mindketten nevetünk.</p>
				<p>- Ő nem nevet, - ő nem nevethet, ha becsületes ember! - mondja komolyan az
               alispán.</p>
				<p>- Lehet titka a férjnek nője irányában?</p>
				<p>- Egy szent fogalomban nem, - de akkor az ő titkáról van szó, mely tulajdona, mint a
               bankjegy, melyről rendelkezhetik, s ha kivánod, készséggel odaadja. De van titka egy
               harmadiknak, s az nem ismer ügyvédnét, csak ügyvédet, kiről fölteszi, hogy
               tiszteletre méltó hivatásának tisztét becsüli, s a rábizott titoknak hű
               letéteményese.</p>
				<p>- Ezt értem, kedves atyám, s ments Isten, hogy ilyen titkokért faggassam.</p>
				<p>- De a titok levélben jön a házhoz, a postalegény neked adja a levelet, pecsétje jó
               szagu, az irás ismerős, egy bevallott szép asszonyé, ki nagyon szorgalmasan ir
               férjednek...</p>
				<p>- Szinte megfázom a hallgatásban...</p>
				<p>- Ime, - kiváncsi vagy, - én czélozva példát beszélek, s te már megfagysz.</p>
				<p>- Ujra nyugodt vagyok, jó apám, előre leküzdöm a kiváncsiságot, mely boldogtalanná
               tehetne.</p>
				<p>- Nem zavarlak tovább, menj szobádba, tanuld meg jól a föladatot; mert adandó
               alkalommal az élet fogja kérdezni, ez a kegyetlen tanár, melynek hazudni nem
               lehet.</p>
				<p>Böske öleléssel hagyá el atyját, s valóban fáradtan ment szobájába; mert élénk volt a
               benyomás, melyet az uj pályának küszöbén utravalóul adott az atyai gondosság. Máskor,
               ha szobájába ment, egy pillanatra a tükörbe nézett, rendezte öltözékét, helyreigazitá
               a bomladozó fürtöket, - most: belől volt a tükör, - a külső tárgyaktól mitsem
               érdekelve omlott egy karosszékbe és atyjának szavait ujra átgondolá.</p>
				<p>Most kezde világosan látni, hogy az embernek szerepe van, s meg kell várni a sort,
               midőn ő következik. Ha előbb szólna, összezavarna mást; ha másnak szerepét ragadná
               magához; összhangtalanság származnék, mely a társaséletben néha vigjáték, többször
               komédia, melyen mások nevetnek, végre szomorujáték, melyben a zavart okozó komolyan
               nyög, és valódi könnyeket hullat.</p>
				<p>Közel volt a megijedéshez! A poéták verseiben madarak zengenek az illatos berekben, a
               kristálytiszta csermely kinálja üditő nedvét, a kedves tarka virágokat szed a
               csermelynek partján, s koszoruba fonva a hölgynek fejére illeszti. Senkiről sincsen
               szó, csak két boldog szerelmesről, - még esernyőt sem emlit a poéta, hogy a könnyü
               tavaszi esőtől védjen, - s ime, az élet kegyetlen prózájával áll elő, s azt mondja:
               Nem ültök mindig egymás mellett, - a férj az emberek közé keveredik, bizományokkal
               rakodva tér vissza, - s te félni fogsz, hogy férjed nem egészen a tied. - Ne essél
               kétségbe, - a méhek messzire röpködve keresik a mézet, a sejteket kitartó
               szorgalommal épitik, - s a királynő, a semmit tevő, a fejedelem, jutalmául, hogy szeret és fullánkja nincsen.</p>
				<p>Egerszegi észrevétlen lépett be Böskéhez. A mélyen gondolkozó hölgy sokáig nem vette
               észre, a széknek hátához támaszkodó ifjut, - s az békén várta, hogy arája észreveszi.
               Az ifju ráért a mélázó hölgyet nyugodtan szemlélni, az arányos termetet, a kerekdeden
               hullámzatos karokat és kezeket, a gyönyörü főt, melyen egy szalagocska sem volt
               cziczomának, mert a gazdag fonat volt a királynői ékesség. Egy rózsabimbót hozott az
               ifju, nagy óvatosan a hajtekercsnek fonatai közé illeszti.</p>
				<p>Talán a szoruló kebel kivánt föllélekzeni. Böske fölkelt üléséből, s mint az álom
               után, a tükörhöz közeledett, hogy az előbb elfeledt szemléhez fogjon. A tükör ugy
               állt, hogy az egész szobát nem adá vissza, s a leány nem vehette észre várakozó
               vendégét. A tükörbe tekintve, meglátta a rózsát, - óvatosan megtapintá, hogy valóban
               ott van‑e, vagy a káprázat csalja. Miként került oda? Elaludt talán, s a gyengéd kéz
               megelégedett, hogy fölvirágozá, s megint távozott.</p>
				<p>Visszapillantott, s az ifjunak kéjtől sugárzó arczát látta meg.</p>
				<p>- Bocsásson meg, én voltam a vakmerő.</p>
				<p>- Sándor!... mondja a lány az érkezettnek nyujtva kezét, - köszönöm e
               meglepetést.</p>
				<p>- Egy szerényke rózsabimbót nevez ön meglepetésnek?</p>
				<p>- A sors adta ezt figyelmeztetésül, - s én megértettem az ő bölcs intését.</p>
				<p>- Az én Böském megint elmélyed, - s aggodalmakat készit,
               melyek tán nem léteznek.</p>
				<p>- Tanultam valamit, - mondja Böske bizalommal, - egy virágszál elég, hogy az
               irántunki figyelmet teljesen kifejezze. Miért kivánjam az egész kertet, - egy szál
               virág sokat mond: Ime, rád gondolék.</p>
				<p>- Megelégszik ön e biztató gondolattal?</p>
				<p>- Szivemből mondom: igen! Ha többet követelnék, ugy járnék, mint a zsarnokok, kik
               akkor félnek legnyomorultabban, mikor ölnek.</p>
				<p>- Bizik ön bennem?</p>
				<p>- Most és mindenkoron, - s mikor a bizalom könnyelmüen elhagyna: bünhődni fognék.</p>
			</div>
			<div type="chapter">
				<head>
               Az uj Magyarország.
            </head>
				<p>A “Vén bakancsos” czimü népszinmüben elsorolván a vén bakancsos, hogy ő, ha akarja
               bakter, ha akarja kántor, ha akarja piktor, sarufoltozó, káposztagyaluló,
               jövendőmondó, kályharakó, baromorvos, ritmuscsináló poéta, s végre: magyar ember.
               Ehhez hasonlón mondhattuk el egykor magunkról, hogy voltunk mi is egy személyben
               táblabirák, falusi gazdák, védegyleti tagok, posztógyári részvényesek, gazdasági
               egyletiek, előfizetők, tervcsinálók, végre politikus csizmadiák, egyik vagy a másik
               párton állva és egymást verve olyan ügyben, hogy a mi kiváltságunk napról‑napra
               kevesebb legyen, hogy minél előbb elérhessük, hogy ne kiváltságosak legyünk, hanem,
               mint a vén bakancsos mondja: magyar emberek.</p>
				<p>Bocsásson meg az olvasó, hogy ellopom a tért és egy kissé politizálni akarok. A
               regénynek tárgya az élet, - a magyar életnek pedig kiegészitő része a politika.</p>
				<p>Sohasem tudtam elhinni, hogy átka volna a magyarnak az egyet nem értés. Ezt az átkot
               az élhetetlenség találta ki, s az ostoba önzés hitnek hirdette ki.</p>
				<p>Mondják meg önök: lehetett‑e bolondabb gondolat, mint a Bábeltornyot elkezdeni, hogy
               azt majd az égig fogják épiteni. Ha azon torony még állna, - mai napon a negyedik
               oskolás diák kinevetné a tudatlanságot, mely elhitte, hogy a légkörön tulmehet.
               Gyanitom, hogy akadt később egy pár gondolkozó ember, ki az oktalanságot belátta, s
               ellenkező véleményével előidézte az előbbeni bárgyu hitnek megczáfolását, s a
               toronynak épitése félbenmaradt.</p>
				<p>Az ajtókilincsnek bezáródási titka az, hogy a rugó ellenkező irányban nyomja a
               závárt, s megfelel rendeltetésének. Az egyetértés ezredekig elhitte, hogy a föld áll,
               - egyetlen ellenkező véleménynek sikerült a szemlélődést meginditani, - s a világ az
               egyet nem értés által tudja a valót. Az egyetértés azt mondá: a levegő semmi,- s ime, az ellenmondási ösztön addig tünődött a
               vegytanban, hogy kisült, hogy a levegő valami. Az önkény az
               állami életben elhitette a vakengedelmességet, - az ellenkező vélemény bebizonyitotta
                  a jogot.</p>
				<p>Tiszteljétek az ellenvéleményt; fájdalmait türjétek bölcsen, mert a kova és az
               aczélból csak ugy csaljuk ki az eleven szikrát, ha a két tárgyat előbb keményen
               egymáshoz ütjük.</p>
				<p>Regényünk azon korban játszik, melyben elkezdtünk egymással élénken czivakodni. -
               Adassék érette hála a magasságban uralkodó Istennek, - s a hányszor később
               hallgatnunk kellett, akkor értük nemzetünknek leggyámoltalanabb esztendeit.</p>
				<p>Ha a malomnak kövei közé nem vetnének őrölni valót, a két kő egymást idő előtt
               pusztitaná el. Gróf Széchenyi István zavarta ki hortyogó egyetértéséből a nemzetet, s
               belezavarta a surlódásba, hogy megzsibbadt tagjait mozgassa, a munkához kedvet
               kapjon, s arczának pirját adja vissza a munka, mely után izmosabb és egészségesebb
               lett, s ki merte mondani, hogy élni akar.</p>
				<p>Az 1836‑iki országgyülés után megelevenedett az ország, a nyilvános életnek napja
               földerült, s az egykor karddal küzdő apáknak gyermekei találtak méltó ellenséget, a
               tétlen tespedést, nekiálltak a bátrabbak, s tolni kezdék a maradókat, hogy közösen
               haladjunk előre. A természetes ész azt vélte sokáig, hogy jogosan vágta az utolsó
               tanodai osztálynak falához a könyvet, - melyre semmi szüksége többé; mert nyugodni
               akar a tizenkét oskolának betüfalása után. Széchenyi megirta első könyveit “vén diákok” számára, s hogy törődjenek vele, szemtől szembe
               nyersen megmondá, hogy valamennyien, egytől‑egyig élni nem tudók, azaz: élhetetlenek
               vagyunk.</p>
				<p>Ilyen országos gorombaságot el kellett olvasni, hogy valóban
               ugy van‑e irva? Vastagok voltak a könyvek, a hazafiui fájdalomnak kevés volt egy iv,
               s a rólunk magunknak panaszolkodó bátor hazafi bölcsességének tárházából kiszórta a
               kincset is, mint az evangéliumi girát, hogy kinek elegendő esze van: kereskedjék
               vele. A tespedésben egyetértőleg horkolók fölriadtak, - először szidták a kimélytelen
               ébresztőt, aztán a nem holt részegek beszélgettek az eszmékről, a körülállók
               hallgatták az élesebb látásuakat, végre megszólamlott minden ember, s a ki okosabbat
               mondott, azt azonnal megtették: különb embernek,- s ezek azok,
               kikről néhány évvel későbben méltán mondtuk, hogy ők: a haza
                  jelesei.</p>
				<p>Sok ember nem tudja, mi lakik belsejében. Kérdezzünk meg száz embert, át tudna‑e
               ugrani egy öles árkot?bizonyosan tagadólag felelne, és kedvünkért meg nem kisérlené;
               mert azt mondaná: Bizonyosan tudom, hogy nem vagyok rá képes. Ha véletlen e száz
               embert egy bika megkergetné, mind az ároknak szaladna, s legalább is mindenik
               reménylené, hogy tán a tulsó árokszélt eléri s nyolczvan még szélesebbet ugranék az
               ároknál.</p>
				<p>A magyarországi természetes észt Széchenyi nekiugratta az ároknak, eleinte a félénkek
               hallgattak a zöld asztalnál, később próbálkoztak, gondolataikat nyilvániták, s hogy
               rendesebben essék ki, otthon előbb a vadját lehámozták, - végre vettek különféle
               könyvet, melyben szellemi lőpor volt, s a ki használni tudta, örömmel tapasztalá,
               hogy messzebbre lő, mint ügyetlen szomszédja.</p>
				<p>Először élvezte a magyar ember, hogy az ujabb korban is van alkalom kiemelkedni a
               semmiből, s ha bár a szónoklatnak egyelőre “fecsegés,” “lárma”
               volt a neve, a miveltebb ész előtt kalapot emelgettünk, és megizleltük az uj
               pályatért, melyen megint osztogatták a babért. Ötvenkét vármegyében okvetlen támadt
               száznégy különb ember,a viaskodó pártoknak vezérei, kiket
               követtek mások, s egy kis körültekintés után vigasztaló gondolattal mondogattuk, hogy
               nem evett meg a penész.</p>
				<p>Éltek még a multnak mondva csinált tekintélyei, - legtöbbnyire czifrán
               fölszerszámozott, pártfogások által fölebb csuszottmászott “félelmes emberek,” -
               velük aztán szövetkezett az öregeknek kényelemhez szokott csapatja, mely sértett
               oroszlánként hallatá hangját, hogy a fiatalság várja meg, hogy megőszüljön. Az
               étvágynak hiába beszélnek tartózkodást a teritett asztalnál, - a tettvágy fölébredt,
               s az “Ifju Magyarország”,- mint Széchenyi mondá, uj
               tekintélyeket keresett, a jobb főket, azok után indult.</p>
				<p>Vége szakadt a tespedésnek, minden ember szerepet kapott, s azon áldott korba értünk,
               hogy a nemzetölő semmittevési egyetértés megszünt, - a politikai sebes haladást
               derékon kapta a mérséklés, igy aztán nem félhettünk, hogy a rohanók visszatarthatlan
               az árokba futnak, vagy a maradók a tespedés sarába fulladnak. A szent egyet nem értés
               az egyiket megmozditá, a másikat elfutni nem engedte. Szidták, mocskolták egymást a
               szenvedélyesebbek, - az okosabbak pedig bölcselkedve mondák:
                Mozgunk,tehát élünk!</p>
				<p>Ne keressük, hány embernek feje lett véres a szónak szoros értelmében. Politikai
               életről szólunk, - ott a fejhorpasztás miatt nem érzékenyülnek el. Bányát találtunk,
               termésaranyat, az észt és gondolkozó főket; mert e korban nem a tekintélyeknek
               hittünk, hanem az oknak, s nem a tekintély volt a hitnek oka; hanem az ok volt a
               tekintélynek hitele.</p>
				<p>Sokáig az egész nemzettest kártyacsomó volt, melyet a hatalom rajzolt ennek és
               amannak, az keverte, az is ütött vele.</p>
				<p>Széchenyinek kezdeményezése letörölte a régi mázolást, ki volt teritve a csomó, és
               fölhíva, hogy tegyen magáról tanuságot: mit jelent? Kiálltunk, ütöttük egymást, ha
               szembeálltunk; de támadtak alsók és felsők, - s azóta érünk valamit.</p>
				<p>Engedje meg az olvasó, hogy tanulság kedvéért fölemlitsek egy időkort, az 1825‑30‑iki
               évekből, midőn kitünő ember volt az a vakmerő, kinek teljesen
                megnövesztett szakálla volt. A politikában jelentkezett néhány bátor, külső
               jellel különböztette meg magát, s a kik bár tehetség nélkül mertek követők lenni,
               szinte megnöveszték szakállaikat, s a közvélemény tisztelettel adózott nekik. Ne
               nevessenek önök: midőn a magyar akadémia alakult, s az irodalom olyan szegény volt,
               hogy a magyar nyelvet életlen késsel nyúzó Döbrentei titoknok lehetett s Gebhardt
               doktor rendes tagnak választatott, hogy az emberszám kiteljék, Antal Mihály pesti
               ügyvédet is akadémiai tagnak választák; mert a följebb emlitett értelemben
               bátorkodott nagy szakállt viselni.</p>
				<p>Mától visszagondolva azon korszakra, gondolkozzunk, mik voltunk akkor?</p>
				<p>Koldusok, kik rongyosak valánk dologtalanságból; - lelki szegények, mert a tudást nem
               lehet lopni; - reménytelenek, mert épen az európai haladásban akkor hirdették, hogy
               sült veréb voltaképen nem létezik, hanem az elevent kell megfogni, s azt meg is lehet
               sütni.</p>
				<p>A hosszu prédikáczió után fölveszem tárgyamat; mert ők is az elmondott benyomások
               alatt léptek a nyilvános életnek zajába, - mely bizonyos helyre utalta az
               egyeseket.</p>
				<p>Hegyfalussy Aladár apjával állt szemközt a zöld asztalnál. - Apját méltóságos kamarás
               urnak czimezte, és szavait czáfolgatá. Az öreg ur makacs volt a mozdulásban, fia a
               kiváltságokat az ablakon akarta kiszórni; hanem ebédnél igen szivélyesen társalogtak,
               mint jó nevelésü emberekhez illik.</p>
				<p>Egerszegi mérsékelt liberális, ipa mérsékelt conzervativ, s rendesen ők ketten
               alkudták ki a közép mértéket a két Hegyfalussy között. Irma félve nézett le a
               karzatról férje heveskedéseire, aggódva inte le, hogy ne tüzeskedjék. Böske, most már
               Egerszeginé, férjét és apját vágyódva hallgatá, midőn az összekuszált csomagot
               szakitás nélkül oldák ki, s az összeveszett vármegyét délutáni két órára szépen
               összebékitették.</p>
				<p>- Ó, az a te férjed! - mondja Irma Böskének a méltánylás adójával, - mi néhányszor
               igen jól esett a fiatal asszonynak; de lassanként fulánk gyanánt érinték a szavak;
               mert a bámulásban rendesen van valami eltulajdonitás, vagy jobban mondva: osztakozás,
               - melyre nézve a nők nem alkalmazzák a politikai rokonszenv mértékét.</p>
				<p>A világ a győztes után szalad, - Aladárnak támadásait a hevesek nagyon kedvelék: de
               az általános diadal a nyugodtabb Egerszegié lőn, s ha a teremből kiment, hogy nejét
               karjára vegye, a tömjénezők megvárták, hogy egy derült arczczal jutalmazzák. Böske
               nem lőn kevély e magasztos perczben, - ő tüntette ki először, mikor még bátorság
               kellett a megismeréshez; hanem mivel Irma a viszonyoknál fogva legközelebb volt, s a
               megismerést nemes szivének érzelme s élénkségének odaadásával fejezé ki, - Böske
               meg‑megdöbbent, hogy az ő joga fogy, hisz csak ő lehet jutalma a
                  férfi pályájának.</p>
				<p>Aladár a zajgók közől Egerszegiéket lakásuk előtt érte el, s hogy folytassák a
               győzelmet, még a szobában is zajgott. Irma nyakába kapaszkodott tüzeskedő férjének, s
               ekkor a baráti lakban teljes otthonossággal törlé férje homlokáról a verejtéket,
               fölborzolt haját helyresimogatta, s ezerféle gyengédséggel bizonyitá, hogy az övé:
               szeretetének és aggodalmának tárgya.</p>
				<p>Ilyen jelenetek Böskét hirtelen kibékiték, - hisz tudta, hogy Irma kinokat áll ki
               Aladárnak ostromai alatt, melyekben a guny, csipősség, érzékeny oldalvágások egymást
               érték, s ha az ellenfél nem türelmesebb: a bajoknak özöne érheti. A szép asszony
               elözönlé férjét szeretetével, melynek árában mérsékletet, kiméletet és gyengédséget
               kért ki.</p>
				<p>Pogány lenne, ki e szeretetet félreértené, s a másik felolvadván elhidegüléséből,
               védelmére kelt Aladárnak, Irmát ölelgetések között nyugtatá meg, s fél óra alatt a
               két fiatal nő férjének karján csüngve nevetgélt össze, és élvezte az érdekes napi
               izgalomnak boldogitó következményeit.</p>
				<p>Böskének eszébe nem jutott, hogy a fiskálisnéságban alantabb szerepe lenne, mint az
               apai házban. Férjét lepte a megyének értelmisége, ügylet és politika élénkité a
               napokat, melyekben a nőnek kiváló gondossággal jutottak ki a figyelmességnek jelei, -
               egy heves kézszoritás a férjtől, hizelgő megismerés másoktól, s ez naponkint fölért
               egy rózsabimbóval, melyet most már az élet adott.</p>
				<p>Hirtelen megizlelte az ifju nő a kéjt, mit az egyes által teremtett pályakör ad, - a
               biztos haladást, az aggodalom nélküli életnézetet, hogy itt az oktalanság nem
               merülhet el, s a biztos reményt, hogy a jövő többet is ad. Ismételve jól esett
               szivének a tudat, hogy ő jókor megismerte, s ha anyja szerint:
                lehajolt,kincsért hajolt, hogy azzal emelkedjék, s ezt ő meg is
               érdemlette.</p>
				<p>Igy telt el a házasságnak első éve, változatosságban, egymás iránti figyelemben. A
               férj munkálkodott, s a munkásságnak szellemi és anyagi hasznáról a szabadabb
               perczekben beszámolt nejének, attól várva a megismerést, hogy az ész nem hevert, hogy
               az eredménynyel küzdött, hogy teremtett, s ennek viszontjutalma nejének nyájas
               pillanata, mert a nő ekkor gondolja azon titkot: méltó volt arra, hogy menyasszonyi
               koszorúmat levette fejemről.</p>
			</div>
			<div type="chapter">
				<head>
               Aladár.
            </head>
				<p>Bezerédy Pál a tolnamegyei nagygyülésen, önkéntesen az adózók közé állt. Az öreg
               Hegyfalussy elolvasván e hirt, földhöz vágta a lapot, hogy sokféle bolondot látott a
               párisi őrültek házában, egyik Istennek, a másik királynak, a harmadik Mózesnek, a
               többi makkhetesnek, zöldalsónak, vagy tudja minek képzelte magát; hanem hogy
               valamelyik készpénzt tett volna le az asztalra, hogy ő azt fizesse, a mivel nem
               tartozik: olyan bolondot nem látott.</p>
				<p>Az öreg Hegyfalussy fiával beszélgetvén egy délután, politikai vitákról emlékezve,
               fiának megmondá, hogy az erszényt szükebbre vonja, mert az adó elleni harcz neki sok
               pénzébe kerül, s ő e csatát el nem engedi. Neki kiváltság kell, vagy kibujdosik.
               Aladár nem mondott ellent, - itt nem voltak karok és rendek, - zugolódás nélkül hallá
               e kerekszámot, mit az öreg neki szánt évi tartásul.</p>
				<p>- Ennyiből meg kell élned, - holtom után tied, a mi marad, - hagyd ott a rohanókat, s
               erszényedben több marad.</p>
				<p>- Ez már elvkérdés,kedves apám! A pénzbeli számokról atyám
               rendelkezik, elveimről én.</p>
				<p>Aladár a városba hajtatott. Utközben egyszeregy, összeadás, kivonás forgott fejében,
               - ezek a merev szabályok, melyek hidegek, mint az elvek, s
               határaikon kivül következetesen, irgalom nélkül engedékenytelenek.</p>
				<p>A városba érve, a legelső ismerős Kérgessy volt, bizalmasan köszönté a sebesen
               hajtató Aladárt, ki a vén czimborát ritkán látta; mert a politikai életben
               legtávolabb álltak egymástól. Aladár az égig röpülne haladásában, Kérgessy pedig
               alább ásta magát a földben, mint a vakondok, hogy valaha meg ne láthassa az
               ugynevezett fölvilágosodásnak napját.</p>
				<p>Kérgessy vénségére elveszté étvágyát a kalandokhoz. Játszani nem igen lehetett; mert
               azok az ujságirók kipellengérezték a tolvajmulatságot. - Neje és rokonai nem voltak,
               kik szeretetet hazudnának neki; tehát politizált, s mint ravasz eszü, szerepet kapott
               a pártéletnek cselszövényeiben, s álmodta vagy valóban sugták néki, hogy
               befolyásának megismerésére számithat, erre kész volt árjegyzéke, melynek összege
               rendjel vagy kitünő czim. Az agglegény már most szenvedélylyel tört előre, hogy az
               elkopott ingerek helyett egy ujat nyerjen, és elképzeli, mily édes nyalánkság lesz a
               fölülről lecsöppenő kitüntetés.</p>
				<p>Régi ingereiből egy maradt meg, a nyervágy; de a negyvennapi böjt beütött, s az
               erszénybe nem folyt a nyereség a multnak arányában, - ez okból az egyensulyra
               törekedett, ha nyuzni kellene is egy tőrbe esett ficzkót a tapasztalatlanok
               közől.</p>
				<p>Aladár meglátván a “vén czimborát” - kipirult; mert atyjának mai számvetése
               kellemetlen emlékezteté, hogy ez embernek markában van, s efféle embereknek körme
               között lenni, a politikai pártállások miatt főleg, igen kényelmetlen. Aladár apró
               részleteket törlesztett, s az előbbi számok mellett, egy pár év mulva, kiuszik a
               fiatalkori botlások árjából; hanem mit csináljon most, nem mint Gerstnernek veje,
               hanem mint Hegyfalussy Aladár, a megizlelt nemes büszkeséggel, mely megtagadta a
               multnak haszontalanságát?</p>
				<p>Teljes egy hétig kedvetlen volt, - nejének gondűző jó kedélye, változatos
               kedvkeresése, - e hatásos házi orvosságok nem üzhették el a kedélynek fáradtságát.
               Ipával naponkint kinyargalt a gazdaság után, béresek és napszámosok munkaerejét
               összehasonlitá a termelési beruházások arányával, szám szerint tudta, hogy egy
               napszámos mekkora tőkét képvisel, s hogy mennyit ér az ember ép erejével. E
               számitgatások eszébe juttaták a paniperdát, a dologtalan naplopót, ki, mert a
               társadalom felső rétegébe potytyant, fárasztó munka nélkül ur, szántóföldje az urfiak
               tapasztalatlansága, s hagyján, hogy elhalászsza tőlük a vagyont, a léhasághoz
               szoktatja, hogy száz irányban folyassák el a pénzt.</p>
				<p>Ipával szemben tanitvány volt, s az öreget gyönyörködtette szorgalmával. Az öreg
               számtalanszor akarta kérdezni, hogy kell‑e birtok vagy bérletrész? akar‑e pénzt? de
               ez öreg tanitványában folyton gavallért látott, s jobban szerette, mint
               megszégyenitse. Lányának tűpénze bőven ellátta a háztartásnak azon részét, mi a
               kamarás fiának a nagyvilági szerephez kiegészitésül kellett.</p>
				<p>A haza lovagló férjet nejének ölelő karjai fogadák, ez rövid időre fölvidámitá; de
               szándékosan kerülte a gyakori találkozást, hogy pénzbeli aggodalmait, atyjának “kivonását” észre ne vegye, s e miatt a nő atyjához
               folyamodjék, hogy “segedelmet” adjon.</p>
				<p>A czimbora koronkint meglátogatta Aladárt. Ez föl nem tünt, mert az egész megyének
               elfogadott vendége volt megnyerő társalgása miatt. Irma, ha megtudta, hogy Kérgessy
               férjénél van, távol maradt az illető lakosztálytól; mert a nők ilyen emberekkel
               megvannak nagy társaságban, tréfáikat örömest megnevetik, csak közel ne jöjjenek.</p>
				<p>Egy alkalommal, az előbbi fejezet után háromnegyed évvel, Aladár a nagy kertben
               sétált, várta Kérgessyt, hogy közös ügyükről tanácskozzék vele. Kérgessy a kertbe
               ment, s Aladárt a kerti tónak partján egy lugosban találta hirlapok között turkálva,
               s bodor füstöt eregetve, hogy a szunyogokat elkergesse.</p>
				<p>- Botrány, a milyen visszavonult ember vált belőled - kezdi Kérgessy.</p>
				<p>- Kiálltam a bárányhimlőt, a vörhenyt s a legénykori balgaságokat, - nagykoruvá
               lettem.</p>
				<p>- Változik a világ, szép öcsém, - a Hegyfalussyak nyolczvan éves korukban megmaradtak
               egy kissé világfiaknak, - te pedig trappista leszesz maholnap.</p>
				<p>- S mit csináljak, hogy őseim rám ismerjenek a más világon?</p>
				<p>- Megharagszol, ha szivem szerint őszintén felelek.</p>
				<p>- A trappistákat nem lehet megharagitani,... jelszavuk a türelem, tehát beszélj
               bátran.</p>
				<p>- Óvakodva szólok, Aladár, - te most már szónok vagy, s tulajdon apádat ugy a sarokba
               szoritod, hogy az öreg majd kitolja a megyeterem falát. Oh, én sovány ficzkó vagyok,
               csontjaimat a szük ruha tartja össze, hogy szét ne essenek, - én meg nem
               haragitlak.</p>
				<p>- Ma szolgálatodra állok, - s minél agyafurtabbat mondasz, annál inkább szeretem:
               mondd, hogy tormába esett féreg vagyok.</p>
				<p>- Nem azt akarom mondani, Aladár: mi vagy! hanem: mi nem vagy!</p>
				<p>- Igazad van: nőtlen koromban a pletyka folyton azt beszélte: mi vagyok, - mondd te
               most, hogy mi nem vagyok.</p>
				<p>- Hogy is kezdjem,... tünődik a paniperda,... a mult nagygyülésen négy szűrös atyafin
               nyargaltál, (tudod, mikor fölemeltek), barátom, megsajnáltam finom fehér mellényedet,
               a szalonnás kéznek teljes lenyomata rajt maradt emelés közben, s a hölgyek mosolyogva
               nézték megmanupropriázott öltönydarabodat.</p>
				<p>- Öt garas áru szappan, - igazad van, - ennyi pénzért fél napig dolgozik egy ostoros
               gyerek a pusztán.</p>
				<p>- Finom jaquemar‑keztyükben kezet fogtál egy gatyás nemes emberrel. Melletted álltam,
               láttam, hogy a finom keztyü rongygyá mállott a visszaszoritásban.</p>
				<p>- Ez már két huszas! - mondja Aladár. - Két huszasért egy kaszást kapok és egy
               gyüjtőt.</p>
				<p>- Bársony attiládra egy hozzányomott bársonysüveg olyan tükröt nyomott, hogy a
               nemesek hadnagyának nincsen akkora.</p>
				<p>- Ez ötven pengő forint, százötven ezüst huszas, kocsisomnak esztendei fizetése -
               számitgatja Aladár. - Mondd ki bátran, eszeveszett pazarló vagyok! Tudom, ezt akartad
               mondani.</p>
				<p>- Száz mértföldnyire vagy az igazitól. Nem!... messzebbre!... Ezer mértföldnyire!</p>
				<p>- Méltóztassál kihirdetni a végitéletet, biztositlak, hogy nem fogom apellálni.</p>
				<p>- No hát megmondom, barátom, mi nem vagy!... Nem vagy ur!</p>
				<p>- Értsük meg egymást, öreg! Szerinted ki az ur?</p>
				<p>- Ugy?... deklamáljak, értekezést mondjak, mint az akademikusok? Ezzel nem
               szolgálhatok barátom. Kiki maradjon szerepe mellett, legyen a tudósoké a ludnak
               tolla, én a pecsenyéjét eszem meg.</p>
				<p>- Várom, hogy okosabbat mondj a pecsenyétől, mint az irók, kik csak a ludtollat
               rágják.</p>
				<p>- Nem számitom be erkölcsnek, bizonyosan tudom, hogy a tinta helyett pezsgőt innának,
               s a ludtoll helyett pecsenyét rágnának ezek a tintakörmös urak.</p>
				<p>- Még idáig a ludhus nem nyilatkozik kellőleg, öregem, - szedd össze magadat, látom
               pedig, hogy tériteni akarsz.</p>
				<p>- Barátom, nézz körül e kertben, a mi nemes, a mi kiváló, az kevés; alig látunk
               öt‑hat tearózsát, szarkaláb nyalábszámra nől. Spárgát nagy gonddal ápolva egyes
               szálanként kapsz, spenotot kaszálhatsz, csak szórd el a magvát. A természet ebből
               szembeszökőleg bizonyitja, hogy a jó kivétel, a hitvány a tömeg.</p>
				<p>- Félek, mindjárt kikiáltod, hogy spenottá lettem.</p>
				<p>- Az akarsz lenni, - kedves spárgám, - már vadulsz, - kezdesz bokrosodni, -
               akklimatizálod magadat, kezeid már a tömeg felé nyulnak, - vigyázz, ugy jársz, mint a
               cantaloup, a selejtes faj között elveszti finom eredetiségét.</p>
				<p>- Végzetét semmi és senki sem kerülheti el, - látod, elvettem egy bérlőnek lányát,
               hitted volna ezt valaha?</p>
				<p>- Okosan cselekedtél, barátom, arisztokrácziánk legyen eszélyes, az emelkedni kivánó
               vagyonost szoritsa magához, hogy erejét fölfrissitse.</p>
				<p>- Apám szótárából beszélsz! - jegyzi meg Aladár, kissé elpirulva. - Nőm vagyonához
               semmi közöm, - ipaméhoz még kevesebb.</p>
				<p>- Ahhoz pedig elvitázhatlan jogod van.</p>
				<p>- Hogy a szemembe nevessen ipám, - s az első igénylésnél rám nézzen, hogy lánya
               kezével akarok zsebébe nyulni.</p>
				<p>- Visszaveszem szavamat, Aladár, - nem kételkedem: ur vagy!
               Ezt a hangot szeretem, - tudtam, hogy a vér nem válik vizzé.</p>
				<p>- Dicséretedet meg ne bánd, öreg, - recidivázok, - pénzbeli viszonyomat kénytelen
               vagyok veled igen uriatlan rendezni. Kérlek, hogy tőkédet öt évig nálam hagyd; mert
               apám korlátokat szabott, s öt évre kell fölosztanom terhemet.</p>
				<p>- Szóltam e silányságról valaha? Ég a tenyerem, ha kötelezvényedet valahol
               megtalálom, - s azért jöttem, hogy én e feszélytől megszabaduljak. Gavallér embernek
               keresni kell az alkalmat a revanche‑ra.</p>
				<p>- Lehetetlen! - mondja Aladár, az egykori nyilatkozatra
               czélozva.</p>
				<p>- Nem bosszantlak! - Szavaidban ismerek rád, az urra,a
               válogatottabb érzületre. Oh, ha visszaidézhetnénk az aranykort, melyben a szónak
               legnemesebb értelmében ur volt a birtokos, - atyja a tömegnek,
               mely igényelte, hogy helyette és róla gondolkozzék. Divatos eszmék
                pajtássággá kivánják alázni a tisztes szerepet, - hogy összekeveredjünk a
               csőcselékkel, mely, hasonlón bizonyos négylábu állattal, megtartja a disztelen
               természetét, hogy bele áll abba a váluba, melyből eszik.</p>
				<p>- Nemesiteni akarjuk a lelket, ha feléjük hajlunk.</p>
				<p>- Menj Amerikába, - nézd, mit csinál ott az európai kivándorlott, - röhög európai
               elfogultságán, hogy a szerecsenben a lelket hófehérnek hitte. Ott kinn tudja meg,
               hogy a szerecsen dologtalan gazember, s ha nem korbácsolnák a munkára, ennivalójáért
               is röstelne megmozdulni.</p>
				<p>- Vannak feketéink Magyarországban?</p>
				<p>- Elfeketedtek, tőlük telhetőleg, - az uraságén megszokja a gazember, hogy az ekével
               csak vakarja a földet, a magáét hasonlóan gazul miveli; s ugy tesz, mint az a
               szerecsen, ki az ajándékba kapott szalmakalapot esőben leveszi és ruhája alá rejti,
               mert a fő a gazdáé, - mondja a filkó, - hanem a kalap az övé. A magyar paraszt nem
               akarja földjeit becsületesen mivelni, hogy urának kevesebb kilenczed jusson.</p>
				<p>- Köszönöm a vezérczikket, édes öregem, - megczáfolhatlan okokat mondtál az
               urbérváltság szükségességére, hogy ne legyen oka a népnek ostobaságból rosszul
               gazdálkodni. Te vagy legügyesebb szónoka a népnek, s eszméidet a legelső gyülésen
               használni fogom.</p>
				<p>- Talán adót is akarsz fizetni?</p>
				<p>- Eltaláltad!</p>
				<p>- Atyáddal homlokegyenest ellenkezel, Aladár.</p>
				<p>- Az öreg a régi oskolának embere.</p>
				<p>- Az ujabb oskola tanitotta meg az öreget valamire, - azt, ajánlom, te is tanuld meg:
               atyád nem véletlen caprice‑ból beszél, - neki az adókönyvecske kegyetlen érvágás
               lenne.</p>
				<p>E szavakat Kérgessy pártnézettől elragadtatva mondá, - s hihetőleg világosabban
               beszél, ha Gerstner nem közeledik.</p>
			</div>
			<div type="chapter">
				<head>
               Az ujdonsült politikus.
            </head>
				<p>A dohányleveleknek illata elüzi a molyokat. Kérgessy volt a moly, Gerstner a
               dohánylevél, öt percz mulva megugratta. Aladár tágult tüdővel szivta be a megtisztult
               levegőt, arczára ölté a nyugalmat, bár a paniperdának szavai éllel szaladtak
               szivének, s fölidézték atyjának különös szavait.</p>
				<p>Gerstner szembetünőleg derülten közelitett vejéhez, Széchenyinek valamelyik munkája
               volt az öregnek hóna alatt, s dicsekedve mutatta, hogy mie van, s azt mondja: Most
               olvasom el harmadszor, - reggel ujra kezdem.</p>
				<p>- Alispán akar lenni, uramatyám? - mondja Aladár nevetve.</p>
				<p>- Schuster bei seinen Leisten! Kedves fiam, - ezt mondja a német példaszó. Magyarul
               pedig azt mondom, a mit egy öreg béresem mondott, mikor hajduvá akartam tenni: Uram,
               - mondja a béres: inkább vagyok a béresek között első, mint a hajduk között
               legutolsó; mert én nem tudok irni.</p>
				<p>- Ugy politizálni akar a zöld asztal mellett, ha Széchenyi munkáját négyszer
               elolvassa.</p>
				<p>- Busulni
               tanulok kedves fiam! - mondja az öreg furcsa örömmel. - Igy
               pirulni a hátramaradáson, igy tünődni a józan haladáson, - igy jajgatni gazdag
               embernek a nemzeti szegénységen, - mint Széchenyi: étvágyam kerekedik a huszonöt
               botra, hogy vele jajgassak, s üstökön szeretnék ragadni minden embert, hogy segitsem
               őket huzni a nagy magyarnak nyomdokain.</p>
				<p>- Találta uramatyám a könyvet?</p>
				<p>- Kaptam: Egerszegi nyomta kezembe, hogy olvassam el, s rámijesztett, hogy ki fog
               kérdezni.</p>
				<p>- Azért fogja elolvasni négyszer a vastag könyvet?</p>
				<p>- Félelemből egyszer olvastam el. (Megvallom, hogy félek Egerszegitől.) Másodszor:
               kiváncsi voltam tudni, hogy egy gróf hiuságért irja‑e a könyvet, hogy az általa
               teremtett akadémiában, mint iró férhessen be? - Ilyent nem lehet hiuságból irni! E
               könyv irásbeli bizonyitvány, hogy kikorbácsolni valók vagyunk az országból, ha ezt a
               nagy földet, ezt a nemzeti temetőt, a vérrel megöntözött földet marhajáró legelőnek
               hagyjuk, s rajta ne legyen más épitmény, mint kutágas, - s az emberek az észt a süveg
               alá rejtsék, hogy meg ne tudja, hogy kincseken sétál.</p>
				<p>- Ugy‑e kiméletlen a gróf?</p>
				<p>- Nagyot hallunk, azért nagyot kiált! Ha csöndesen beszélne, senkisem hallaná.</p>
				<p>- Soknak az a panasza, hogy kiméletlen a hang.</p>
				<p>- Urak voltak, megszokták a könyörgést: ez a megfejtés. Ennek a régi módi
               uraskodásnak vége van, fiam, - az ujabb kornak más kötelességei, más fegyverei
               vannak, mint az elkényeztetés. Épen most jövök Irmától, kisfiatok meghütötte magát,
               az orvosságot a kis kényes nem akarja bevenni. Magam lestem fél óráig, hogy
               valamiképen bekapassuk vele, - végre az orvost kellett hivatnunk. Az orvos kiküldte
               az anyát, aztán befogta a gyermeknek orrát, hogy lélekzetvétel végett kinyissa
               száját, akkor az orvos belöttyenté az orvosságot teketoria nélkül. Persze, az eljárás
               kiméletlen, de a czél gyorsan el van érve, s azt mondja az orvos, az emberekkel ugy
               bánjunk, a hogy hozzájuk férhetünk. Széchenyi megfogja a nemzetnek orrát, nem törődik
               vele, hogy gorombának kürtölik, hogy eltátott szánkon nyeleti be az orvosságot; ő a
               végczélt nézi, hogy az orvosság a gyomorba érjen, mely nélkül elvisz bennünket az
               ördög.</p>
				<p>Aladár ipára nézett, mintha e nézéssel kérdezné az öreget.</p>
				<p>- Értem, mit akar kérdezni, fiamuram, - hogy fáj‑e az orrom? s mennyi orvosságot
               nyeltem el?</p>
				<p>Aladár még kémlőbben nézte az öreget; mert látni akarta, hogy az orvosság leért‑e a
               belsőbe, s mennyire működött?</p>
				<p>- Ó, - ne tessék kételkedni, - jó adagot nyeltem be. Tetőtől talpig fölmelegültem, -
               nekem is szól a kemény hang, - én sem vagyok különb a többinél. Tolvaj‑méhe voltam, -
               a mit kivettem a földből, zsebembe dugtam, mint tulajdonomat; pedig hazudság, - mert
               én is beültem a kiváltságokba, s ha egy pár rossz forintot kidobtam alamizsnára,
               erényem nem ér többet, minthogy a koldust meghagytam - koldusnak.
               Még csak valamire való ember sem voltam, miszerint mondhatnám, hogy a
               nyomorultat visszasegéltem az emberi méltóságra.</p>
				<p>A jogot megvettem pénzért, s ha kedvem tartja, bemehetek a megyeházba, hogy törvényt
               segéljek csinálni minek személyem szerint hasznát vehetem. Van‑e ennél vastagabb
               önzés? A jog zsebemben van, cifra betükkel, nagy pecséttel megirt jogomnál fogva
               végig szaladhatok az országon, olcsó forsponton nyargalászhatok a Kárpátoktól
               Adriáig, s nevetek, hogy a jog nélküli kész bolondom, mert az panasz nélkül hurczol.
               Szabad káromkodnom, hogy az ut rossz, hogy az alföldi pusztaságon kipörköl a nap a
               bőrömből, s én semmit sem teszek, hogy az máskép: olcsóbban és kényelmesebben legyen;
               mert az én erszényem szentelt zacskó, melyhez nem nyulhat senki.</p>
				<p>Széchenyi nem mondja elég őszintén: mi jócskán szamarak is vagyunk. Megtettem magamat
               urnak, nagy koldusnak hagyom én is az országot, hogy az én uraságom kitünjék az
               egésznek, a millióknak koldussága mellett. Fazék alá rejtem eszemet, hogy annak
               világa sugarat ne vessen másra. Széchenyi a nap, - hát az világitson mindig? Ezt
               gondolám a munkának ismételt elolvasása után. Hohó! A napnak bizonyos órái vannak,
               melyek után az égen egy hold mutatkozik és a csillagoknak öregebb és apróbb milliói.
               Ez legyen a követendő példa, s a becsületes ember keressen utat, hogy kimászszék
               eddigi sötétségéből a láthatárra, hogy szebb legyen Magyarországnak ege.</p>
				<p>- Kedves atyám!</p>
				<p>- No, olyan a milyen, - ezután napról‑napra több, - most elkezdek busulni és
               gorombáskodni.</p>
				<p>- A pusztán.</p>
				<p>- Nem, - bemegyek a megyeházba.</p>
				<p>- Ugy‑ugy, kösse föl apám a kardot.</p>
				<p>- Azt nem, fiamuram, - az én apám nem birkózott itt törökkel, tatárral, azt mondhatná
               valaki, hogy az én kardommal gyuródeszkán tésztát metéltek. Nekem csak fehér vérem
               folyhat, egy kis pénz, - azt nem kimélem, s minden kigondolhatóra adok, a mire
               kötelességünk adni. Inkább az öklömet verem a falhoz, mint ezután haszontalanra
               dobjak ki egy fillért. (Eddig sem igen tettem) A nagy adósságot kell törleszteni, a
               mivel a hazának tartozunk.</p>
				<p>Kitüzesedett az öregnek arcza; mert a szent buzgalom szólt ki belőle, mely nem
               lehetett hazugság, mikor az ipa vejének beszéli, s a karzat nem fizethet tapssal, az
               ujdonságirók kész köteles dicsérettel. A vő megszoritá ipának kezét, ezzel mondott
               köszönetet a régi törzsnek ága az uj gyökérnek, mely életerős szálait most eregeti az
               uj hazának földébe, s előre fogadja, hogy az éltet adó nedveket megint visszaadni
               törekszik. Akármelyik olvasó tapasztalhatta önmagán, hogy néha tulárad a sziv nemes
               érzelmeiben, s engedi folyni a tulbőséget, mint a Nilus átemelkedik partjain, hogy
               megöntözze a sikságot, mely az ár után kövéren és buján tenyészik. A szivnek is van
               szellentyüje, melyet a megtódult nemes érzelem fölbillent, hogy kiáradjon a résen és
               fölöslegét odaadja másnak, hogy azt hasonlóra ösztönözze.</p>
				<p>- Fiam, - mondja Gerstner, - ma fecsegővé lettem, - bocsássa meg az ipának, hogy
               hallgatónak fogta. Uton‑utfélen hallhatta, hogy az emberek a multért sopánkodtak,
               mert, - azt mondják, - az jobb volt, - s reménylenek a jövendőben, hogy az jobb lesz.
               Ne higyjen ez embereknek, - ezek ostobák; mert a multban a jót megismerni nem tudták,
               - a jelenben sorsukat munkával engedelmességre kényszeriteni röstek, - rátámaszkodnak
               a jövendőre, hogy a hét kövér tehén helyett legyen nyolcz.</p>
				<p>Ön még fiatal ember, tanulhat a vénebbektől, kezébe adom önnek a kulcsot a
               boldogsághoz. Hol kezdődik az ember? Az elhatározásnál, hogy
                teremteni akar. Egy franczia regényben olvastam, hogy az Isten kettős
               hatalomból áll, hogy teremteni és rontani tud. Azt is mondja továbbá a regény, hogy
               az ember hiuságában fél‑istennek véli magát; mert rontani igenis tud!</p>
				<p>Én későn jöttem Magyarországba azon értelemben, hogy családomnak szerepe maradt
               légyen hősnek lenni, ontani a vért a hazafoglalásra, s birkózni török‑tatárral, hogy
               e birtokot megtarthassa. Mondám, hogy én kardot nem fogok oldalamra kötni, mert az a
               multnak jelvénye, melylyel én nem küzdhettem, s még azon áron sem kötöm, föl, hogy
               adandó alkalommal megölöm vele járandóságomat. E szerepre, - ismétlem, későn
               érkeztem; hanem épen jókor jöttem a második korszakra, mely nem a rontásé, hanem az
               épitésé; midőn Magyarországot épiteni kezdik, egyszersmind ékesitik, hogy elhigyje az
               utókor, érdemes munka volt‑e nyolcszáz évig verekedni birtokáért?</p>
				<p>Attila megostorozta a világot Rómáig! Ott megállitá a kereszt. Szent István Rómából
               kapta a keresztet és a szentelt koronát, hogyha egykor őse megostorozta a népeket, -
               most ő szeretni tanitsa a felebarátot, s népének hitet adjon. Széchenyi a cselekvésre
               vállalkozott, - zászlója ujdonatuj, s a ki őt követi, beirta nevét nem a honfoglaló,
               - hanem a honmegtartók közé. Itt kezdődik az én oklevelem, -
               jelvényem lehet egy szál buzakalász, fegyverem egy szántóvas, kedvem volna felkötni,
               ha a kor megértené, hogy minő verbung jár a nagy magyarnak seregébe toborzani az
               embereket.</p>
				<p>E könyvnek elolvasása után érzem azt a boldogságot, melyet nem árulnak köztéren és
               boltban, a nemesebb gerjedelmet, hogy én is segéljek teremteni füvet, fát, állatokat,
               hogy mikor áldoznunk kell, az én oltáromon kövér bárányt és a legszebb gyümölcsöt
               mutathassak be. Ma nem a büszkeség beszél belőlem, hogy a naptól sugarat lopjak el, a
               lelkesülés gerjedt föl bennem, hogy méltó legyek az isteni hasonlatra, mely
               teremt.</p>
				<p>Sohasem lesz nagyobb embere e hazának, mint Széchenyi. Ezen ember akkor kezdett
               cselekedni, mikor minden tennivaló előtte állt, mikor nem vesztegethette meg az
               önzés, hogy majd ő el is végezheti, s ő mondhatja el, mint a mindenségnek teremtője:
               Bevégeztem művemet, megnyugszom a hetedik napon. Mit mond ő?
                Hajnalt emleget, s e hajnalnak szent ihlettel megörült, hogy elkezdődhetik a
               munka, - az a nagy munka, melynek hatodik napját hányadik nemzedék éri meg?</p>
				<p>A teremtésnél kezdődik, fiam, az ember, - ezt tanulja meg ön.
               Isten velünk.</p>
				<p>Aladár egyedül maradt, ismételte e szavakat, egy vénembernek
                melegségét,mely alkonyatkor is süt, forró és
             hevit!</p>
				<p>Föl‑alá sétált, az embereket hasonlitá egymáshoz, az uralkodó véleményeket, melyeknek
               harcza már megelevenité a térséget. Lelki szemei előtt megjelentek a küzdők, - hosszu
               soron kettő‑kettő küzdött egymással. Most megállt, az utolsó kettőt nézte: apját és
               ipát. Egymással vivtak, az egyik a mult kornak utolsója, - az még honfoglaló, - s
               fél, hogy elveszik tőle; - a másik a honmegtartó, ki a kardot el akarja venni, hogy
               szántóvasat készittessen belőle.</p>
				<p>Az ódon fogalom vivott az uj meggyőződéssel.</p>
				<p>A fiu nem vetette meg a multat, - megnyugodott, hogy szerepéhez amaz is hű maradt, -
               elesik, hogy bezárja a sorompót csontjaival, s lakatja legyen a bevégzett szerepnek.
               Ily gyengéden, s merem mondani: igazán itélte meg apját, - s a
               két embert a tiszteletre méltó szerepekben édesdeden zárta kebelébe.</p>
				<p>A lugoshoz ért, ott ébredt föl, hol Kérgessyvel beszélgetett.</p>
				<p>Szive azonnal lüktetett, - a boszantó kötelezettség villant agyába, s a tünődés:
               miképen szabaduljon meg ez embertől? Apja most kapaszkodik vagyonának romjaiba, ipa
               az uj vallásnak fölkentje, ki a gyüjteléket szent czélokra csoportositja össze.
               Egyiket sem fogja titkával terhelni, - az apát elkeseritené, a másikat
               kétségbeejtené, hogy a könnyelmüség házának alapzatát turja.</p>
				<p>Mit csináljon tehát?</p>
				<p>Ezt valóban és fennszóval kérdezte; hanem a felelet elmaradt.</p>
				<p>A lak felé ballagott, homloka elkomorult, mert homályosan agyába fészkelődött egy
               eszme, hogy ilyen esetekre lennének alkotva az igaz barátok, kik bölcsességükkel
               kiegészitik a hiányzó gondolatot.</p>
				<p>Ha valaki nézné a tünődőt, látná, hogy ujjain számlálgat, - egy uj, egy te‑barát, -
               sorban következik husz, harmincz, sőt több is, egytől egyig te‑pajtás, még a pezsgő-
               és kártyázásból. Pokolra velük! Jelzi a kéz; mert: megméretvén, könnyünek
               találtattak.</p>
				<p>Hát Egerszegi?</p>
				<p>Megijedt gondolatától, - szive bizott, - hanem: széles volt közöttük az árok, nem
               mert megiramodni: hátha a szégyennek vermébe esik?</p>
				<p>Megfagyott szivvel ért a szobába, - ajkán a jeget Irma megérezte.</p>
			</div>
			<div type="chapter">
				<head>
               Az illatos levél.
            </head>
				<p>A pénzt vasszekrényben őrzik, a féltett irományokat a nagy levéltárba rejtik, - a
               panaszt a baráti kebelbe öntik. Irma nem viselhette hosszan a bánatot. Legillőbben
               Böskének vallhatná meg bánatát, - egy helyett kettő sirna, de egy csepp bánat két
               szivet marna, s az orvosságot ketten sem találnák ki.</p>
				<p>Hát Egerszegi?</p>
				<p>Irma is fönnhangon kérdé, s azonnal fönnhangon felelt, hogy joga van a jó barátot
               megkeresni, hogy tanácsot adjon ezer fióku tapasztalásából, mely azonnal képes a
               helyzetet értelmezni. Asztalhoz ült, levelet irt:</p>
				<p>Kedves barátom!</p>
				<p>Sziveskedjék visszaemlékezni válópöreire, a tarka viszonyok között fordult‑e elő
               eset, hogy a férj hetekig következetesen beszámolt hollétéről, foglalkozott a
               családapának rendes munkájával, semmi gyanujelet nem szolgáltatott féltés- vagy
               mendemondára, a világtól elzárkózott, nejével többet volt négy fal között, mint a
               mézes hetekben, - ölelése forróbb egy perczben, mint valaha, - aztán mégis
               hallgatagabb? Nem siet ki a lakból, jobb neki otthon; hanem a bánat kiásni készül az
               arczot, - örömét elveszté, de keresésére nem indul?Volt‑e ilyen jelenet az ön
               pöreiben? S ha van, keresse meg a következményeket, a későbbi értelmezést, hogy
               barátnéja asszonyi rövid észszel összehasonlitván sorsát hasonlók boldogtalanságával,
               türelmesen várja be a csapást.</p>
				<p>Aladárt nem értem, azért az ön tapasztalatához fordulok, hogy ha oktalan valék,
               kipirongasson, a mit bizonyosan örömkönyük között hallana</p>
				<p>tisztelő barátnéja </p>
				<p> Hegyfalussy Irma m. k.</p>
				<p>A levelet a cselédnek adta, hogy vigye rendeltetése helyére, - hova minduntalan vitt
               egy vagy más bizományt, következésképen a cselédi kandi kiváncsiság példás egykedvüen
               elvitte, átadta a cselédnek, hogy urához vigye be. A másik cseléd bevitte, az
               asztalra helyezé a reggel érkezett levelek közé; mert az ügyvéd a délelőtti órákban
               tárgyalásokkal vesződött délig.</p>
				<p>Böske naponkint többször megfordult az irószobában, megvigyázta, hogy a férjét
               keresőknek nevei rendesen föl vannak‑e jegyezve a fehér kőlapra? - s minthogy a
               harmadik szobából hallá, hogy a cseléd az irószobában megfordult, tudni kivánta, hogy
               a kőlapon jegyzett vagy levelet hozott be?</p>
				<p>Nem kutatott, - házi rendre ügyelt, s a reggel érkezett leveleket ujra megszámolá.
               Egygyel több volt, - ekként a cseléd levelet hozott be. A nagyon közönyös emberek is
               érdekkel néznek egy levélboritékot, - a távoli ismeretlen póstaállomások, - régies
               irások, czimosztogatás, a boritékon kifejezett különös, mély és legmélyebb
               tisztelet, s végre a czimeres vagy czimertelen pecsétek lekötik a figyelmét. Irma ez
               ártatlan szórakozást naponkint élvezte, - több levelet messziről megismert, - tudta,
               melyik féltől ered, s a válóperekbe keveredett hölgyeknek leveleit nem különböztette
               meg kiváncsiságával, - hanem átlapozta, hogy tán egy mérges tollal vakart, tüskés
               betűs diákczimezést nézhessen.</p>
				<p>Irmának levelére akadt. Magára parancsolta a nyugalmat, az ismerős irást és pecsétet
               felületesen megnézte, a levelet fölülről legalá tette, hogy a postai levelek után
               következzék. - A szemle rövid volt, kiment szobájába, folytatá himzését, nyugalmasan,
               hogy a munkában elfeledje a levelet.</p>
				<p>Sikerült a megnyugtatás, déli egy órakor már elfeledt álom volt, és az ablakon
               jártatá szemeit, hogy férjét megláthassa. Egerszegi az ablaknál rendesen megállt,
               betekintett, hogy egy szerető pillantást kapjon foglalóul; mert a szem sietett az
               élvet, a viszontlátást hova hamarább élvezni.</p>
				<p>A kedves nő nyitott ajtón át tárt karral várta, - a rövid elválás fokozta a
               viszontlátást, a birást megédesitette, - s az ebéddel kezdődött a
                családiság,a leánykori terveléseknek valósulása. Oh, az asszonyok ebédnél
               lesznek valóban asszonyok, az ebédrészekben bizonyitják be figyelmüket, akkor az
               asszonyé a férj, akkor látszik az asszonyi tapintat, a házi kormányzat, s a férj
               otthon is vendég lesz; mert ő a figyelemnek tárgya.</p>
				<p>Egerszegi az ablaki állomáson hosszan időzött, a nő kinyitá az ablakot, a férj
               rózsaszinü kedélyben nem állhatta meg, hogy ne enyelegjen. A levelek békén
               heverhettek az asztalon, mikor a férj az ablakon át tréfálgat nejével, a házasságnak
               ege köröskörül tiszta.</p>
				<p>Ma fönnmaradt a kalap, a kezek a karcsu derekat ölelték. A kalap otthon érintés
               nélkül maradt a főn, s bár a férj otthon is megfelelt az illemszabályoknak, e napon
               sürgősebb dolga miatt nagyon otthon volt.</p>
				<p>A cselédkopogás a mellékszobából figyelmet gerjesztett, az ügyvéd sietve az
               irószobába ment, hogy kalapját letegye és a netán sürgősebb leveleket megnézze. Kettő
               volt figyelemre méltó, azokat fölbontá. Az elsőről még nap folytán kellett
               intézkedni, azt mindjárt kiterité az asztalon, a másik Irma levele volt. A rövid
               sorokat tizszer betüzé át, mint a zsidóirást, hogy jeleit megértse.</p>
				<p>Mi lehet ez?</p>
				<p>Nem tudom, a szivnek szoros valósággal mért van két kamarája? Osztályzat‑e az, hogy a
               szerelem és barátság tartózkodás nélkül megférjen bennük? Egerszegi mélyen
               elszomorodott a váratlan tünődésen; mert a levélnek alapgondolata nincsen, hogy abból
               körjeleket lásson. Ismerős két embernek viszonyában gyanujel hiányában miből
               okoskodjék? A férj mit sem tesz, a nő miről sem vádol, csak világot keres gyengéd
               óvatossággal, hogy gyarlón ne itéljen. Ez nem pöreset, melyre ráillik valamely
               törvényszakasz, s a kimenetelről a gyakorlott ész egy perczben határoz.</p>
				<p>A levelet zsebébe teszi, tartalmán okoskodik, föl, alá jár, s elfeledi, hogy a
               megérkezés körülményei után már huszszor nejénél kellene lennie. Lassan átlépdeli a
               közbeeső szobát, benyit a harmadikba, s az ajtónál megáll; mert tán jó lenne
               tizenegyedszer elolvasni, hogy ebéd előtt kész gondolata legyen a megoldáshoz.</p>
				<p>- Tálaltathatok? - kérdi a nő óvatosan és figyelve.</p>
				<p>- No... nem bánom,... együnk!</p>
				<p>A szánakozó orvosra ne bizzátok a beteget, az orvos tekintse betegét fának, fogja
               kezébe a kést, vágja a sebet békavérü hidegséggel a tudomány adta meggyőződés
               szerint. Ha érzékenykedik, keze remegni fog, nem végzi mütételét kellő sebességgel,
               s a beteg kétszeresen fog szenvedni.</p>
				<p>Az ügyvéd kivételesebb téren áll, a jogot vitathatja szabályszerüleg, az elvből nem
               engedhet, s ellenfelét kergesse, mig megadja magát. Midőn az elv győzött, az igazság
               kétségen kivül áll, következik az ügyvédben az ember, ki midőn győzött, a
               végrehajtásban vigyázzon, hogy ellenfelét meg ne ölje!</p>
				<p>Egerszegi Hegyfalussyné levelét elolvasva, kiesett az ügyvédi szerepből, nem a
               gyakran túlzó, felhevült vagy érdekében hazudó pörlekedő jelentkezett, kit gépileg
               szokás meghallgatni, hogy folyton folyvást az ész uralkodjék, s a tulreménykedést
               első csirájában megfojtsa a női gyengédség könyörgött a jó barátnak, hogy vezesse ki
               a tömkelegből, melyben világitó mécse elaludt, - tanitsa meg igazságosnak lenni, ne
               hogy hamisan itéljen.</p>
				<p>E tárgy szent titok, mihelyest közölné mással, az a más itélne, s a nőnek tünődését
               kiméletnek mondaná, pedig az gyanu, melynek alapoka a férjnek szégyene. A választott
               barátnak jót kell állni e titokért, mint a letéteményezett pénzért, melyet hiány
               nélkül fog visszaadni, mikor kérik. Ha az aggály alaptalan, a jó barátnak tiszte
               örülni, hogy nem lehet vád, - s ha ő derité is föl a vigasztaló igazságot, hallgatnia
               kell, mert különben már elhinnék róla, hogy avatkozni is képes volna.</p>
				<p>Leültek az ebédhez. Egerszegi keveset evett, azt is neje iránti figyelemből; mert a
               nők hiuk arra, hogy férjeik izlését eltalálták, s ha komoly oka lenne az
               étvágyhiánynak, megdöbbennek.</p>
				<p>Az ebéd derekán a férj föleszmélt, már tudta, hogy szótalanságával rontott; mert ez
               óra a nőé, - fél napig várt e bizalmas órára, hogy gondját elcsevegje. A hazatérő
               méhe csendes dongással rakja le a mézanyagot, - a nő ez órában tudja, hogy férje az
               övé; mert mások előtt feszes, tartózkodó, ügyességével előnyt keres, - mig nejénél
               otthon - ember, hiuság és követelés nélkül, - néha gyermeteg, - mely épen azért
               kedves, sőt mámoradó; mert nem akar nagyon okos lenni, s a fiatal nő vele szemben nem
               lesz kisebb.</p>
				<p>Boldog, a ki tudja, mily ártatlan és tiszta az öröm, mikor a nő a férjet, a férfit,
               mint ügyetlenkedőt látja maga mellett, - s a nő nem fél, hogy a másik nálánál
               magasabb akar lenni.</p>
				<p>A nagyok akkor dicsőittetnek, ha leereszkednek. Óvakodjál, férfi, nagyon okos lenni a
               nő mellett. Légy olyan, mint az apró pénz, hogy nőd részletekben is lásson, - majd ha
               idegen jő, - összeszedheted magadat, s tömegeddel állj szemközt akármi nagy
               bankjegynek, s bizonyitsd be, hogy értéked föléri.</p>
				<p>- Kedves Böském!... mondja az ügyvéd, - szenvedhetlen az ügyvédember, - mióta
               hallgatok melletted? Megtanulom mások baját, kölcsön adom lelkemet, hogy más busuljon
               és aggódjék vele, s ellopom a legélvezetesebb órát tőled.</p>
				<p>Böske férjére nézett, s a mentegetődzést nem utasithatta el.</p>
				<p>- Meg kell bocsátanod egy nagy hibámat, melyről nehezen fogok leszokni: sohasem panaszolkodom! Nem félek a fájdalomtól, tűröm, és
               belém zárom, mint a gonosztevőt, melyet jobb megfognom, hogy belőlem másnak lelkébe
               ne törhessen. Igy a fogoly bennem marad, bennem hal meg, lelki küzdelmem által.
               Kérlek, ha koronkint elkomolyodom, ne kérdezz, engedd meg, hogy bensőmben végződjék a
               harcz; s ha majd megint fölengedtem: mosolyogj, hogy háborumat elvégeztem.</p>
				<p>A nőt meglepte e nyilatkozat, kezét átnyujtá az asztalon, hogy egyetértését jelentse.
               Többé nem gondolt a levélre, bizonyosan a többi közűl valamelyik ingerlé föl a
               férjet, s majd lecsendesedik.</p>
				<p>A kinálkozó bizalomnak melege átvillanyozta Egerszegit, megint férj
               lőn, s ez alkalommal enyelgés helyett azon ritka órába ért, melybe a férj a
               gyermekasszonyt kiviszi a világ partjára, a szemlélődésnek tengeréhez, hogy szoktassa
               a nagyobbszerühöz és életbölcscsé oskolázza.</p>
				<p>- Kedves angyalfőm, - mondja a férj - áthajolva az asztalnak tulsó oldala felé, hogy
               nejének okos szemeibe nézhessen, - számtalan boldog házasság lehetne, ha a fiatal
               ember a választottnak kevesebbet hazudna. Nem gonoszságból mondja az ifjú a millió
               kedveskedést, - látja, hogy a szó izlik a lánynak. A szó könnyen jön, nem
               fösvénykedik a fülig szerelmes, hát vég nélkül mondja; mert vég nélkül hiszik. Ó, -
               bár a lány az édes hazugságok mellett mulhatlan lenyelne egy adag czukrot, - s együtt
               unná meg a czukorral a szót, s azt mondaná: Elég! Majd mikor neje lesz az udvarlónak,
               nem tünnék föl, hogy kevesebb a hizelgő szó, mint egykor, - s az emlékezet nem szedné
               elő a hizelgéseket mint az árjegyzéket, hogy itt az ideje: tessék kifizetni.</p>
				<p>Példa lehetünk magunk, - én ugy‑e keveset hizelegtem?</p>
				<p>- Maga rossz ember! - mondja Böske a multért haragudva.</p>
				<p>- Én, jó ember!... igazitja helyre a férj, - ha én is szokás szerint sokat mondtam
               volna, s annyi beszéd után hallgattam volna oly hosszan a mai ebéd alatt: már régen
               vádolnál magadban, hogy téged megcsaltalak; mert a családi órában már hazudni is
               röstellek. - Szerelmem, - mondja átható érzelemmel, - az én éveim a munkakorszak
               közepében járnak, - el ne itélj, ha a külső tárgyak rövid időre elhomályosodnak
               előttem, s a benső világban kutatok a lélek világával. Nem mellőzlek, te külön bennem
               vagy szivemben, s ha elhallgatok, értelmed találja ki, hogy a befolyás uralkodik
               rajtam. Szeretsz‑e?</p>
				<p>Fölugrott a meginditott nő, szenvedélyesen rohant férjéhez, ki gyengéden ölébe voná,
               átölelé.</p>
				<p>Megint gyermeteg módon enyelgett vele, két gyermek játszék ártatlanul, egyik sem
               okosabb, - keresve keresik az ügyetlenséget, hogy a komolyságot ezer mértföldnyire
               üzzék. Ó, - e kép nem idegen szemek elé való, - az elfogult, a fontoskodó, az
               esztelenség rovására irná, pedig igy van helyesen, - igy nőnek össze a szivek: a
               kedélyesség fűzi őket össze. Nem hiszitek? Ellentétül nézzétek meg: szereti a
               professort a fiu? - pedig az beszél neki legtöbb bölcsességet.</p>
				<p>Karonfogva mentek ki az ebédlőből az irószobába, Egerszegi a délutánra hagyott
               leveleket akarta elolvasni, - mind ott hevert még fölbontatlan. Böske hirtelen
               meglátta, hogy Irmának levele nincsen a többi között. Szobájába ment,... fontolgatni
               kezdé, hogy az a levél sodorta ki férjét a kerekvágásból, s azt kérdi: miért beszélt
               ebéd fölött olyan igen okosan? Lepel volt ez, hogy a titkot eltakarja?</p>
			</div>
			<div type="chapter">
				<head>
               A nyomkeresés.
            </head>
				<p>Délután négy óra tájban Egerszegi kiment a városba, nejéhez nem szólt be; mert
               nővendégei voltak, minek alkalmilag örült, mert a levélnek benyomása fölélénkült, és
               sietett Hegyfalussyékhoz, ha a nőt egyedül találná, a váratlan bánatnak nyomát
               kereshesse. Hegyfalussy ipával kiment a közeli pusztára, estére várták haza, jó
               későre; mert az öreg uj vetemény‑magvakat hozatott, s a leirásnak részleteit
               elejétől végig akarta rendezni.</p>
				<p>Az urhölgy mentő‑angyalaként várta Egerszegit.</p>
				<p>- Elrémitettem, - ugy‑e? - volt a szomoru asszonynak első kérdése.</p>
				<p>- Orvos és ügyvéd nem szokott a bajnak hirétől megijedni, ráér elkomolyodni a
               vizsgálódás után.</p>
				<p>- Arczáról látom, hogy a barát az ügyvédet hagyja beszélni, mondja a nő, vendégét
               kémlelve, - üljünk le, barátom, és vigasztaljon engem, ügyetlen, tudatlan
               asszonyt.</p>
				<p>- Nagysád levele czélozgat, azért kérdenem kell, vannak részletek, melyeket szóval
               fog elmondani?</p>
				<p>- Semmi,... velem vagy apámmal van fölváltva, egy lépésig el tudnám mondani, merre
               jár. Nem vádolhatom magamat, hogy szeszélyemmel üldözném, - nem alkuszom vele, hogy
               honn maradjon, - de meg nem foghatom, hogy fokonkint szótalanabb: mi bánthatja ez
               embert? Szenvedély öli vagy kitalálhatlan bánat?</p>
				<p>- Hizeleg néha kivételesen?</p>
				<p>- Hideg vérű ember, - hogy kérdezhet ily irgalmatlan nyugalommal.</p>
				<p>- Mert nyomokat keresek, asszonyom, - s ha ön azt felelné, hogy hizelkedik, azt
               mondanám: méltóztassék sírni, - férje fél a meglepetéstől, és áltatni akarja önt.</p>
				<p>- Kérdezzen, - édes barátom, - őszintén felelek.</p>
				<p>- Ipának jelenlétében miként viseli magát?</p>
				<p>- Megfoghatatlan, - atyámmal élénk; - az öreg őt, ő az öreget lelkesiti, s
               kifogyhatlanok a beszédből; s hogy folytathassák, kocsira ülnek, kirándulnak a
               gazdaságba, s hasonló élénkséggel jőnek vissza. A beszélgetést örömmel hallgatom;
               mert koronkint mellém ül, s a vita alatt kezét kezemre nyugosztalja, s a kéz tudatja
               velem, hogy szeret. A mint atyámtól elválik, elmélkedve jár föl‑alá, - ha felém
               fordul, oly világosan hiszem, hogy mondani fog valamit; de e nyilatkozat máig ajkán
               lebeg.</p>
				<p>- Nem kérdezte nagysád, - hogy akar mondani valamit?</p>
				<p>- Igen!... azt véltem, hogy könnyebben szólna, ha kérdezem.</p>
				<p>- Mit felelt?</p>
				<p>- Nyugtalanság volt a felelete... Ajkára ült ki a szó,... habozva mondá, hogy
               atyámmali vitáira gondol, - s folytatja a járkálást, - s én keresett ürügy alatt
               elvonulok.</p>
				<p>- Irásban állok jót nagyságodnak, hogy Aladárt nem olyan foglalkoztatja, hogy
               válópernek anyaga legyen. Utasitom nagysádat nőmhöz, kérdezze meg attól, mit
               vallottam meg neki magamról ma, - azt alkalmazza nagysád Aladárra, a rejtély kevésbbé
               leend veszélyes.</p>
				<p>- Nem kell bizonyság, - mondja könnyebb lélekzettel Irma, - türelmes hallgatója
               leszek, vallja meg nekem is.</p>
				<p>Egerszegi ismétlé, hogy nem szokott panaszolkodni! - Ez férfi nyavalya, - mondja az
               ügyvéd a részletezés után, - s hogy nagysádnak orvosságképen a jelen esetre
               alkalmazva mondjam: e nyavalyát a legszeretetreméltóbb nőnek kiváncsiságával sem
               fogják kigyógyitni soha. Azért tanácslom, hogy ne kérdezze, - épen kérdésével
               akadályozá a nyilatkozást, melynek tárgyát én ki nem találhatom; de nem kételkedem,
               hogy meg fogja mondani.</p>
				<p>- Mikor?</p>
				<p>- Ha a bánatból baj lesz.</p>
				<p>- Azt megmondaná?</p>
				<p>- Kétségen kivül, - a bánatot elviselni férfi dolog, a bajt bevallani kötelesség,
               hogy ne mástól tudja meg a nő, - ne a rágalomtól, - mert a nő jogosan hiszi, hogy a
               védelemre köteleztetve van.</p>
				<p>- A lélek szenved Aladárban vagy a sziv?</p>
				<p>- Követelem, hogy legyen nagysád hiubb, - a sziv ép és egészséges, - nézzen ön a
               tükörbe.</p>
				<p>- Megmondom Böskének, hogy ön hizelkedő.</p>
				<p>- Én nagysádnak bizonyitványban mutattam meg, hogy talizmánja nem veszett el.</p>
				<p>- Elhiteti velem, - hát elhiszem: de a lélekről nyugtasson meg.</p>
				<p>- Ezzel nem szolgálhatok nagy hirtelenében; hanem folytatom kérdéseimet. Kik jártak
               Aladárhoz a legközelebbi időben, vagy hol volt ő egyedül?</p>
				<p>- Két hét előtt atyjánál volt, - az igaz, hogy onnét rossz kedvvel jött vissza.</p>
				<p>- Összeszólaltak biz ők, - az öreg a pártnak a szélső katonája od’át, nálunk a
               legszélsőbb oldalon áll Aladár, - sehogy sem érnének össze. Volt‑e itt szokatlan
               vendége, s ki volt vele leghosszabban?</p>
				<p>- Rendes vendégeink jöttek mentek, az enyimek látták őt, az ő vendégei beszéltek
               velem, - ezektől elokoskodni a változásnak okát, idővesztegetés.</p>
				<p>- Hosszabban és magányosan nem beszélt vele senki.</p>
				<p>- Atyám mondá, hogy tegnap volt Kérgessy Aladárral a kertben, feltünőleg hosszan
               beszélgettek, holott atyám könyvvel sietett le, hogy férjemmel beszéljen
               olvasmányáról, s nem várhatván Kérgessynek eltávozását, rájuk rontott!</p>
				<p>- Beszélt nagysád Aladárral ezen találkozás után?</p>
				<p>- Az ablakból láttam Aladárt. Lassan közeledett a lakhoz és szobájába ment.</p>
				<p>- Később kedvetlennek mutatkozott?</p>
				<p>- Oly annyira, hogy vallomásra akartam kényszeriteni; mert ez állapot elviselhetlen.
               Nem volt bátorságom a támadásra; mert hátha szégyenben maradok.</p>
				<p>- Rám gondolt nagysád, - szól közbe Egerszegi, - a bizalomért fogadja hálámat, mit
               ugy viszonzok méltón, hogy törekszem megnyugtatni.</p>
				<p>- Mondjon csillapitó szert, - legkedvesebb barátom, - esdekel a hölgy, - félek, hogy
               azonnal rivafakadok.</p>
				<p>- Tudna ön némileg komédiázni? - bocsánat az őszinteségért, - nem mondanám, ha
               szükségét nem látnám.</p>
				<p>- Talentum vagyok a sirásban, erről biztosan rendelkezhetik ön.</p>
				<p>- Az elhasznált szerep, - arról mondjunk le. Erőt követelek, asszonyom. Kerülje
               férjét, ha ő kedvetlen, menjen közeléből. Beszélgetést ne kezdjen, a folytatást
               kinjából mondaná, s ezzel ön nem nyerne; mert elkeserednék.</p>
				<p>- Keserü orvosság.</p>
				<p>- Ó nem fog panaszolkodni, hogy őt gyógyitsuk; azért ön fog beteg lenni, - az ön baja
               mellett lessük meg az övét, ne féljen, ki fogja vallani, ha az övé nagyobb.</p>
				<p>- Kerüljem őt?...</p>
				<p>- Igen, - folyvást ajkán legyen a szó, - hogy: látom, alkalmatlan vagyok. Egy ideig
               ezt elviseli, - majd ő fogja észlelni, hogy neje elhidegült. - Ekkor egy perczre
               szeresse ön forrón, és ismét szabaduljon mellőle, hogy napról‑napra érthetlenebb
               legyen önnek magaviselete.</p>
				<p>- Hány fölvonásos leszen ez a komédia?</p>
				<p>- A körülményektől fog függni: hány személy lép föl, lesznek‑e szenvedélyeik, s a mi
               legfőbb: van‑e cselszövény, melyet ellensulyozunk?</p>
				<p>- Mi?... én?... ő?... vagy...</p>
				<p>- Hogyan maradhatnék ki én a játékból? Én leszek az a bácsiféle, minők a szinpadon
               laknak, s a szükséges perczben ajtón, ablakon megjelennek, mint a sors, - hogy a
               csomót megoldja.</p>
				<p>- A többi személy honnét fog előkerülni?</p>
				<p>- Jól mondja ön, - hogy több személy. Negyedik személyre bizonyosan számitsunk, - s
               hogy ennek szerepéhez alkalmazkodjunk, mától fogva gondosan tudósit nagysád, ki volt
               Aladárnál? Egy személy? több személy? Egyedül vagy társaságban? Különösen
               méltóztassék figyelni az órára, hogy az időnek mennyiségéből merithessünk tájékozást.
               A többit, értem a figyelemre méltó részleteket, sziveskedjék megirni.</p>
				<p>Egerszegi befejezé a társalgást, - bucsuzék, - ajánlva az ifju hölgynek az
               óvatosságot. Az utczára érve, politikai barátaival találkozott, mi lehet
               természetesebb, hogy a zajos megyei életről hozakodtak elő. Hónapoktól vitatták a
               lapok az adózási kérdést, s a liberális párt a kemény vádat, hogy csak szájjal győzik
               a harczot, hangosan kezdék czáfolni. A kormányzásnak fő tényezőjét, az adóterhet
               önkéntesen elvállalják, - ez volt a kipattant jelszó, - mert igy a tömegnek nem szép
               szavakat, könnyen odaengedhető kis politikai alamizsnát adnak, hanem a legnehezebb
               teher alá nyujtják, - mint akkor mondák országszerte, - a szűz vállakat.</p>
				<p>Nem törődtek a szemrehányással, hogy a kis birtokos a nagyok erszényéből nagylelkü.
               Az erszény akárkinek is erszénye, s egy arányban nyulnak bele a forintokért, -
               következőleg nem a mennyiség határozza meg az áldozatot, hanem az arány.</p>
				<p>Az eszme futó lángként terjedt az országban, s mint zsebig érezhető vágás, a nagy
               birtoku konzervativ pártot legkényesebb oldalán találta. A konzervativ pártnak
               haragosabb, jog- és kiváltságféltőbb részében az adózási eszme egy volt az
               alkotmányos szabadságnak aláásásával; azért e harczra, az önvédelemre megnyilott az
               erszény, hogy gyáván le ne veressenek.</p>
				<p>A megyék külön‑külön harczoltak belső vonalukban, s a harcznak eszközeit mozgatták,
               hogy a nagy nap, az elvnek vitatására és eldöntésére készüljenek. A bécsi kormány ez
               alkotmányos küzdelmet figyelő állásból kémlé. Az elv, mint teherosztás, európai
               fogalom, melyből a kormányok a legrosszabb esetben is nyerhettek; mert a kormány nem
               busul, hogy a terhet többen viszik; de mig Magyarországnak kiváltságtalan népe
               elbirta az akkor még mérsékelt számbeli arányt, bölcsen czéljaira használta az
               eszmét, mint küzdelemtárgyat, melyen a felek egymással czivódtak, s a politikai tűz
               természetes helyén emésztett, a pártok életében. Előszeretetét a bécsi kormány ez
               elvvita alkalmával a konzervativ oldalra kinálta; mert e párt engedékeny volt a
               bécsi hajlamok iránt, és mérséklete biztositéka volt a kormány szándékainak.</p>
				<p>A konzervativ párt erőt nem kimélt, Metternich szaporitá ez erőt, s az Egerszegivel
               találkozók ujdonságkép mondák, hogy a főispán egy hét óta lépte át a megye határát,
               lelket öntött gyámoltjaiba, hogy a küzdelemnek vége iránt bizalmat nyerjen.</p>
				<p>A részletekben elmondák, hogy Hegyfalussy kamarásnál is tanácskoztak, hova Kérgessyt
               jókor meghivták; mert ügyességében biznak, s a vén agglegény jó téritővé válik a
               fiatal nemesség sorában, értvén a magasabb légkört.</p>
				<p>Aladárról emliték, hogy atyjával e csatában válságosan fog küzdeni. Az elvviták igen
               érzékenyen áskálták a családok egyetértésének gyökereit, s megbocsáták kivételesen,
               ha a pártbeli az egyes kérdésben tartózkodva hallgatott, vagy el is maradt.</p>
				<p>- Rég nem láttuk Aladárt! - mondja valamelyik a beszédtárgyhoz czélozva.</p>
				<p>- Ne többet, - szól egy másik, - Aladár helyén marad. Kételyünkkel meg ne
               sértsük.</p>
				<p>Egerszegit lakásáig kisérték. Ő keveset beszélt általában, kivált most; mert a
               fölmerült kérdésnél a megnevezett személyek a politikai iránytól elterelék
               Egerszegit, mintha a véletlen kivételesen arra utasitaná, a hol Aladárnak
               elkomolyodását kitalálhatja.</p>
				<p>- Az öreg kamarás!... Kérgessy! - tünődik Egerszegi.</p>
				<p>Hát ha az öreg kamarásnak keze ragadta meg fiát, s ugy megrántja, hogy visszafelé
               kénytelen fordulni. Politikai nyugtalanság ez, mely a meggyőződést férgesiti, s a
               heves paripa zablát érez az apai kézből.</p>
				<p>Hát Gerstner?</p>
				<p>Ó, ha ez ember megértené, hogy most van alkalma lelökni az egyszerüséget, hogy
               tényező legyen a nyilvános életben!</p>
				<p>Alig tudott botorkálva betalálni a szobába. Fövegét fején feledé, - még neje előtt is
               föntartá.</p>
				<p>Böske bánkódva e figyelmetlenségen, egész este hallgatott, s a délelőtti levelet
               magyarázgatta.</p>
			</div>
			<div type="chapter">
				<head>
               Fiatal házasok.
            </head>
				<p>Asszonyok! Asszonyok! Tanuljatok a madaraktól: ha a him a fészekben ülne, éhen
               sirnának az aprók. A pályát a sors jelöli elénk, - az erőt a férfinak osztá a
               kötelességek vitelére. Miért sirtok, ha rendeltetésüket teljesitik, - kifárasztják az
               erőt, hogy mellettetek a veletek hasonló, a gyengéd ossza meg a viszontlátás édes
               örömeit.</p>
				<p>Három nap egymás után következetesen érkeztek Irmának levelei, - három nap egymás
               után zokogott Böske, hogy férjét a vak bizodalom ennyi bátorságra jogositá, hogy
               akármi történt a másik lakban, nem szól nejének, figyelemből, mit követelhet épen az
               apró fontosság nélküli tárgyakban.</p>
				<p>A politikai barátok megnépesiték az ügyvéd lakását, tervelték a bekövetkező
               teendőket, - föloszták a zöld asztali csatát. Ugyszólván, a személy tudta, kit fog
               támadni vagy czáfolni, - mit mondhatnak azok, mit válaszolnak ők, - ki lesz a
               keményebb, - ki fog közvetiteni? Azaz: ezt nem kérdezték, Egerszegi volt a pártnak
               mérséklete, a pártnak jobb keze, ha amazok is engednek, és átnyujtják a jobbot.</p>
				<p>Angyali béketüréssel hallgatta Egerszegi pártjának tulságait; mert inkább szerette,
               ha a fölösleges lőport nála sütögették el, s ugy kisérletül az ellenfélnek
               okoskodásaiból felelt nekik, hogy arra mit felelnének. Igy gyakorlá a sereget, -
               fejleszté bennük az ügyességet, hogy ne a szenvedély dulakodjék, hanem a
               válogatottabb eszme hasson. El‑elfáradt e gyakorlatok alkalmával, s mikor az ebéd
               órájára bucsuzának, a behatások megmaradtak lelkében, hogy komolysága bevádolja neje
               előtt azért,a mi nem egyéb: elfáradás; - férfi aggodalom; - talán semmi, hogy
               elviselje a férfi; talán sok, hogy a nő meg ne bocsássa; mert meglopja a nőnek
               óráját, - a fiatal nőét.</p>
				<p>Fáradtan, komolyan ment át az ügyvéd nőjéhez, megcsókolá a homlokát, mely szinte
               komoly, s bizonyosan gondolja: szegény férjem, elfáradtál!</p>
				<p>- Okos asszony vagy! Hizeleg a férj, - pedig az asszony mást gondolt, határozottan
               ellenkezőt, melyért elengedi, hogy okosnak mondja.</p>
				<p>Az ebédnek közepéig hallgatnak. A lélek pihent, elvált a nagyon okos politikától.
               Épen itt az idő, hogy szórakozzék, - mert a kedves feleség még most sem mer
               szólni.</p>
				<p>- Közeleg a nagygyülés, édesem, - érdekes tárgyaink lesznek.</p>
				<p>- Igen?</p>
				<p>- Eljőjj, - a megyének örege apraja becsődül; mert az erszényről lesz szó, -
               képzelem, hogy csomóra kötik a másik oldaliak. - Böske hallgatott.</p>
				<p>- Mondtál valamit édesem? - kérdi Egerszegi.</p>
				<p>- Nem szóltam! - mondja a nő.</p>
				<p>Ez családi kép, kedves olvasóm, - alkalmilag iderajzolva, ó bár a tapasztalatlan
               értené, hogy a legforróbb szeretet hasonlit az órához, mely megáll, ha az ingának
               egyensulya megzavarodik. Az órának szerkezete tökéletes, a rugó szabályszerüleg végzi
               rendeltetését; de az inga megérzett egy kis érintést, megáll, - az időt nem mutatja.
               Legyetek bölcsek, - ne bontsátok szét az órát, gyengéden inditsátok meg az ingát s
               ujra hü barátotok leend.</p>
				<p>Egerszegi a kis duzzogót nem vallatta, mert az élet hosszu, a férj tartozik idejének
               jelentékeny részét a foglalkozásnak szentelni, - mit csinálna később, ha az apró
               felhőkért most már megrántaná a harangot, hogy a felhőket elzavarja?</p>
				<p>Azt mondják: Mézes hetek! Igazabban nevezhetnék el a jogászok
               szólásmódja szerint “Veszedelmes napoknak”, melyekben a férj folytatja nőtlen
               korának hazugságait, hizeleg, bolondokat beszél, melyekért rövid időn meglakol.</p>
				<p>Mi a hitel?</p>
				<p>Igéret, melynek beváltására a másik képesnek vél bennünket; főleg azért, mert az
               igéretben nem foglaltatik tulság.</p>
				<p>Az ugynevezett mézeshetekben kell a férjnek kimutatni társadalmi létezésének
               főkönyvét: ennyit kap mástól, ennyivel tartozik viszonzással másnak, levonván a
               levonandókat: ennyi készség, kényelem és őszinteségről rendelkezhetik a nő.</p>
				<p>Minden nő talentum, - ezt higyjék el a férfiak. A férfi olyan, mint a balkéz. A
               balkéz az evésnél csak a villát tudja tartani, az irásnál a papirt fogja le, a
               nehezet emeli, de nem markolja, - és nagy szorgalommal egyetlen dolgot tanul meg.
               Mihelyest másra alkalmazzák, - a nevetségig ügyetlen. A legegyszerübb nő minden
               viszonyokhoz hirtelen képes alkalmazkodni. A polgárlány tudna kisasszony, nemzetes,
               tekintetes, nagyságos, méltóságos asszony lenni, - csatlakozó természetében oly
               fogékony, hogy az alakitást azonnal elfogadja. Fogjatok meg egy becsületes
               csizmadialegényt, tiz esztendeig meg nem tanulná, hogy kell nagyságos urnak lenni
               modorban, - ha egyéb ügyetlenségeit valahogy eltakarná, mégis minden embernek
               csizmájára nézne legelőször, hogy kaptára van‑e varrva?</p>
				<p>Egerszegi tudta, hogy neje Irmának leveleit szemmel tartja, - s hogy a nő várja, hogy
               a férj bizalmasan elcsevegi, mi ügyben bizta meg a fiatal asszony.</p>
				<p>Lehetett‑e szólnia a tárgyról? feleljen rá az olvasó. Az ügyvédnek fájt, hogy nejét
               kinoznia kell, de e viszonyban véghez kell vinni az alakitást, hogy az ügyvédnek neje
               tréfából se kérdezzen, - ha a férj maga nem akar szólni.</p>
				<p>A férj egész életére választott, a legszeretetreméltóbbat, - s azzal küszködjék,
               attól tagadjon meg valamit, azt utasitsa vissza, hogy körén tulvág, s jogosittatlan
               akar mások szentélyébe avatkozni. Ezen lehető kis szégyenitő megtagadástól félt
               Egerszegi, s bár nehezére esett, - föltette, hogy a mézes hetekben
               nem hirdeti ki, hogy szabad a vásár;mert később a tilalomfa megsértené az érzékeny asszonyt.</p>
				<p>Ügyvédnek nejévé lőn: ám tanulja meg a helyzetet.</p>
				<p>Mint láttuk, - Böske nagyon kurtán felelgetett, - e szerint a benső világban van a
               forrongás, és a külcsend a tengernek sima tükre, - melynek mélyéből fog kitörni a
               vihar.</p>
				<p>Ez a tizenkettedik oskola! Eszén legyen a férj, hogy ellenséggé ne váljék, a nő
               bárányfelhő, mely csak akkor fog tömegesülni, ha a férj az ellenkező szélképen jelen
               meg, - s a villámlásnak, dörgésnek szülő oka leend.</p>
			</div>
			<div type="chapter">
				<head>
               Az ó és új ember.
            </head>
				<p>Egy árok választá el Hegyfalussy kamarás birtokát Gerstnernek bérletétől. Mekkora
               árok választá el a két öreget egymástól: azonnal meglátandjuk.</p>
				<p>Gerstner hajnaltól künn, s épen visszafordulóban volt, a mint meglátá, hogy a kamarás
               leszállt a dülőuton, s a bérlő felé ment gyalog. Gerstner leszállt a lóról, egy
               hajdura bizta, és már messziről köszönté a kamarást.</p>
				<p>A kölcsönös köszöntések után Hegyfalussy mondja, hogy kereste az alkalmat, hogy
               találkozhassék.</p>
				<p>- Ha azt tudom, átsiettem volna! - mondja Gerstner, a rokonsági viszony mellett is
               megelőzéssel.</p>
				<p>- Jobb igy! - mondja a kamarás, - beszélgetésünknek tárgya igen komoly leend, s ilyen
               tárgyalásnál sem otthon, sem másnál nem lehetünk kellőképen őszinték, - pedig
               őszinteség nélkül nem fogunk kellőleg egyetérteni.</p>
				<p>- Meglep a kiindulás, - mondja Gerstner, - nem is képzelhetem, miben fognánk
               egymással ellenkezni.</p>
				<p>- Ha jól hallottam, Gerstner barátom a jövő nagy gyülésen határozó közkérdésben fog
               felszólalni, - s mint bizonyosan tudom, tegnap a vidékbeli apróbb uracskák egyenesen
               önhöz mentek tanácsadás végett, hogy az adókérdésben miként lépjenek fel. Szabad
               őszinte feleletet kérnem?</p>
				<p>- Helyesen értesitették méltóságodat, - mondja Gerstner, - a kisebb birtokosok
               eljöttek hozzám meghivás nélkül!</p>
				<p>- Ez bizalmat jelent, Gerstner barátom, - s nem ujság, hogy önhöz meghivás nélkül
               jőnek. Ön a vidékben gazdasági, sőt pénzügyi tekintély, - s teljes beismeréssel
               mondom, hogy az ön befolyása határozottan emberbaráti szeretetének következménye. Ezt
               azért emlitém, hogy befolyásának igen nemes alapját, következésképen igen nagy
               fontosságát beismerjem; azonban figyelmeztetni akarom önt jókor, hogy lesznek, kik
               az irányt, melyen ön tán megindulna, mértékre veszik, s önt érzékenyen fogják
               hibáztatni.</p>
				<p>- Ezredszer fog ez történni, - méltóságos uram, - egész életemnek lefolyása azt
               bizonyitja, hogy töretlen uton jártam, amerre indulok senki sem mert, s a következés
               nekem adott elégtételt, - a környék az én nyomaimon jár.</p>
				<p>- Gazdasági téren igazat adok, Gerstner barátom, - hanem egy pár nap óta ön a
               politikába avatkozott és nagyon neheztelek, hogy bizalmával meg nem tisztelt; mert
               közölhettem volna egyetmást, mi előnyére válandott.</p>
				<p>- Teljes életemben tanultam, méltóságos uram, - kérem, tanitson meg valamire.</p>
				<p>- Barátom!... örökké bérlő akar maradni?</p>
				<p>- Mig csak meg nem unom, - vagy a bérleti árak be nem kergetnek a városba.</p>
				<p>- Nem akar ön megérteni, - tehát érthetőbben beszélek. A széles nagyvilágon az
               előretörekvést látjuk, - miért lenne ön kivétel? nagy vagyonával meg akar ön maradni
               a társadalomnak középrétegében?</p>
				<p>- Méltóságod csiklandozni akar, hogy a hiuságot kiugrassa belőlem. Én is
               őszinteségért esedezem: mi lehet belőlem?</p>
				<p>- Barátom!... nem merném mondani, hogy ön nem jogosan szól a politikába; de álljon
               velem egy sorba, hogy vagyoni kényelmét tiszteletreméltólag betetőzhesse. - Én
               gondoskodtam, hogy fiamnak apósa ne bánja meg, hogy családommal szoros
               összeköttetésbe lépett.</p>
				<p>- Örömmel nyilvánitom méltóságodnak, hogy vőmre napról‑napra büszkébb vagyok.</p>
				<p>- Például miért?</p>
				<p>- Hogy jóravaló gazda válik belőle, - s a munkát becsüli.</p>
				<p>- Ezért ön adjon neki bizonyitványt; de én jóllaktam az urfival torkig.</p>
				<p>- Méltóságod hihetőleg politikai szereplésére czéloz.</p>
				<p>- Igen!... Aladár maholnap kikiáltott bolond lesz, - s én nem ellensulyozhatom
               elegendőképen.</p>
				<p>- Ebben a tekintetben bocsásson meg méltóságod, - tisztelnem kell az egyéni
               véleményt, ő nem kiskoru.</p>
				<p>- Kettőnktől függ az urfi. A világ belátta, hogy én nem helyeslem tulságait, - azért
               kérem önt, hogy mától fogva ön se gyámolitsa.</p>
				<p>- Ha e gyámolitásnak pénzbeli értelme van, - csalódott méltóságod. Vőm elvette
               leányomat, bizonyosan szeretetből, mit azzal bizonyitok, hogy kettőnk között pénzbeli
               értekezlet nem volt. Ezzel én dicsekszem méltóságodnak; mert bár okom volt hinni,
               hogy az ifju Hegyfalussyt szivének vonzalma egyesitette lányommal, - olykor‑olykor
               aggódtam, hátha erszényemet adtam férjhez.</p>
				<p>- Osztozom az ön örömében, - mondja a kamarás, talán nem egészen őszintén, - azonban
               fiamban én is vártam álmaimnak teljesülését, - hittem, hogy legalább is vágyik az
               lenni, a mi apja, vagy több. Erre példája lehetne öregapja, ki negyvenéves korában
               valóságos belső titkos tanácsos volt.</p>
				<p>- Ehhez nem értek, méltóságos uram, - én ki nem nevezhetem.</p>
				<p>- Beszéljünk higgadtan, Gerstner barátom, a szerencse kezünkben van, - ne szalasszuk
               el.</p>
				<p>- Parancsoljon méltóságod.</p>
				<p>- Fiam rövid időn kamarás lehet, - a legelső tisztválasztás alkalmával első alispánná
               tehetjük, - onnét még rövidebb idő alatt a helytartótanácsba léptetik elő. A
               biztositás zsebemben van.</p>
				<p>- Méltóztassék ez iránt vőmmel beszélni.</p>
				<p>- Önt kérem, hogy még ma mondja meg neki.</p>
				<p>- Mint méltóságodnak izenetét, - okvetlen meg fogom neki mondani.</p>
				<p>- Ez nagyon száraz szivesség, kedves barátom, mikor mondám, hogy öntől függ
               minden.</p>
				<p>- Minthogy nem tudom, hogy miképen függ tőlem, - sziveskedjék megmagyarázni.</p>
				<p>- Az adókérdés a birtokosztálynak érvágása akar lenni, - s nem hiszem, hogy kikerülte
               volna kegyednek figyelmét, hogy zsebeinket nem hagyjuk kilyukasztani. Ön, fiamnak
               ösztönzésére, kezébe kapta az ügyet, s e nagy száju vármegyében egy fillér nélkül
               kikiáltathatja a közteherviselésnek elvét; hátha még áldozni fog.</p>
				<p>- Egy fillért sem! - mondja Gerstner méltósággal.</p>
				<p>- Köszönöm, - barátom! - mondja meglepetve a kamarás. - Most már tudom, hogy ön
               megértett, - tehát egyszerüen arra kérem, hogy maradjon ez alkalommal távol a megye
               házától, - s viszont higyje el, hogy a főispán hatályosan emelendi ki az ön
               érdemét... és maholnap szerencsém lesz önt, mint...</p>
				<p>- Ne folytassa méltóságod! - mondja eréllyel a bérlő, - még az volna hátra, hogy
               vénségemre kapaszkodjam, - s oda tolakodjam, hol a gyapjuszagot a
                birkáson ötven ölnyire megérzik.</p>
				<p>- Ez azt jelenti, hogy...</p>
				<p>- Ott leszek a megyeháznál, s az adókérdésben, engedelmével, - én leszek az egyik kolompos.</p>
				<p>- Ez a végszó?</p>
				<p>- Szabott ár!</p>
				<p>- Ugyan, az Istenre kérem önt, - esdekel a kamarás, - tekintsen körül, - maholnap
               minden zsidó tekintetes ur lesz.</p>
				<p>- Abban fogják a nyakukat kitörni.</p>
				<p>- Megmarad ön...</p>
				<p>- ...Tekintetes urnak.</p>
				<p>A kamarás könnyedén megbillenté kalapját, elment a dülőutra, s indulatosan lökte
               magát a kocsinak sarokülésébe.</p>
				<p>- Hajts a városba - parancsolja kocsisának, ki a hangból gyanitá, hogy az öregur
               röpülni szeretne.</p>
				<p>Nyomtatott betük, a közönség közé szórt, s még megczáfolható sorok ezek, azért jókor
               kérdezzétek meg az idősebbeket, hogy a politikai eszmék nem olcsó áron vergődtek
               diadalra. Az időnek méhe hordozta a terhet, melyet karjaira veendő volt a nemzedék, -
               a kereszténységnek eszméjéért küzdött a lovagkor, legtöbbet apáink, s mig mi
               verekedtünk a szomszéd pogánynyal, s érette a vitézek czimerpaizst szereztek, dél- és
               éjszak‑Európa a polgárosodásnak áldásait élvezék. Azon jelesek, kik tudásvágyból
               mentek a külföldre, hogy a jót eltanulják, szégyenpirral jöttek haza azon tudattal,
               hogy Magyarországot medveországnak hivják, hol nagy urak laknak és emberalaku vadak,
               melyeket negyven forintért szabad agyonütni.</p>
				<p>Megczáfolandó volt a világ, s hála Istennek, óriáshoz méltó erőlködéssel negyven év
               alatt végrehajtottuk a csudát, hogy a kiváltságok oklevelét a levéltárakba raktuk. -
               Szent István koronája alatt elvégeztük a megosztozást, s az egyenjoguságban testvérek
               lettünk. A dicsőségére büszke Francziaország a joggal birókat megölte, - a jog abba
               a sirba esett, hova a jogositottat lökték. A magyar nemes büszkén mondott le, s
               ezzel bizonyitá be, hogy legméltóbb volt azon magasztos eszmére, hogy ő védelmezhette
               a kereszténységet a pogány csordák ellen.</p>
				<p>Ekkora polgári küzdelemben nyugodtan emlitjük, hogy a jogot az egyik családtag
               védelmezte, - a családé lőn a dicsőség, hogy a másik az időnek oltárára legkövérebb
               falatját tette le.</p>
				<p>A kamarás Kérgessynek lakása előtt megállitá kocsiját, - s a furfangos eszühöz
               sietett, hogy annak találékonyságától kérjen tanácsot. A vén czimbora nagy
               előzékenységgel fogadta vendégét - Az öreg ritkán lépett e lakba.</p>
				<p>- Hideg eszü kópé, hozzád jöttem jó tanácsért, - van‑e még valami megkopaszult
               fejedben?</p>
				<p>- Husz esztendővel fiatalodom meg egyszerre, kedves barátom, hogy nem feledkezel meg
               rólam.</p>
				<p>- Kedvem lenne sorra elmondani fiatalkori kalandjainkat, hogy föllelkesitselek, -
               szedd össze magadat, öreg.</p>
				<p>- Értem, - a Hegyfalussyak késő vénségükre, mint a kialvó mécs, még egyszer lobbot
               vetnek, - kalandot akarsz?</p>
				<p>- Majd az utolsó fölvonásra, - még az a kópéság hátra van, ficzkó, - előbb valami
               okosat.</p>
				<p>- Csupa fül vagyok, édesem, foglalj helyet, - beszélj nyugodtan, miben akadtál
               el?</p>
				<p>- Ur voltam teljes életemben, ur volt minden nemzetségem, s megérem, hogy fiam
               parasztapostol lesz.</p>
				<p>- No, nem egészen, barátom, - jegyzi meg Kérgessy, - a kék vér nem zöldült meg,
               bizonyosan mondhatom, hogy fiad az árendás pénzéből nem költ, s hogy legközelebb
               effélére czéloztam, ugy fölkapta a fejét, hogy ha szobában vagyunk, kiüti a
               plafond‑t.</p>
				<p>- Azt meg én mondom meg, hogy jövedelmét felére apasztám, s az urfi két lovat
               kifogathat a négyesből.</p>
				<p>- Hohó!... Ez vastag tréfa.</p>
				<p>- És igen komoly.</p>
				<p>- Ne feledd, barátom, hogy fiad Hegyfalussy, - kit nem lökhetsz ipa nyakába, hogy
               helyetted tartsa; mert téged fognak kinevetni - mondja Kérgessy, kötelezvényére
               gondolva. Ezen oldalon Kérgessy hangosan bőgne.</p>
				<p>- Ki fogna kinevetni?</p>
				<p>- Először a vén bérlő; mert rád fogná, hogy fiadat nyakára toltad annak, kinek
               tesvére fülébe oltattad a birkahimlőt... Emlékszel, az furcsa tréfa volt.</p>
				<p>- Hát másodszor?</p>
				<p>- Másodszor lehetne Aladárnak holmi becsületbeli adóssága, melyet kifizetni nem
               tudna, - s lenne belőle csinos pletyka, melyről az első emeletben mulatságos tréfákat
               hallanál.</p>
				<p>- Ezt a becsületbeli adósságot megvenném.</p>
				<p>- Gratulálok, öregem, - egy csomócskában kerekszám ötvenezer forint.</p>
				<p>- Keritsd kezedre, - azonnal kifizetem neked, - hanem bizonyos föltétellel, ha
               segiteni akarsz.</p>
				<p>- Kiváncsian hallgatom föltételedet.</p>
				<p>- Választani fog az urfi apja vagy ipa között. Tudtára adnád, hogy politikai
               bukfenczhányásával fölhagy, - s akkor ipának elmegyen kedve politizálni, s az
               adókérdés megyénkben, utána a szomszéd megyékben megbukik.</p>
				<p>- Igy te benyernéd az ötvenezer forintot tisztán, - mert a korteskedési árjegyzék
               ennél többe kerül.</p>
				<p>- Ráadása is van, barátom, - olvasd e levelet, - a főispáni szék, s a titkos
               tanácsosi rang zsebemben van.</p>
				<p>- Kár, hogy még egy levelet nem irt a kanczellár.</p>
				<p>- Szóval még meghatalmazott, hogy ha az adóügyet szerencsésen megbuktatom, czim- vagy
               állásról rendelkezhetem, például: egy tartományi biztosi hivatal azonnal
               megüresednék: tetszik?</p>
				<p>- Kiizzasztod az embert, - kamarás barátom: ennyiért elszánnám magamat valamire.</p>
				<p>- Van valami észrevételed?</p>
				<p>- Igen! - Ha Aladár nem akarna atyai szárnyaid alá kivánkozni; hanem ipához
               fordulna.</p>
				<p>- Épen ezt nem hiszem, - a fiu paraszt akar lenni a vármegyeházban, mig ipa irányában
               a függetlent játssza. Ezt ipának szavaiból értem. A fő kérdés az, hogy fiamnak van‑e
               becsületbeli adóssága, melylyel megszorithatjuk?</p>
				<p>- Bizd rám, - a mely órában kivánod, rendelkezhetem az iratról.</p>
				<p>- Az ötvenezer forint nálam is készen áll, tartományi biztos ur.</p>
				<p>- Ajánlom hivatalbeli szolgálatomat, főispán ur. Holnap délelőtt Aladárnál leszek, te
               pedig sziveskedjél honn tartózkodni; mert én az urfinak hat órai lélekzetnél többet
               nem hagyok.</p>
				<p>- Reménylesz, vén csont?</p>
				<p>- Részeg vagyok az örömtől, barátom. Vénségemre, tudod, én is szeretnék valami lenni,
               - átkozott unalmas a pinczéreknek “Herr von”‑ját hallgatni.</p>
				<p>- Oh, ha fiamnak ennyi ambitiója lenne, - föltünnék a Hegyfalussyak csillaga.</p>
				<p>- Békén alhatol, barátom, - a hal ficzkándozik, ha a vizben kapkodnak utána. Majd
               kikapjuk a szárazra, - megfogom, mint az ürgét: holnap ilyenkor markomban lesz.</p>
				<p>***</p>
				<p>Kérgessy nem ment ki a házból, - irtózott szegény, hogy valaki még egyszer “Herr
               von”‑nak czimezze!</p>
			</div>
			<div type="chapter">
				<head>
               A kisértés.
            </head>
				<p>A szótárak átaljában tulságosan vastag könyvek; mert a temérdek különböző fogalomnak
               valódi neve van, s egyik szót a másik helyett nem alkalmazhatjuk. Az emberek egyéni
               különálló tulajdonságaik szerint határozott értelemmel birnak, s értelmük szerint
               fogadjuk el őket, némelyikkel folytonosan érintkezünk, másokkal ritkán; mert értelmük
               keveset fejez ki. A társas életben ilyen eltürt értelem a naplopóké. Elfogadják
               köszöntésüket, élczeiket megnevetik, hireiket meghallgatják, véleményüket
               elmondhatják kutyáról, paripáról; de ha a bizalom felé nyulnak: visszautasitják őket
               az utolsó helyre.</p>
				<p>Kérgessy bizományával fölkereste Aladárt.</p>
				<p>Irma férjének előszobájában találkozott Kérgessyvel, - s iszonyodva futott
               lakosztályába, megjelelni a perczet, melyben érkezett, és szüntelen az ablakra
               nézett, hogy a távozási időt szintén pontosan számitsa.</p>
				<p>Aladár izgatott volt reggel óta; mert ipa elbeszélte az apjávali találkozást.
               Szivében dult a csata, hogy apját mással kell összemérnie, de nem ingadozott; mert a
               fiui tisztelet és szeretet mellett külön helye van a nagykoru férfinak, hogy
               meggyőződését szabadon követhesse.</p>
				<p>- Jó reggelt ifju barátom! - köszönt be Kérgessy déli tizenkét óra után.</p>
				<p>- Jó napot, öreg, jó napot, - igazitja ki Aladár, - a nap fele utját lesétálta
               már.</p>
				<p>- Javithatlan korhely vagyok, barátom, fél tizenkettőkor keltem föl, - az én napom az
               éjszakát meglopja.</p>
				<p>- Mi ujság? - kérdi Aladár kiváncsian, hogy alkalmatlan vendégéből hamarabb kiássa:
               miért jött.</p>
				<p>- Megkopasztottak a fiuk, - mondja Kérgessy szinlőleg ásitva, - tudod vénülök, - nem
               vigyázok, s a vén darukból a fiatal sasok kiszedik a tollat, - maholnap megbukom.</p>
				<p>- Szivemből kivánom, - mondja Aladár, - te vén korsó, hogy törött oldaladat látnám
               haza jőni a kutról.</p>
				<p>- Nyakadra kivánom a rosszat, - te fognál eltartani, pedig tudod, hogy finnyás legény
               vagyok.</p>
				<p>- Ne búsulj, - éhen nem fognál meghalni; hanem ingyen egy falatot sem kapnál, -
               kikergetnélek a gazdaság után.</p>
				<p>- Köszönöm őszinteségedet, - ur még csak válnék belőlem olyan, a milyen; hanem
               dolgozni épen most lenne legkevesebb kedvem.</p>
				<p>- Mi szégyellni való van a munkában? - kérdi Aladár. - Én ipámnak bérletében
               valóságos ispán vagyok, reggeltől délig sülök a napon, - délre lemosom a port, - haza
               jövök urnak.</p>
				<p>- Ipád vakmerő ficzkó lehet, hogy rólad igy rendelkezik.</p>
				<p>- Én rendelkezem, barátom, - én ipámhoz oskolába járok, s önkéntes foglalkozásom
               mindennapi leczke.</p>
				<p>- Igen!... most már értem. Ipád viszont nálad tanulmányozza a politizálást, aztán quitt!</p>
				<p>-Kiegészitjük egymást.</p>
				<p>- A parthie egyenetlen, ifju barátom, - mondja Kérgessy, - ipad gyakorlati ember, az
               egyszeregyet jól tudja, mint a következményekből látom; mert egy ispánnal kevesebbet
               tart, - s azonkivül melletted népszerü ember lesz, kit rövid időn a hirlapok magasra
               emelnek.</p>
				<p>- Ugy, - már elolvasod a hirlapokat, s elhiszed, hogy anépszerüség valami.</p>
				<p>- Annak, a ki szereti, - apád, bizonyosan tudom, hogy csak azt nézi a hirlapokból,
               hogy kél a mustra birka.</p>
				<p>- Az öreg bevégezte pályáját - mondja Aladár elutasitólag.</p>
				<p>- Hohó, - mondja Kérgessy, tárgyához közeledve, - apád még nem hivta ki utolsó
               tromfját, - s bátorkodom megjegyezni, hogy a Hegyfalussy családnak tagjai késő
               vénségükben nem aludtak el, mint az olajtalan mécs.</p>
				<p>- Okod van bejelenteni nekem, hogy mit várjak az utolsó fölvonásban?</p>
				<p>- Igen! - Képzeld, mintha én szinlaphordó volnék. Szinlapunkat még nem készitettük
               el; mert a szereplőket fogjuk előbb összeválogatni - mondja Kérgessy fontos
               komolysággal.</p>
				<p>- Kérlek, - hagyjatok ki engem. - A mostani korban gyorsan érnek az emberek, én vén
               ficzkó kezdek lenni, sugó után sem tudok már komédiázni.</p>
				<p>- Barátom! - mondja Kérgessy, - családotoknál henteregtem át fiatalságomat, - hasonló
               viszonyban eltürheted, hogy jóakaratomhoz jogotok van. Együtt komédiáztam apáddal,
               mig jó kedve volt, folytatni akartam veled, - de te korán megvénültél. Most én is már
               vedleni kezdek, kiszamárkodtam részemet, s azt gondoltam, apádnak szentelem vén
               napjaimat.</p>
				<p>- Ne félj, nem lopatlak el mellőle.</p>
				<p>- Jer haza te is, - apád tárt karokkal vár.</p>
				<p>- Nem tapasztaltam. - Utolsó beszélgetésünk alkalmával beszélt összeadásról, aztán
               végezte kivonással, mi szerintem egyenlő a kidobással. Ha ezt akarta, sajnálom, hogy
               jókor ki nem nevezett fiskálisának, - mikor Pestről hazajöttem, - most egy fillérjére
               sem szorulnék.</p>
				<p>- Ergo rászorulsz?</p>
				<p>- Miért tagadnám? - Urfinak nevelt, ezen rovatban házasodtam meg és adós a családi
               névnek, hogy ipamra ne szoruljak a naponkinti ennivalóért; mert én nem fogok
               Gerstnernél kegyelemkenyeret enni.</p>
				<p>- Malmunkra beszélsz, Aladár, - apád is igy gondolkozik.</p>
				<p>- Mondd, hogy: félig! - okoskodik Aladár. - Mondd meg a
               gondolatnak hiányzó felét is.</p>
				<p>- Apád megragadja a kész alkalmat, hogy éltének végső alkonyában emelkedhessék, - s
               kivánja, hogy vele röpülj.</p>
				<p>- S ha vele nem akarok röpülni?</p>
				<p>- Ipadon felejt; mert ünnepélyesen mondom, hogy soha egy fillérrel sem ad többet,
               mint utolsó találkozásakor meghatározá.</p>
				<p>- Vidd meg válaszomat, hogy ezt is köszönöm.</p>
				<p>- Én pedig nem köszönöm meg, barátom.</p>
				<p>- Magas stilusban beszélsz, - nem hittem, hogy az uj magyarságban ily magasra vitted!
               - pattant föl Aladár a követelő hangra. - Hol van megirva beavatkozási jogod?</p>
				<p>- Kötelezvényedben, fiatal ember.</p>
				<p>- Apámnak kináltad, hogy vegye meg?</p>
				<p>- Nem kináltam, - hanem bizonyosan tudom, hogy áldozattal is megveszi.</p>
				<p>- Köszönöm, - mondja Aladár fölkelve ülőhelyéről, - ez lesz legutolsó adósságom, mit
               be fog váltani. Sajnálom, hogy rajtam nem hagyja, - öt év alatt kifizettem volna
               magam.</p>
				<p>- Ugyan legyen eszed, - rugd farba az olcsó népszerüséget...</p>
				<p>- Uram!... ön vendégem,... tisztelem előjogát,... s engedje, hogy távozhassam.</p>
				<p>- Megyek!... Jó egészséget.</p>
				<p>Kérgessy udvarias főhajtással távozott, - sietett le a lépcsőkön, s ott adott át egy
               levelet egy cselédnek, hogy azonnal vigye urának; mert a levél nagyon sürgős. A
               cseléd szokásos engedelmességgel vitte föl a levelet Aladárnak.</p>
				<p>Aladár az ismerős irást boszankodva vette át; mert a levelet Kérgessy készen tarthatá
               zsebében, hogy a váratlan esetre azonnal megkezdhesse fenyegetését. Mit akarhat? Kérdi Aladár. Szóval megmondá, hogy apámnak adja,
               - mi szüksége van ezt papirosra firkálni? Ám vigye oda.</p>
				<p>Feltöré a levelet, melyben Kérgessy szárazon azt irja:</p>
				<p>“Atyádnak alázatos szolgája voltam, vagyok és maradok halálos holtig. Ha kivánja, a
               vizbe ugrom, ha kivánja, a tüzbe megyek. - Ő kivánja, hogy követelésemet adjam a
               legelső pénzkupecznek, az pedig örömest kap a konczon, hogy ipadhoz szaladjon vele,
               ha te fizetni nem tudsz. Most válassz: hat órai időt enged atyád, - hat óra mulva a
               kötelezvény zsidókézben lesz, - te ugy is emancipálni akarod őket, - tanuld meg, hogy
               megérdemlik‑e? - Az igent megirhatod, a nemet Egerszeginél várom be, vagy a pénzt, ha
               ipadnak nagylelküségéhez folyamodnék egy Hegyfalussy.</p>
				<p>Különben pedig ajánlom a megfontolást.</p>
				<p>Családodnak hü jóakarója</p>
				<p> Kérgessy.”</p>
				<p>- Jóakarója?... egy naplopó a mi jó akarónk? - kiált föl Aladár kinos
               megszégyenüléssel, s első fölgerjedésében nem tudta, mit csináljon. A levelet az
               asztalra csapta, - aztán önkéntelen rántá föl az ajtót, hogy a kertbe menjen le.</p>
				<p>Irma a mellékszobában állt; de férjét meglátva, sietett, hogy Egerszeginek
               utasitásánál fogva szobájába menjen. Aladár rég észrevette, hogy neje kerüli, - most
               meglátván a kisiető nőt, - kételye támadt, hogy ez nem véletlenség. - E nő
               elidegenedett tőle, - talán a konkolyt ügyesen hinték, s a nő is benn van a hálóban,
               hogy elkészitsék az elidegenedésre, hogy a nő a házasság által a pénzes ládának lett
               kulcsa?</p>
				<p>- Irma! - kiált neje után Aladár oly élesen, hogy az megrezzenve állt meg. - Tőlem
               futsz?</p>
				<p>- Nem akartam alkalmatlankodni.</p>
				<p>- Mondtam valaha, hogy alkalmatlankodol? Mi lelt?</p>
				<p>- Semmi! - mondja Irma igen őszintén, a mint őszinték voltak kicsordult könyüi
               is.</p>
				<p>- Lelkednek fenekére látok, - tudom, hogy kerülsz, - és ma értem igazán, hogy titkos
               okod van.</p>
				<p>- Nézz szemembe, hogy igazán láss! - mondja Irma, galambszeliden állva férje elé.</p>
				<p>- Valld meg, hogy nem szeretsz.</p>
				<p>- Én akartam ezt kérdezni egy héttel előbb, de nem volt bátorságom.</p>
				<p>- Bátorságod hiányzott?... Tudod‑e, hogy épen ezen szóval ölsz meg. Ki rémitett el
               tőlem?</p>
				<p>- Komolyságod,édes férjem, - ettől ijedtem meg.</p>
				<p>- Szemed is ezt mondja, - annak örömest hiszek; de mondd még egyszer, hogy nem más?</p>
				<p>- Más?... Istenemre, - nem mondta más, hogy szeresselek, - de
               mondhatná más, hogy ne szeresselek?</p>
				<p>- Igen,... egy gazember.</p>
				<p>- Aladár, van‑e jogom komolyságodhoz, - nekem, ki imádásig szeretlek?</p>
				<p>- Van,... édes Irmám.</p>
				<p>- Hatalma van valakinek fölötted?</p>
				<p>- Egy gazembernek,- ki azt akarja, hogy te ne szeress és atyád
               kinevessen.</p>
				<p>- Kérgessy volt nálad...</p>
				<p>- Igen, kedves Irmám, - e nyomorult embernek kezében vagyok, s hat órai időm van, -
               engedd, hogy rögtön atyámhoz mehessek. Négy óra mulva itthon leszek.</p>
				<p>- Többet nem szólsz?</p>
				<p>- Szeretetből nem, édes Irmám, - hidd el, hogy épen szeretetből te lehetnél oka, hogy
               atyád kinevethessen. Szeress Irmám és hallgass.</p>
				<p>- Vigyázz, hogy atyád ki ne nevessen, - figyelmezteti a nő, - az öregtől tudván a
               szántóföldöni találkozást.</p>
				<p>- Sem egyik, sem másik. Isten veled.</p>
				<p>Ez nagyánt magyarázatlan, - mondja Irma, mikor férje eltávozott, s hirtelen szobájába
               ment, hogy az idő használatlan el ne fogyjon. Sietve előkapta irószereit, s
               Egerszeginek a következő sorokat irja:</p>
				<p>Kedves barátom! Leveleimből tudja ön, hogy atyám és a kamarás mit beszéltek
               egymással, - ön, mint hidegeszü férfi vesse össze az apró részeket, és egészitse ki a
               titkot, melyhez fontos adalékot nyujtok. Fogalmam sem volt a férfigondokról, s
               ügyetlenségemben szeretetlenséggel vádoltam férjemet, kitől számitással futok.
               Köszönöm a tanácsot, - most czélhoz vezetett, - ma vette észre férjem, hogy aggódom.
               Nem tudom miért, attól fél, hogy valaki elhitette velem, hogy nem méltó szeretetemre.
               De miért? Még inkább nem értem, hogy miért nevethetné ki atyám, holott kimondhatlan
               becsüli. Megvallá, hogy Kérgessy hatalommal bir fölötte, - és csak hat órai ideje van
               elháritani a kigunyoltatást. Az Istenre kérem önt, maradjon otthon, hogy a hatodik
               óra előtt férjem is fölkereshesse önt; mert én ezt követelni fogom, ha magától nem
               tenné. Maradtam</p>
				<p>tisztelő barátnéja</p>
				<p> Hegyfalussy Irma.</p>
				<p>A cseléd átvitte a levelet Egerszegihez, - átadta a cselédnek, hogy urának átadja.
               Egerszegi nem volt honn, s mivel sietőnek mondák a levelet, bevitte asszonyának, hogy
               az rendelkezzék róla.</p>
				<p>Böske elhalaványult, - keze reszketett, midőn a levelet maga elé helyezé.</p>
				<p>Férje reggel eltávozott, kétórányira a várostól, a Cserháty grófi családnak
               irományait akarta behozni, hogy az osztályt elvégezhesse. Szijgyártó alispán volt a
               végrendeleti végrehajtó, s az alispánnak lovain ugy mentek ki, hogy csak reggelre
               jőjjenek vissza.</p>
				<p>- Addig meghalok kétségbeesésemben! - mondja a fiatal nő oly hangosan, hogy a belépő
               meghallá.</p>
			</div>
			<div type="chapter">
				<head>
               Az anya.
            </head>
				<p>- Mi bajod, szerencsétlen? - kérdi az alispánné, ki lányához jött át ebédre, hogy
               egyedül ne legyen honn.</p>
				<p>- Anyám!... Az isten küldé vigasztalásomra. Tekintsen e levélre, - minden nap egy
               levél Irmától férjemnek. Férjem ügyvéde az öreg Gerstnernek; de nem a lányának.
               Anyám! vigasztaljon, hogy meg ne őrüljek.</p>
				<p>- Itt van a tulságoskodásnak érett gyümölcse, kedves lányom, - ha tekintetes
               fiskálisné lettél - méltóztassál vakon bizni.</p>
				<p>- Szemrehányás ez, nem vigasztalás, kedves anyám.</p>
				<p>- Igen, szemrehányás. A sors kifizeti adósságát, édes lányom, - az anyai jóakarat,
               előrelátás nem volt méltó a figyelemre, leereszkedtél,most lenn vagy.</p>
				<p>- Vigasztalást anyám, - azt kérek, - esdekel az ifju nő, - a féltés marczangolja
               szivemet, - legyen anyám birám, hogy vakságom meg ne szégyenitsen.</p>
				<p>- Hányadik levél ez egymásután?</p>
				<p>- Hat nap óta a hatodik, - szabályszerüleg érkezik, s férjem ezen idő óta szakadatlan
               hallgatag.</p>
				<p>- Nem kérdezted, hogy mire való e különös levelezés?</p>
				<p>- Vártam, hogy kérdés nélkül szól, és megnyugtat.</p>
				<p>- Gyáva vagy, - kedves lányom! - mondja indulattal az
               alispánné, - atyád alispán, annál különb titkok fordulnak elő, mint az ügyvédeknél;
               de férjem uramat kivallattam volna, mint a rabot, ha ehhez hasonló gyanualapom
               van.</p>
				<p>- Ó, anyám, - ne öntsön olajat a tüzre!</p>
				<p>- Szemedet akarom kinyitni, boldogtalan, hogy láss.</p>
				<p>- Szerencsétlenségemet lássam?</p>
				<p>- Balga lépésedet, - melyet anyád ellen követtél el, - melyért most méltán
               lakolsz.</p>
				<p>- Jó, - legyen meg anyámnak elégtétele: nem panaszkodom többé soha. Ezt tanulám
               férjemtől, - s ha rabszolgálójává lettem, eltüröm sorsomat - mondja Böske erőszakolt
               nyugalommal. - Meggyógyultam.</p>
				<p>- Betegebb vagy, szerencsétlen, mint előbb, - gúnyolódik az anya megsértett
               hiuságában, - hanem számot vetek gyermekem elrablójával, s lerántom álarczát.</p>
				<p>- Mit akar anyám cselekedni?</p>
				<p>- Bebizonyitani, hogy férjed ügyetlen libának hisz, - téged, - az én lányomat, -
               egykori büszkeségemet.</p>
				<p>- S mivel bizonyitaná be, anyám?</p>
				<p>- Itt van!... - mondja a nő fölkapva a levelet, s fölszakitván, - a betük jó
               beszélgetők.</p>
				<p>- Anyám!... - kiált Böske kétségbeesve kapva a levél után, hogy azt olvasatlan
               elrejtse.</p>
				<p>- Vissza!... - parancsolja az alispánné haraggal és tekintélylyel. - Én felelek ezért
               Isten előtt.</p>
				<p>Az ünnepélyes szavakra Böske mereven állt meg, lelke eltompult, hogy érzéketlen
               fogadja a csapást, mely minden reményét széttépi. Nem volt véleménye az eljárásra
               nézve, - mint a ki halni készül, - elejti a fonalat, mely a világ tárgyaihoz
               köti.</p>
				<p>Az alispánné arczáról olvasás közben fokonkint lefogyott az indulatosság, a végsornál
               keze erőtelen hullott alá, s utóbb térdre rogyott, mint a bibliai bünbánó, - s
               elszégyenülve mondja:</p>
				<p>- Szentségtörő vagyok!</p>
				<p>- Bocsássa meg az Isten, - anyám, - rohan hozzá Böske, - ön férjem nejének
               édesanyja!</p>
				<p>- Segélj föl, gyermekem, - az Isten gyarlóságomat választá eszközül, - e levélnek két
               óra alatt férjed kezében kell lenni. Fogass be hirtelen, magam megyek utána.</p>
				<p>- Veszély fenyeget?</p>
				<p>- Adj hálát Istennek, hogy nem téged.</p>
				<p>Böske hirtelen megrendelé, hogy a kocsi készen legyen. Az alispánné megalázva járt
               föl s alá a szobában, vádolta magát, hogy indulata elragadta, viszont mentséget vélt
               a dologban, hogy az ő bünhödése másoknak javára szolgál. Belépő lányát derékon fogá,
               - s megtörve mondja néki.</p>
				<p>- Gyarlók vagyunk mi, édes gyermekem, - nem ismerjük a férfit munkakörében, nem
               becsüljük komolyságukat, midőn idegeneknek bizalmát lelkükbe zárják! - panaszkodik
               az anya.</p>
				<p>- Egész testemben reszketek, anyám, - az én nyugtalanságom oka ez
               elhamarkodásnak.</p>
				<p>- Drága áron vettük a tapasztalatot, - édes lányom, - okulj belőle, te, a
               fiatalabb.</p>
				<p>- Szeretni fogja férjemet édesanyám?</p>
				<p>- Becsülni,gyermekem, - igazitja ki az anya: másnak titkát
               őrizni lakat nélkül, - erkölcs, és ezért erősebb nálunknál a
               férfi.</p>
				<p>A fogat készen állt, az alispánné a levelet kebelébe rejté, s megmondá, hogy hol
               végződik utjuk.</p>
				<p>A grófi család tagjai összesereglének e napon, - a tágas kastély megelevenedett a
               vendégektől, - mert az anyagi érdek száz mértföldnyiről összeterelte őket. Szijgyártó
               alispán ur a délelőtti órákban elvégzé föladatának komolyabb részét, józan
               tapintatával a különágazó érdekeket összesimitá, s a közszeretet hálásan ismerte meg,
               hogy az öregurnak köszönhetik a szent egyetértést. Az ebéd derülten végződött, - s az
               öreg az általános jó hangulatot fölhasználta akképen, hogy vejével ebéd után hirtelen
               elkészité a rendelkező okmányt, hogy azonnal aláirhassák.</p>
				<p>Egerszegi a fogalmazványt irnokának adta letisztázás végett, s egyelőre ipához ment
               beszélgetni.</p>
				<p>- Negyed óra alatt készen leszünk, - mondja Egerszegi, - s azonnal aláirhatják
               valamennyien.</p>
				<p>- A nagy munkában nem értem rá megsugni, hogy az öreg Hegyfalussy az adó‑kérdésben
               erőfeszitésig izgattat, - s a k...i nemességnek küldöttsége ma megyen Kérgessyhez az
               előlegek iránt értekezni.</p>
				<p>- Kérgessy politikába is avatkozik? - kérdi Egerszegi.</p>
				<p>- A pecsenyeszag fölüti a kopónak az orrát, s odasiet, hol az asztal alá csontokat
               dobálnak.</p>
				<p>- Még fontos ember válik e naplopóból.</p>
				<p>- Minden kulcsnak van egy lyuka, kedves fiam, - Kérgessynek szája az elbolonditásban
               valóságos huszonnégy fontos ágyu, - s az öreg kamarás ezen ágyuval szerencsésen fog
               lőni.</p>
				<p>- Én be tudnám tömni e hitvány embernek száját egy iv papirossal.</p>
				<p>- Egy iv?... barátom, - a bankjegyeket nem szabják ivszámra.</p>
				<p>- Pénzt épen nem vesztegetnék e haszontalan emberre.</p>
				<p>- Fiam! ő nem közönséges naplopó! Fontolja meg ön, kinek sikerülne a felső légkörben
               évtizedekig megmaradni, ha a fölszint ügyesen el nem takarná! Tudjuk, hogy a
               kártyából él, - a fiataloknak oktalanságából él, de ki merne neki szemébe mondani
               olyant, hogy bevágják orra előtt az előszobákra nyiló ajtót?</p>
				<p>- Én bevághatom, amikor akarom.</p>
				<p>- Bűnért?</p>
				<p>- Egy füllentésért.</p>
				<p>- Megnevettet, fiamuram, - mondja az alispán, - a mit Kérgessy beszél, az mind
               hazugság.</p>
				<p>- Mikor tehetetleneket rágalmaz, ujdonságokat beszél, - akkor kedélyesen hazud. Hanem
               ha szemébe mondaná valaki nyilvánosan, hogy hazug.</p>
				<p>- Ne féltsd, - mondja az alispán, - ezt könnyelmüen senki sem mondaná neki. A
               lőportól nem fél, s ez az ő belépti jegye, melylyel a nagyvilág ajtaján befért. A
               legjobb pisztolyokat nála kaphatod.</p>
				<p>- Hát, ha egy papirról leolvasnám, hogy szemtelen hazudott.</p>
				<p>- Akkor vége van! - Van ilyen papirod?</p>
				<p>- Az elhunyt grófnak naplójában.</p>
				<p>- E naplót neked hagyományozta a gróf?</p>
				<p>- Hogy tetszésem szerint tartsam meg, vagy ha nincsen benne figyelemre méltó, -
               lökjem a tűzbe.</p>
				<p>Nem folytathatták a beszélgetést, mert a megyei hajdu jelenté, hogy az alispánné
               asszonyság megérkezett, s kéri a tekintetes urakat, hogy jöjjenek le az ügyvéd ur
               szobájába.</p>
				<p>- Viszket az orrom! - mondja az alispán családias őszinteséggel, - menjünk le; mert a
               förgeteg utánunk jött.</p>
				<p>Az alispánné remegve fogta meg férjének karját, hogy támaszkodhassék, s mikor az a
               szobának közepén volt, reszketeg hangon kérdi férjét:</p>
				<p>- Mit érdemel az az asszony, ki a másnak czimzett levelet fölbontja?</p>
				<p>- Irgalmas itéletet mondok, asszony, - mondja az alispán nejének önvádjára, mi képén
               ült, - jól jársz, ha szánalmat nyerhetsz!</p>
				<p>- Legyen ön is ily irgalmas, - kéri a bünbánatos asszony vejét, - az ön levelét
               bontottam föl.</p>
				<p>Egerszegi átvette Irmának levelét, a boritékot megnézte, - s megszomorodva kérdi
               napától:</p>
				<p>- Ha titkon hordanák hozzám Hegyfalussynénak leveleit, - a nőnek joga lenne számon
               kérni a titkolódzást. Az ügyvédet nyiltan, nappal keresték föl. Az ügyvéd élő temető,
               hogy benne halottként feküdjék a titok.</p>
				<p>- Vádamat mondja ön?</p>
				<p>- Mentségemet, anyám, - hogy tisztemet megértse.</p>
				<p>- Megalázva állok ön előtt.</p>
				<p>- Anyám!... e végzetes áron fogadjon szivébe. Most lelkembe látott, s hiheti, hogy az
               tiszta.</p>
				<p>A nő férjének nyakába borult, zokogva sugta az öregnek, hogy ujra keresztelkedett, s
               most tudja, hogy a becsületesség az első rang, a legfényesebb czim, - a valódi
               boldogság.</p>
				<p>Egerszegi elolvasta a levelet, melynek csomója nagyon érthetetlen; de megoldható, -
               ipát kéri, hogy fél óra mulva induljon a városba, mert szüksége van rá szegény
               Aladárnak megvédésében.</p>
				<p>- Mi lelte a boldogtalant?</p>
				<p>- Kérgessy akarja megszégyeniteni.</p>
				<p>- Ön egy iv papirt emlitett előbb.</p>
				<p>- Otthon van, - és használni fogjuk.</p>
			</div>
			<div type="chapter">
				<head>
               A bemutatás.
            </head>
				<p>A görög bölcs halhatatlan maradt, mert azt mondá: legnehezebb az
                  embernek önmagát ismerni. - E mondatot háromezer év czáfolatlan hagyta; mert
               egy emberkor nem elegendő, hogy az ember önmagát kitanulja. Ezer esztendeje jársz,
               édes magyar nemzetem egy helyütt, - valld meg, belenéztél‑e magadba, hogy
               gyöngeségeidet - vagy hogy - erődet megismerd?</p>
				<p>Hegyfalussy Aladár torony irányában ereszté paripáját, - tarlókon, réteken keresztül
               vágtatott őseinek fészkébe, hogy a családi képek előtt mutassa be magát apjának, - az
               egykor elkényeztetett urfit, a multból kivedlett uj embert, testestől, lelkestől,
               megkeresztelve és megbérmálva, pengőben és váltóban, hogy senki ne csalódjék.</p>
				<p>Véletlen uj cselédet fogadott az öreg, s a háznak vendégeit, hozzátartozandóit nem
               ismerte. Aladár ünnepélyes komolysággal lépett az előterembe, s a cselédet a
               szokottnál tartózkodóbb hangon kérdi:</p>
				<p>- Itthon van az öreg ur?</p>
				<p>- Igen! - válaszol a cseléd, - bejelentsem a tekintetes
               urat?</p>
				<p>- Azt mondja barátom, - hogy tekintetes Hegyfalussy Aladár ur
               kivánna nála tisztelkedni.</p>
				<p>Az inas betüről betüre ugy jelenté be a kamarás urnak, hogy
                tekintetes Hegyfalussy Aladár ur akar bejőni.</p>
				<p>- Tessék bemenni! - mondja az inas, tetőtől talpig megnézve a fiatal embert; mert
               külső jelet keresett, hogy meglátszik‑e rajta az, mit az öreg ur a tekintetes czim
               miatt morgott, hogy: ez megbolondult?</p>
				<p>- Tekintetes Hegyfalussy Aladár urhoz van szerencsém? - kérdi
               bosszusan az öreg.</p>
				<p>- Igen, az a tekintetes ur én vagyok, s ha megengedi méltóságod, elmondom multamat, s
               a végén méltóztassék megmondani, hogy a Hegyfalussy‑családhoz tartozom‑e vagy
               sem?</p>
				<p>- Méltóztassék leülni a tekintetes urnak, s beszélje el
               történetét: reménylem, érdekes lesz.</p>
				<p>Aladár leült, a hosszu lovaglás, a nagy lélekbántalom után jól esett a kipihenés.</p>
				<p>- Hogy méltóságodat meg ne csaljam, - mondja Aladár, két embert mutatok be
               méltóságodnak egy személyben. Huszonhat éves koromig felnőttem urfinak, megtanultam
               beszélni többféle nyelven, néhány mázsa lőport durrogattam el verébre, nyulra, rókára
               és vaddisznóra, a kutyáknak faját ismertem, türhetőn lovagoltam, a négy lovat
               kitünőleg hajtám nyolczas figurában, tudtam valamelyest zongorázni, s ha mai napon
               volnék még az a huszonhat esztendős: méltóságod a Hegyfalussy‑név iránti véletlen
               előnyből, adna öt forintot, s tudományom szerint ajánlana valahova vadásznak, négy
               lovas kocsisnak, vagy igen magasra gondolva, orgonás templomba falusi mesternek;
               mert, daczára a huszonhat éves könnyelmüségnek, nem vetemedhetném olyan
               szemtelenségre, hogy egyéb foglalkozást vállaljak, mint a mit tudok.</p>
				<p>Huszonhat éves koromnak tudományából ne következtessen méltóságod szülőimnek szük
               erszénye, vagy szükmarkuságára. Az én időmben az urfiakat is
                nagyánt csak ennyire tanitották, csak hogy azok urfiak voltak, megmondták
               nekik, hogy a mezitlábos szegénynek való a fejrepesztő tudomány, mely ha égig ér,
               rongyos fizetésért szolgálja a nagy urat, ki aztán neveti, hogy a tudós megalázza
               magát, levett süveggel áll előtte, s maga vallja szóval, hogy: alázatos szolga, mit
               méltóztatnak neki parancsolni?</p>
				<p>Történt azonban huszonhatodik évemben, hogy jelenlétemben egy tekintetes fiskális ur
               egy ilyen urfinak odaajánlott tebarátságát nem fogadta el. Az
               igaz, hogy az urfi pezsgőtől elérzékenyülve lágyult ily puhára, s ha a pezsgő
               kigőzölög fejéből, elfeledi a tegezést; hanem vannak pillanatok, melyekben egyszerre
               kijózanodik az ember, - s az én urfim is igy járt, midőn a fiskális azt mondá, hogy e
               komoly dologhoz, minő a tebarátság, ma nagyon jó kedvük van, - tehát várjanak a
               bebizonyitásig; mert a józan ügyvéd azt is mondá, hogy a barátságból annyit kell
               elfogadni, a mennyit viszont ő is adhat.</p>
				<p>Higyje el méltóságod, először hallottam huszonhat éves koromig, hogy a mezitlábos ész
               nemcsak igen alázatos szolga; de még tebarát sem akar lenni; s még oly bátor volt
               adomázás közben fölemliteni az akkor már hires Széchenyi Istvánnak szavait, melyeket
               európai hirhedt gyalog utazása után a határszélen mondott Wesselényinek: “Nézd, barátom, mily szép ez az ország! a természet mennyi kincset
                  rakott rá, s mi lenne belőle, ha a magyar ember az apait szaporitani, erejét
                  okosan alkalmazni, s eszét okosan használni tudná?”</p>
				<p>Azt hitték a körülállók, hogy az urfi nyakon vágja a fiskálist. Én meg szerettem
               volna csókolni - a kezét,méltóságos uram; hanem nem mertem. A
               fiskális még mást is mondott, - világosan emlékszem, hogy Metternichnek szavait,
               idézte, mikor a magyar nemzetről ugy nyilatkozott: “Ha a magyar
                  nemzet üres czimek helyett becsvágyának más tért talál, s esze-, szorgalma- és
                  küzdelmében maga körül megleli a legnemesebb jutalmat: hatalommá válik, melynek
                  parancsolás helyett baráti jobbot kell nyujtani.”</p>
				<p>Ezen ünnepélyes perczben elvörösödtem ugy, mint méltóságod huszárjának ünnepi
               nadrágja, s azt gondoltam, ha én Széchenyi Istvánhoz mennék, hogy vegye hasznomat, -
               nem lehetnék én egyéb, mint erdőkerülő vadász, négylóhajtó kocsis, vagy orgonázó
               falusi tanitó. Méltányolja méltóságod egy huszonhat éves ficzkónak valóban váratlan
               szerénységét; de azon se csudálkozzék, hogy ezen élhetetlen parányisággal nem is
               mentem el Széchenyi Istvánhoz, 1‑ör azért: hogy valóban azt ne mondja: hogy nem is
               válik belőlem egyéb, mint kocsis; 2‑or: tudtam, hogy a Hegyfalussy‑család ősrégi, s
               nem szerettem volna, hogy ilyen névvel akárkinek is - kocsisa legyek.</p>
				<p>Tanuláshoz fogtam, méltóságos uram, a nyelvismeret sokban könnyitett, s fölvitte az
               Isten dolgomat a táblabiróságig, s mint az inas által jelentetém, -
                tekintetes urrá lettem. Ennél több sohasem akarok
               lenni, - mert ez nagy szó, azt jelenti, hogy tekintélyem van. Az egykor tudatlan
               ficzkót, - a tanulni szerető tekintetes urat akartam bemutatni méltóságodnak, s
               minthogy itt a környékben lakom, kivántam bemutatni magamat egy különös körülmény
               miatt. Kinálnak méltóságos czimmel, hanem érdemem nélkül, s ha erre hajlandó nem
               lennék, egy az előbbeni korszakomból körülmény miatt nevetségessé akar valaki tenni
               becsületes ipam előtt, ki ez óráig azt hiszi, hogy lányát szeretetből vettem el, a
               mint hogy igaz is. Nehogy azonban az ellenkezőt hitessék el vele egy pillanatig is,
               még ma számot vetek azon gazemberrel, ki a nagy urak között élődik, de azon uriatlan
               dolgot követi el, hogy kártyán nyert előnyét megaláztatásomra hat óra mulva zsidónak
               adja, hogy ipamat miattam zaklassa. Vagy én lövöm le a nyomorultat, vagy az engem.
               Ezen esetben a temetési költségeket fizesse ki méltóságod, és hült tetemeimet tetesse
               a Hegyfalussyak sirboltjába.</p>
				<p>Aladár fölkelt, az öreg lehunyt szemekkel ült karszékében. Aladár meghajtá magát,
               kiment, s feleletet sem várva, paripájára ült. A jó ló az ötödik órában ért a
               városba.</p>
				<p>- Egész órám van! - mondja Aladár. - Elkészitem fél óra alatt ipamnak pénzbeli
               számadásait. Aztán segédeket keresek. </p>
				<p>Bezárta az ajtót, hogy hazaérkeztét ne vegyék észre.</p>
			</div>
			<div type="chapter">
				<head>
               Az ügyvédnek titka.
            </head>
				<p>Ha az elválás nem volna keserü, - mi volna édes a viszontlátásban? Ha nem lennének
               félreértések, a megértés nem volna jutalmazó.</p>
				<p>Egerszegi nejéhez rohant, megcsókolá a félénk nőt, - nagy kék szemeinek mélyébe
               nézett, - még egy csók, - ez volt a beszélgetés, - mert a családi életben, tudjuk,
               hogy a jól alkalmazott hallgatás nem ritkán a leghatásosabb ékesszólás.</p>
				<p>Kezével intett egy szerető jelt, s ment az irószobába; mert az udvari ablak alatt
               látta közeledni Kérgessyt.</p>
				<p>Nevetséges rátartással lépett a szobába, - kerülte a kézadást, mert az ügyvéd
               bizonyosan tudja már, hogy ő miért jött, akár tagadó választ adjon, akár pénzt
               Gerstner haszonbérlő urnak különös kegyelméből. Ő a pénznek is fogna örülni.</p>
				<p>- Méltóztatik idejöttömnek okát tudni, tekintetes fiskális ur? - mondja Kérgessy.</p>
				<p>- Két perczczel előbb érkeztem meg gróf Cserhátyéktól, - még semmit sem tudok, mi vár
               rám itthon.</p>
				<p>- Sziveskedjék a tekintetes ur megnézni leveleit, azok között hihetőleg Hegyfalussy
               Aladárét találandja.</p>
				<p>- Egy sincs! - mondja Egerszegi, átvizsgálván az érkezett leveleket. - Méltóztassék
               szóval értesiteni.</p>
				<p>- Családi ügy, - Hegyfalussy kamarás ur ő méltósága és fia Hegyfalussy Aladár ur
               között.</p>
				<p>- Kegyed az öreg urat fogja tán képviselni?</p>
				<p>- Csupa fél óráig, - ha az ifju Hegyfalussy ur használni fogja az időt, - azon tul
               magánszemély vagyok, és személyemet fogom képviselni.</p>
				<p>- Nem méltóztatnék megmondani, hogy mi az ügynek foglalatja, hogy az időt én is
               használjam?</p>
				<p>- Igen szivesen, tekintetes ur, - mosolyog Kérgessy, - ötvenezer forintos kötelezvény
               van birtokomban, érdemleg fizetendő az ifju Hegyfalussy által; de atyja hajlandó
               tőlem beváltani, ha az ifju Hegyfalussy kész teljesiteni az atyja által neki tudtul
               adott föltételt. Ha ezt nem tenné, s a hátralévő fél óra alatt ki nem fizetné: én a
               kötvényt nagy veszteséggel bár, kénytelen vagyok pénzkupecznek kezébe adni; mert az
               illető üzér nem hiszi, hogy az öreg Gerstner e kötvényt levonás nélkül váltsa be.</p>
				<p>- Mi köze van Gerstner urnak e kötelezvényhez?</p>
				<p>- Tekintetes fiskális ur bölcsen tudja, hogy Hegyfalussy Aladár Gerstner urnak
               veje.</p>
				<p>- Még akkor sem értem, hogy Gerstnerrel fogná Hegyfalussy Aladár kifizettetni
               adósságát.</p>
				<p>- Kénytelen vele, tekintetes ur. Az apa visszavonul, - következik a gazdag Gerstner:
               ez egyszerü és világos.</p>
				<p>- Mi az oka, hogy ön e kötelezvényt épen most, épen bizonyos órára akarja
               beváltatni?</p>
				<p>- Ok, - ok!... harminczkét okkal szolgálhatok; mert pénzre van szükségem.</p>
				<p>- Az igaz, ön nem birtokos, - nem bevallott pénzkölcsönző, - hanem akkor miből
               keletkezett ez adósság?</p>
				<p>- Ön szőrszálhasogató, - ám legyen, - ez még egy kis kártyamaradék.</p>
				<p>- Ne tréfáljon Kérgessy ur, - ha ön nyerte a pénzt, vajmi könnyen kereste, - ilyen
               tőkét részletekre szoktak engedni, - s a gavallérember semminemü körülmény közt meg
               nem tagadja.</p>
				<p>- Aladár revanchirozhatott volna, ha egy alkalommal az álpátosz el nem ragadja, s le
               nem mond a kártyáról.</p>
				<p>- Becsületére válik, hogy fogadását megtartá, - s készebb vala ott hagyni önnek az
               ötvenezer forintos kötvényt, mint a kimondott elvet megtagadni. Ez méltó egy
               Hegyfalussyhoz.</p>
				<p>- Csakhogy az öreg Hegyfalussynak is vannak elvei, s az sem
               akar azoktól eltérni.</p>
				<p>- Legyenek, - a következetesség igen tiszteletre méltó, mely meggyőződésből
               származik.</p>
				<p>- A fiu tartoznék apja nyomdokait követni.</p>
				<p>- Kegyed tudja, hogy az öreg kamarás ezt fiától engedelmességképen is követeli?</p>
				<p>- Igen biztos tudomásom van a dologról.</p>
				<p>- Most már tudok mindent! - mondja az ügyvéd, - a kegyed kötelezvénye ez alkalommal
               politikai tényező.</p>
				<p>- Mint az “Egy pohár viz” Scribenek hires vigjátékában.</p>
				<p>- Jól mondja ön, - s köszönöm az emlékeztetést, mindjárt használni fogom a szöveget.
               - Ha jól tudom, Bolimbrocke herczeg kéreti az egy pohár vizet a főudvarmesternétől, s
               a herczeg arra számit, hogy a főudvarmesterné kidönti a vizet a királynő
               ruhájára.</p>
				<p>- Valóban ugy van, tekintetes fiskális ur.</p>
				<p>- Kisértsük meg, - hogy ön valóban oly makacs‑e, vagy csak tréfál?</p>
				<p>- Ez alkalommal nem értem uram a tréfát, - mondja Kérgessy türelmetlenkedve.</p>
				<p>- Ön komolyan terveli azt, hogy Aladár nevetségessé váljék ipa
               előtt? Meggondolta ön, hogy mi a kinevettetés?</p>
				<p>-Ezer golyó, - melyek közül mindenik talál.</p>
				<p>- Ön persze nem fél sem a kinevettetéstől, sem a golyótól?</p>
				<p>- Volt szerencsém épen az ön jelenlétében egy történetkémet elbeszélni.</p>
				<p>- Ó, az ritka bátorság volt, - föl van jegyezve nálam, - ipam, az alispán a
               mellékszobában most olvassa.</p>
				<p>- Hizelgő rám nézve, hogy az alispán ur olvasásra méltatja.</p>
				<p>Kinyilt az ajtó, Szijgyártó alispán ur nagy papircsomagot hozott ki, s a köszöntés
               elfogadását viszonozva mondja:</p>
				<p>- Elolvastam a fürdői kalandot.</p>
				<p>- Ugy‑e rendkivül érdekes? - kérdi Egerszegi az alispánt, ki - közbevetőleg mondva,
               még nem tudta, hogy veje miért olvastatta el vele e hajmeresztő dolgot.</p>
				<p>- Olvasni is rémület, - hát még kiállni.</p>
				<p>- Magam is azt hiszem! - szól közbe Kérgessy.</p>
				<p>- Mondta vőm, hogy mit olvasok? - kérdi az alispán Kérgessyt.</p>
				<p>- Igen, épen az ajtónyiláskor figyelmeztetett.</p>
				<p>- Szegény Cserháty gróf szégyenelve irja naplójának végére, hogy éltében csak egy
               embernek merte elmondani; mert ennyi elszánással, dicsőségesebb dolgot lehetne
               végezni.</p>
				<p>Kérgessy egyszerre elhalt, - az az egy ember ő volt, s a grófnak halála után mint
               tulajdon kalandját beszélte el a kaszinóban. Körülnézett, hogy nem lehet‑e hirtelen
               elsülyedni?</p>
				<p>- Bocsásson meg, uramatyám, - kéri az öreget Egerszegi, - Kérgessy urral öt percznyi
               végzendőnk van, engedje meg, hogy magunk maradhassunk.</p>
				<p>Az alispán átment lányához. Ekkor azt mondja az ügyvéd a halódó naplopóhoz:</p>
				<p>- Miért e halaványság?... Ipam csak azt tudja, mi történt gróf Cserhátyval, - ő
               távolról sem gyanitja, hogy ön e történetet mondá el a kaszinóban. Még itt ne féljen
               a kinevettetéstől.</p>
				<p>- Mit fog ön tenni? - kérdi fogvaczogva Kérgessy.</p>
				<p>- Az ön kottáiból fogok fütyölni. Ön allegrot ir, én is allegrot fütyülök.</p>
				<p>- Alkudjunk meg uram.</p>
				<p>- Két perczünk van hátra, - mondja az ügyvéd. - ön a kötelezvény hátára irja az
               alispán előtt, hogy a kötvény tiz évig föl nem mondható, - én pedig becsületszavamra
               fogadom, hogy megkimélem önt, ha megigéri, hogy a politikába sem avatkozik.</p>
				<p>- Ezt elengedhette volna ön.</p>
				<p>- Jó tanácsképen mondom, - figyelmezteti Egerszegi, - ön a politikai életben azon
               zugba huzódott, mely nem párt, hanem megkövesülés. Ön teljes életében nevetett, ne
               adjon alkalmat, hogy mint mumiát nevessék ki.</p>
				<p>- Tollat kérek.</p>
				<p>Egerszegi csöngetett, s a belépő cseléd által kéreté az alispán urat a tanuskodásra.
               Két percz mulva készen volt a hátirat, az alispán tanuskodott, Kérgessy pedig rohant
               kifelé.</p>
				<p>A kapu alatt Aladár jött vele szemközt.</p>
				<p>- Uram! egy szóra! - mondja Aladár Kérgessynek.</p>
				<p>- Értem, - igen komoly szóra kellene megállnom.</p>
				<p>- Életre, halálra.</p>
				<p>- Válasszuk az elsőt, - bizton mondhatom, hogy nincsen okunk meghalni.</p>
				<p>- Uram, figyelmeztetem...</p>
				<p>- Semmi baj többé, - mondja Kérgessy fölmutatva a kötvényt, - az alispán előtt irtam
               e kötvényre, hogy tiz esztendeig föl nem mondható.</p>
				<p>Aladár jól megnézte az iratot, egyik oldalon az ő kötelezvénye, a másik oldalon
               Kérgessynek nyilatkozata az alispánnak tanuskodásával. Visszaadá az iratot, s hagyta
               futni a megriadt naplopót. Aladár a kapuból nézett utána, hogy bámulja a talányt. Egy
               gyengéd érintés ébreszté föl, - Irmának keze.</p>
				<p>- Megmenekültem; de nem tudom mikép?</p>
				<p>- Veled menekültem meg én is, Aladárom, - mondja a nő, - ha te visszakapod
               nyugalmadat.</p>
				<p>- Az egész világot megölelném, hogy egynek se maradjak adósa.</p>
				<p>- Ne a világot, csak egyet!</p>
				<p>- Tudsz valamit?</p>
				<p>- Jer, férjem, menjünk be legjobb barátunkhoz.</p>
				<p>***</p>
				<p>Együtt voltak, - az alispán egy csekély részt tudott, - az alispánné többet, Böske
               ugy szólván semmit, Irma többecskét, - csak a részleteket.</p>
				<p>***</p>
				<p>- Megmenekültem! - ismétli Aladár.</p>
				<p>- Tudnak‑e önök egyebet a részleteknél? - kérdi Egerszegi.</p>
				<p>- Nem értjük! - mondják valamennyien.</p>
				<p>- Az egész maradjon az ügyvédnek titka. Egykor az is elfeledi.</p>
			</div>
			<div type="chapter">
				<head>
               A valódi barátság.
            </head>
				<p>Mindjárt a falhoz vághatja az olvasó a könyvet, mely érzékeit föl nem csiklandozta,
               nem mutatott nyársba huzott embereket, nem igyekezett elhitetni, hogy szabad a vak
               véletlenre számitani, - s a melyben minden embernek meg kellett férni a maga bőrében.
               - A mit még e fejezetre hagytam, betetőzése a szerény épületnek, melyben az
               egyszerüek másokat is józanságra tanitának meg. Az államok a testi nyomorultak
               számára kórházakat, a lelki betegeknek őrültek házát készitenek, - hát az iró mit
               csináljon? Szerényebb épületet, melyben csak a józanság fér meg.</p>
				<p>Kérgessy másnap befogatott, elment a Hegyfalussy‑család ős fészkébe, hogy a
               nyughatlan várakozót a történtekről tudósitsa. A kamarás messziről látta az érkező
               vendéget, elébe sietett, s a bejáratnál leszállót karjára fogva vitte a nagy
               kertbe.</p>
				<p>- Megvárakoztattál, vén kópé, - jer, menjünk a kertbe, s beszéld el mit hoztál,
               szalmát vagy szénát?</p>
				<p>- Szalmát,azt is ugy, hogy magammal etették meg - panaszkodik
               Kérgessy. - S hogy méltó vagyok a szalmára, beismerem; mert valóságosan lóvá
               tettek.</p>
				<p>- Fiam tehát ipának karjai közé vetette magát, s az árendás zsebéből kandikál ki.</p>
				<p>- Az én hátamon nyargal, barátom, - nézd e kötvényt, teljes tiz esztendeig föl nem
               mondhatom. Ide van irva a szöveg, alatta nevem, betüről betüre tulajdon kezemmel
               irva, - s ha levakarnám a betüket, a kötvényt is átlyukasztanám.</p>
				<p>- Reménylem, fiam nem mert annyira vetemedni, hogy anyagi hatalommal kényszeritett
               volna ezen sorok megirására.</p>
				<p>- Fiad egy szót sem tud abból, a mi engem kényszeritett - mondja Kérgessy. - Ne
               kérdezz részleteket, csak azt mondom, hogy életemben egyszer találtam nagyot hazudni,
               Egerszegi ezen hazugságot be tudja bizonyitani; tehát kialkudta tőlem a
               várakozást.</p>
				<p>- Ekképen vége az én föispáni rangom és valóságos belső titkos tanácsosi
               czimemnek.</p>
				<p>- Én pedig estére a holdban keresem azt a tartományt, melynek biztosa leszek, - s ott
               állitunk egy vármegyét, hol nem adózunk.</p>
				<p>- Természetesen, te most rendkivüli jó kedvedben beszéled nekem ezt a bukást, hogy
               megvigasztalj. Hol kell itt nevetni?</p>
				<p>- Megállj, barátom, - okoskodik Kérgessy, - az ijedtséget kiálltam, - mert nyakamat
               kitörhettem volna, pedig ez valami. Én nem leszek tartományi biztos, a politikáról
               is lemondok örökre; mert végtére is nem fogok koplalni. Most téged kérdezlek,
               barátom, mi gyönyörüséged lenne olyan győzelemben, mely vagyonodat pusztitaná, s ha
               bár sallangod lenne, - de késő aggkorodra kilyukadt zsebbel kellene járkálnod a
               világban, hol a tönkrejutott ember semmi. Ellenkező például fiadnak ipát, Gerstnert,
               - egyszerü tekintetes ur,s az egész vármegyében megsüvegelik,
               kemény tenyerét hódolva szorongatják; mert senkire sem szorul. Négy szem közt
               beszélünk, szavaimat a szunyog sem hallja; - nem látod, hogy ez az egyszerü munkás
               ember nem nagyobb ur másoknál, kik az uzsorás zsidót is karon fogják, ha más nem
               látja: mit gondolsz, megilleti az olyan embereket az uri czim?</p>
				<p>- Vénségedre, látom, - bölcs kezdesz lenni; - hanem ez a hirtelen változás megárt
               egészségednek.</p>
				<p>- Mondd ki bizvást, hogy félrebeszélek. De engedd meg, hogy helyzetemre
               emlékeztesselek. Egyszerü nemesember voltam, s egész máig a vékonyabb légkörben
               éltem, miből? Másoknak gyengeségéből; s mert az nagy volt, az én kis eszem kellőn
               használva fönntartott a magasban. Azt mondják, a jó vizsla az étlapon is megállja a
               nyulat, - igy érzem meg, hogy uj tényező furakodott a világ járásába, a kiiskolázott
               ész, mely helyet szorit magának, és senki sem meri gőggel visszautasitani. Jól
               vigyázzunk; mert az ész maholnap föltaszit mindenkit, - a hatalmat markába keriti, a
               vagyont meghóditja, a külső fényt pedig ellöki, melynek értéke elvásott. Nem
               hallottad még, hogy fiadat az egész megye dicsérni kezdi? A zöld asztalnál még
               tulheves; de a zöld mezőn az ekeszarvat is megfogja, s a miről beszél, még a
               tulságost is elmésen és meggyőzőleg védelmezi. Ha a Hegyfalussyak büszkék voltak,
               hogy egy fejjel magasabban álltak ezer másnál, fiadról bizonyosan mondhatom, hogy
               kilátszik a többi közől, s a hova emelkedik a közvéleményben,
                önerejéből kapaszkodott oda.</p>
				<p>- Ugy dicséred meg fiamat, mint béresemet, hogy az ekeszarvat megfogja. - Ennél
               kényelmesebb utat mutattam neki az emelkedésre.</p>
				<p>- Minden ut Rómába vezet, - azt mondja a klasszikus példaszó, - jegyzi meg Kérgessy,
               - s a mely utat fiad választott, biztosabb bármelyiknél; mert az ő utján legolcsóbban
               utaznak, - lassan megyen, s a mi nem megvetendő, nem kell hason
                  mászni.</p>
				<p>Az öreg értette a czélzást, talán részben fájt, talán nem; mert ha az egyik ő volt, a
               másik mégis egy vér vele, tulajdon fia.</p>
				<p>- Olyan képekben beszélsz, melyekért a vármegyeházban a karzat bizonyosan
               megtapsolna. Talán félsz a többségtől?</p>
				<p>- Eltaláltad, nagyon félek; mert ez a többség a mi sorainkból szökött meg, - s én
               teljes életemben utáltam a magányt, s ha a paradicsomban csak egymagam maradnék,
               bizony mondom, inkább Plutohoz kivánkoznám az alvilágba.</p>
				<p>- Alkotmányos fogalmaidért nem sokat adnék, ha azt hiszed, hogy mérsékelt pártra
               nincsen szükség.</p>
				<p>- Igazad van; hanem, barátom, te nem vagy mérsékelt, - te a lánczhidat is elitélted:
               mert azon fizetned kellene.</p>
				<p>- Csak az elvet védelmezem, - természetesen körömszakadtig, - s ha több nincs, itt
               vagyok magam, talán különcz, de vagyok.</p>
				<p>- Barátom, vén ficzkó vagyok, koromnak megbocsáthatod, hogy élesen figyelmeztetlek,
               hogy családodnak minden tagjában lobbot vetett a láng a késő vénségben is, és
               életjelt adott valami szembeszökő dologban.</p>
				<p>- Az utolsó fölvonást szeretnéd látni az én életemben is, hogy miképen fog csattanni
               a vég?</p>
				<p>- Félek, hogy midőn az egész világ megindul, te hátul maradsz, egyedül, - s az egész
               világ rajtad fog kaczagni.</p>
				<p>- Reménylem, - velem fogsz maradni.</p>
				<p>- Nincsen hozzávaló bátorságom, - én vagyok az a patkány, mely kiszökik abból a
               hajóból, melyben te üldögélsz.</p>
				<p>- Fogjatok be! - kiált az öreg egy közeledő cselédre, s
               Kérgessynek beszédjét derékon elvágván, - más dologról beszélt, aztán kocsira ült, s
               Kérgessyvel a városba hajtatott.</p>
				<p>Másnap zsufolásig megtelt a megyeház, az adókérdés került tárgyalás alá. A szónokok
               készültek a harczra, - s az erők valóban, mint erők mérkőztek, mert a csinált
               tekintélynek vége, s mindenik párt szellemi erejéről kénytelenittetett rendelkezni. A
               conservativ pártnak nagyobb része arra készült, hogy az uj eszmét bizonyos
               mérséklettel tartóztassa, s az országos terhekben az egykori nagylelkü segélyezés
               (subsidium) módjával osztakozzék. Az öreg Hegyfalussyt nem keresték föl a
               tanácskozók; mert az öreg volt a mérsékletnek tulsága, - minek bosszantsák az ő
               merevségét oldalkerüléssel.</p>
				<p>- Tehát valóban egyedül maradtam! - mondja magában az öreg. Szive megdöbbent, mint a
               gyermeké, mikor a sötét szobában egyedül van, és kérdő szavára senki sem felel.</p>
				<p>Elment a gyéren világitott utczára, föl alá járkált, s nagy későn kapott el egy
               ismerőst, ki meg tudta mondani, hogy a konzervativok az adózást a segélyzés alakjában
               szándékoznak megkerülni, hogy az elvnek szinezetét megvédjék.</p>
				<p>- Hát a subsidium nem fizetés? - kérdi komolyan az öreg.</p>
				<p>- Egy patvar az egész, - mondja a másik - a pénzt akár magam adom, akár a törvény
               veszi ki zsebemből, - egyre megy.</p>
				<p>- Barátom, mi komédiát játszunk, - hanem minket nevetnek ki.</p>
				<p>- Minden subsidiumnál ujra ki fognak röhögni.</p>
				<p>- Engem ugyan nem! - dörmög az öreg kamarás visszafordultában,
               - az elvet tartalék gondolat nélkül tisztán és igazán akarom védelmezni, - de ha már
               meg kell innom a mérget, nem édesitem czukorral.</p>
				<p>Elváltak, hosszan járkált az utczán, és csak későn vetődött haza. Másnap felköté a
               rezes kardot, a zöld asztalhoz ült, közel a főispánhoz. Ünnepélyes csend uralkodott,
               az adózási inditványt egy szónok ünnepélyesen elmondá. A megyei aljegyző kiváncsian
               tekintett körül, ki jelentkezik az utánszólásra. Az öreg Hegyfalussy intett
               legelőször.</p>
				<p>Természetesen mindenki azt várta, hogy az öreg két kézzel fog megkapaszkodni, hogy a
               nemadózást megmentse. Komoly csend honolt a teremben ez előbbi taps után, - az öreg
               kamarás máskor indulatosan piros volt, ha küzdenie kellett, most halavány, mint a
               fal.</p>
				<p>Tekintetes karok és rendek!</p>
				<p>Nyolczszáz éves kiváltság van megtámadva, a vágás oly hatalmas, hogy az előjogoknak
               egész épülete megrendül bele. A boltozatnak zárkövét akarja kilökni az inditványozó,
               s a mit a mérséklet helyébe tehetne, saját marka lehetne, mely
                subsidium‑nakczime alatt hullatna ki néhány forintot, - s ha, utóbb a
               közszükség többet kiván, a dicsőségtelen halogatásban markunk elfáradna, s a
               kiváltságoknak fala nyakunkra szakadna. E megyében én valék pártomnak legmakacsabb
               katonája, talán a zászlót is én tartám; én e zászlót ma leteszem; mert elvek fölött
               alkudozni nem akarok. Tudom, hogy adó helyett subsidiummal akarnak a hazának
               szükségein segiteni.</p>
				<p>Én hazámnak olyan nagy adósa vagyok, hogy a mai viszonyokban nem merem kimondani a
                  segélyzést,mely gyakran ismételve szégyenteljes megalázás,
               - azért kimondom azt a szót, mely leghelyesebben fejezi ki a kötelességet, s a
               melylyel mai napon politikai pályámat is végkép befejezem: adózni
                  akarok!</p>
				<p>Nem irom le a mély benyomást. A hallgatók mélyen megilletődtek a váratlan vallomáson,
               később harsány éljenzésben tört ki a megyei közönség, s a rögtön távozó kamarást a
               megyének szine kisérte hazáig. Aladár a megyeház lépcsőzetének alján fért apjához,
               födetlen fővel állt atyja elé, kezét megcsókolá, - s minthogy az öreg karjára
               támaszkodott, hazáig födetlen fővel kisérte.</p>
				<p>A nap ünnep lőn a székvárosban, minden ember az öreg kamarásról beszélt.</p>
				<p>Aladár rávette az öreget, hogy estélyre Gerstnerhez eljött. Mielőtt a vendégek
               összegyülekeztek, Aladár nejével Egerszegiékhez ment, s ott találta alispánékat is.
               A nők egyelőre különváltak a férfiaktól, kik a mai napnak váratlan fordulatáról
               beszéltek.</p>
				<p>- Barátim! - mondja Szijgyártó alispán ur, - az öregségnek egy bölcsessége van,
               eltalálni az időpontot, melyben még jókor visszavonulhat. Meglehet, hogy az erő és
               akarat egyaránt birná még a munkát; sőt a közvélemény zajosan követelné, hogy ne
               vonuljon hátra a munkabiró ember; de az egyénnek is van joga követelni, hogy a
               gyarlóságig el ne használják; mert hogy később félretolják, mint tehetetlent, s ezt
               szemben vagy háta mögött szánalommal beszélgessék, - ez igazságtalanság, melylyel a
               honpolgárt megalázni nem szabad.</p>
				<p>Az öreg kamarásnak példáját én intésül fogadom, s holnap a megyeteremben elmondom
               végbucsumat. A pálya jövendőben tietek, kedves barátim - mondja az öreg, - vejének
               és Aladárnak kezét megszoritva, - ti mindketten elég erősek vagytok, folytassátok az
               öregek munkáját.</p>
				<p>Ne kisértsétek meg a rábeszélést, inkább akarom, hogy sajnáljanak, mint szánjanak.
               Nem fogok végképen elválni tőletek, - el‑eljárok a gyülésekre, gyönyörködni fogok
               munkálkodástokban, - a mesternek szabad gyönyörködni tanitványaiban.</p>
				<p>Kezet szoritanak kölcsönösen, megölelék egymást, s még összeölelkezve találták őket a
               belépő hölgyek, kik az indulásra kivánták a férfiakat figyelmeztetni.</p>
				<p>- Hohó, apjuk, - mondja az alispánné, mi is itt vagyunk, az ölelkezéshez nekünk is
               volna jogunk.</p>
				<p>- Nektek is jut! - mondja Szijgyártó, feleségén kezdve, és a fiatal menyecskéken
               folytatva, - s azalatt Aladár megmagyarázta az előbbeni helyzetnek okát.</p>
				<p>- Igazad van, - mondja az alispánné, - mi az ősi fészekbe menjünk, apjukom, nékem
               semmi kivánnivalóm a nagy világban.</p>
				<p>Aladár ekkor megfogá Egerszeginek kezét, s a jó barátnak arczába tekintve,
               mondja:</p>
				<p>- Barátom!... Ma merem kérdezni az egykor függőben maradt tárgy iránt, -
               elkövetkezett‑e a pillanat, melyben a bizalmas barátságot kérhetem: akar‑e tebarátom lenni?</p>
				<p>- Ha te nem szólsz, mindjárt én kértelek volna, - mondja Egerszegi, - az élet
               egybeforrasztá sziveinket, ma igazán mondjuk ki a baráti czimet.</p>
				<p>- Ez a legdrágább czim az emberek között, - mondja Aladár, - egyszerü, de igaz.</p>
				<p>- Az életben pedig ne kivánjatok megtisztelőbbet, - fejezi be az alispán, -
               maradjatok függetlenek, és akkor tapasztalandjátok, mily nagy értelme van e két
               szónak: tekintetes urak!</p>
				<trailer>-&amp;-</trailer>
			</div>
		</body>
	</text>
</TEI>