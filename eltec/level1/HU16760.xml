<?xml version="1.0" encoding="utf-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xml:id="HU16760" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>Ál-Petőfi</title>
				<author ref="viaf:22810">Krúdy Gyula (1878-1933)</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">40543</measure>
				<measure unit="pages">86</measure>
			</extent>
			<publicationStmt>
				<p>Published as part of ELTeC</p>
			</publicationStmt>
			<sourceDesc>
				<bibl type="digitalSource">
					<title>Ál-Petőfi</title>
					<date>2017-04-12</date>
					<publisher>Magyar Elektronikus Könyvtárért Egyesület</publisher>
					<ref target="https://mek.oszk.hu/16700/16760"/>
					<respStmt>
						<resp>Original Electronic Edition</resp>
						<name>Drótos László</name>
						<name>Góczán Andrea</name>
					</respStmt>
					<bibl type="digitalSource">
						<title>Ál-Petőfi</title>
						<date>2017-04-12</date>
						<ref target="https://mek.oszk.hu/16700/16760"/>
					</bibl>
					<bibl type="printSource">
						<title>Ál-Petőfi</title>
						<author>Krúdy Gyula</author>
						<pubPlace>Budapest</pubPlace>
						<publisher>Könyves Kálmán</publisher>
						<date>1922</date>
						<ref target="http://nektar.oszk.hu/hu/manifestation/2991892"/>
					</bibl>
				</bibl>
				<bibl type="firstEdition">
					<title>Ál-Petőfi</title>
					<author>Krúdy Gyula</author>
					<date>1922</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textDesc>
				<ns1:authorGender key="M"/>
				<ns1:size key="short"/>
				<ns1:canonicity key="low"/>
				<ns1:timeSlot key="T5"/>
			</textDesc>
		</profileDesc>
		<revisionDesc>
			<change when="2020-07-27"/>
			<change when="2021-04-26"/>
		</revisionDesc>
	</teiHeader>
	<text>
		<body>
			<div type="chapter">
				<head>
               ELŐSZÓ
            </head>
				<p>
               Most már mindörökre belépett a magyar titkok közé, akinek megfejtésén
                  még sokszor elmereng az álmodozó magyar a messzi éjfélek csendjében is.
            </p>
				<p>
               Világrajövetele, rövidre szabott, de a magyar buza bőségességével
                  fizető élete, prófétákéhoz hasonlatos, tanu nélküli égberöppenése nagy rejtélyként
                  maradt azok előtt, akik a hegységek alakjában, a folyamok futamodásában, az erdők
                  zugásában is szeretik a nemzet sorsát, jövendőjét keresni. Természeti csoda volt ő
                  is, mint a Kárpát hegylánca, vagy a Tisza folyása. Lélek megállitó, mint a
                  csillagos égboltozat, amely a magyar Alföldre borul és csodálkozásba ejtő, mint
                  Magyarország, amelyet az ősmagyar vezér a hegyek csúcsáról először
                  megpillantott.
            </p>
				<p>
               Mindent szeretnénk róla tudni és csak árnyékként látjuk nagy
                  messziségből külső emberi alakját; a belső ember, a belső Petőfi oly mélységbe
                  tünt előlünk, mint Attila koporsója. Mintha valami csodálatos végzet emelgette
                  volna körülötte egész életén át a felhőket, amelyek majd idejében eltakarják.
                  Valami földöntuli, rejtélyes szellem járt a háta mögött, hogy a lábnyomait
                  elrejtse azok elől, akik majd sirva keresésére indulnak a nemzet elveszett,
                  legszebb fiának. Valamely nemzeti babona, ősi mitószainkból, pogány vallásunkból
                  maradott csodatevés gondoskodott arról, hogy soha se tudjuk feltalálni őt, mikor
                  azt hittük, hogy már a közelébe értünk, ahol a szivverése van, levegőt fogott
                  kezünk; eltünik kutató lelkünk elől, mint a kürtszó az erdőn, mint a lélek a
                  halottból, amint Árpád-királyaink eltüntek, hogy soha többé nem találkozhatunk
                  velük.
            </p>
				<p>
               Ami fennmaradott róla: jóformán képzelem, amint álmunkban látjuk
                  visszatérni néha halottainkat. De nem tudjuk az álombeli alak szenvedéseit,
                  legbensőbb gondolatait, mert hiszen a kéz nem tud minden érzésnek hangot adni, még
                  az ajak sem, pedig annak milliónyi skálája van. Mondják, hogy mindazt papirosra
                  vetette apró betükkel, ami lelkében zenélt... De meg lehet vajjon irni akár a
                  Vezuvnak, akár egy kis virágnak a belső életét, ugy hogy azt mindenki megérthesse?
                  Ki merné azt mondani, hogy ismeri Petőfinek minden gondolatát, holott csak verseit
                  olvasta? Milyenek lehettek azok az érzések, amelyekhez gyönge volt még az ő tolla
                  is? - Feleletet senkitől sem kaphatunk, mert aki ösmerte is külső alakjában: csak
                  ugy látta őt, mint egy örök nyugtalanságban tova suhanó szellemet, mint a
                  villámsugarat a horizonton, mint a folyó habját, amely örökké vándorol... Végzetes
                  iramodásában nem állott meg annyi időre, hogy bárki a szeme mélyére, a lelke
                  kútjába pillanthatott volna. Ragadta magával a reábizott másvilági lángot, hogy
                  azt közelről senki szemügyre ne vehesse. Sietett élete, költészete nagy titkával
                  el a földről, hogy visszaadhassa a legnagyobb darab magyar aranyat a Teremtőnek,
                  aki reábizta.
            </p>
				<p>
               - - -
            </p>
				<p>
               Nem tudunk róla többet, mint egy átutazó vendégről, aki darab ideig
                  társaságunkban volt és annyit mondott el életéről, napjairól, amennyit jónak
                  látott. Nem tudjuk róla, hogy miként élt, amikor senki sem volt a társaságában,
                  legfeljebb a csodálatos szellemalak hajolt feléje, aki tollát, sorsát
                  kormányozta... nem tudjuk, hogy miként töltött bizonyos éveket, amikor jóformán
                  senki se látta az emlékezők közül: midőn országutakon járt, az ég alatt pihent,
                  árva madárként aludt a bokor alatt és tán verset irt a határköven... nem tudjuk,
                  hogy mivel táplálkozott, amikor senkije, semmije nem volt, csak egy nagy darab
                  gyémántja, amellyel az ország fővárosa felé közelgett, senkitől sem kérdezte az
                  utat... nem tudjuk, hogy kik csatlakoztak mellé a kanyargó ösvényeken
                  vándorlásaiban, akik darab időre elkisérték, betyárok, vándorlegények, vagy
                  külföldi nagy költők szellemei, könyvei... nem tudjuk a házfedeleket, amelyek
                  alatt a csodálatos álomlátások meglátogatták... nem tudjuk a kunyhókat, amelyek
                  csendes éjszakákon megvilágosodtak, amikor belépett... nem tudjuk a nőket, akik
                  nyugtalankodva néztek a vándor ifju után, mintha különös álmuk lett volna az
                  éjszaka...
            </p>
				<p>
               Csak egy juliusvégi nap emlékét őrizgetjük konokul véges
                  memóriánkban, amely napnak a lehanyatlása után nem látta őt többé senki sem
                  eleven, sem holt állapotban. Egy nap ez, amely közömbös lehetne, mint a többi
                  millió, midőn nyár lombjai között bujdosik a szél és az alkonyat hosszu, mint
                  általában nyárhavában: ebbe a dátumba kapaszkodik gyönge tudásunk, mint valami
                  szögbe, amelyhez az égboltozatról eltünt üstökös további sorsát kötjük; eltünt,
                  meghalt, mondjuk arról a tüneményről, akinek életéről is oly szégyenletesen
                  keveset tudunk, hogy ez örökös szemrehányásként éget...
            </p>
				<p>
               Eltünt, meghalt: ismételjük, mert szörnyü álmokkal volna telve
                  éjszakánk, ha azt hinnénk, hogy Petőfi Sándor 1849 julius 31-ike után is életben
                  volt.
            </p>
				<p>
                  Krúdy Gyula. 
            </p>
			</div>
			<div type="group">
				<head>
               ELSŐ RÉSZ
            </head>
				<div type="chapter">
					<head>
                  Az ötvenes évek rozmaringjai
               </head>
					<p>
                  Nyáreste egy balatonparti uriházban. A ház valamikor az Esterházy
                     grófok vadászkastélya volt, vadlud vadászat idején, vagy szüretkor előkelő
                     gavallérok, illatos urnők mosolyogtak, kedveskedtek egymással a magos
                     földszintre épült, de meglehetős alacsony menyezetü szobákban, amig a nádasban
                     a vadászok fegyvere dörrent vagy dalos emberek hordták le a musttal teli
                     hordókat a hegyről kanyarodó uton.
               </p>
					<p>
                  Most már csak rozmaring és zsállyaillata van a háznak, mint a
                     tiszttartó-kisasszonyoknak. A grófnők elrepültek, mint kócsagmadarak. Az urak
                     őszi avaron hajtották tova emeletes vadászkocsijaikat az igazi kastélyok
                     tornyai felé. A fehérre meszelt tulipános szobákba beköltözött a balatoni
                     tiszttartó, Kandur János uram és vele a padlásra az egerek, (amelyek oly nagy
                     buzgalommal forgatják a száradó diót), valamint élete párja, Mariska, aki
                     semmiben sem különbözött a többi sok száz tiszttartónéktól, akik ezidőben
                     Magyarországon az uruk jóvoltáról gondoskodtak. Meg kell emliteni még a
                     leányokat, Juliskát és Zsuzsikát, akik sok-sok virággal ültették tele a kertet
                     és alkonyattal a kertből a Balatont nézegették, mintha azelőtt soha sem látták
                     volna. Isten tudja, mi látnivaló van azon az örökös vizen, a hajladozó nádason,
                     a nádas felett szálló madarakon!
               </p>
					<p>
                  A „kastély” alatt az országut futott el, - néha kedves, vidám
                     emberekkel állott meg kocsi a ház előtt. A kastély felett kis kápolnában
                     kékruhás szent őrizte a Badacsony-heggyel szomszédos szőlőket a jégveréstől,
                     kapásokat a betegségtől, leányokat az oktalan megszerelmesedéstől. Azután fenn
                     a hegyek, amelyek évről-évre leszürték vérüket a ház alatt lévő pincébe, amely
                     a Balaton vizállása miatt nem volt mélyre épitve. Legtöbb gondot okozott az
                     időjárás e házban, egyébként nyugodalmasan mendegélt az élet, mint az inga
                     abban a régi órában, amelyet hetenkint egyszer huzott fel Kandur János
                     uram.
               </p>
					<p>
                  A sajkás, aki a Balaton messziségéből, ringatózva szemügyre vette
                     a cseréptetős, zöldzsalugáteres házat, az utas, aki pörgő kerekeken
                     tovairamlott a homokos országuton a tó partján, lonccal befuttatott hidacskákon
                     dörrenve át járművével, a vándorlegény, aki bánatos szivét, nehéz sóhajtásokkal
                     teli keblét idegen földre cipelte holdvilágnál a ház alatt: nem gondolhatott
                     magában egyebet, mint azt, hogy ebben a házban a lakók örökké és csendesen
                     élnek. Sok ház volt még ilyen abban az időben Magyarországon, ahol a bánatok
                     közül a honfi-bánat lakott, de az csaknem minden házból kiszomorkodott az
                     alkonyati füsttel, amikor a füst megbarnul, mint a holló szárnya és darab ideig
                     nem tud elmenni a ház környékéről.
               </p>
					<p>
                  A Kandur-kisasszonyok a Vasárnapi Ujságot olvasták a Boz regényein
                     kivül, amelyek akkor kerültek divatba. Persze nem értek rá egész nap
                     olvasmányaikon merengeni, mert hiszen a házi, mindennapi élet igénybe vette az
                     ő dolgos karjukat is Mariska asszony szorgalma mellett. Ám a legsürgősebb
                     házidolog esetén is, akár nagymosáskor, akár disznóöléskor, de még karácsonyi
                     takaritáskor is, találtak maguknak egy pillanatot, amikor titokzatos szót
                     váltsanak. Ezek a szavak ugy hangzottak, hogy idegen fül előtt érthetetlenek
                     voltak:
               </p>
					<p>
                  - Kápli Lajos, a luteránus pap fenntartja állitását, - mondta
                     Juliska. - Pár liter jó moóri bort ivott meg vele, mikor vendége volt.
               </p>
					<p>
                  - De Kovács Lenciné letagadja, hogy valaha is látta volna - felelt
                     Zsuzsika.
               </p>
					<p>
                  Juliska nem hagyta magát:
               </p>
					<p>
                  - Igen ám, de az érmelléki esperes sajátkezüleg nevezte őt ki
                     Csokalyba tanitónak, amikor Világos után rátalált a székelyhidi hegyen egy
                     borházban.
               </p>
					<p>
                  Zsuzsika abbanhagyta a mosást. Kitörölte a homlokába hullott
                     haját:
               </p>
					<p>
                  - Lauka Gusztáv még a 49-iki őszön bejárta Szatmárt, Bereget,
                     Ungot, ahol látni vélték őt és sehol nyomát nem találta.
               </p>
					<p>
                  - Lauka mindig elvetette a sulykot, nem példája az igazmondásnak,
                     - replikázott Juliska.
               </p>
					<p>
                  - De Jókai csak igazat irt, amikor az ő jólismert vándorbotját
                     megismerte egy idegen ember kezében a dunai kompon? - kiáltotta Zsuzsika.
               </p>
					<p>
                  Juliskának kipirult az arca:
               </p>
					<p>
                  - Magyar leány létedre inkább azt kellene hinned, hogy ő még
                     igenis életben van, nem halt meg Segesvárnál.
               </p>
					<p>
                  - Igen, mert egy pár szélhámos visszaél a nevével és lóvá teszi a
                     hiszékeny embereket. Ő, sajnos, meghalt, nincs többé és a „feleségek felesége”
                     letette az özvegyi fátyolt. Az ő szivének érzése, az ő sejtelme, sőt biztos
                     tudomása meggyőzhet mindenkit arról, hogy imádott férje már nincs az élők
                     sorában, - mondá felmagasztosult arccal Zsuzsika.
               </p>
					<p>
                  Juliska darab ideig elhallgatott, de csakhamar megtalálta a
                     választ.
               </p>
					<p>
                  - Hát a nagybányai nőkhöz mit mondasz, te hitetlen teremtés? Ott
                     több asszony ismerte őt személyesen a szatmári bálból, ahol Juliájával
                     megjelent. Vajjon a nagybányai nőegylet is szélhámost rejtegetett a város
                     határában csaknem félesztendőn át?
               </p>
					<p>
                  Zsuzsika elkeseredve kiáltott fel:
               </p>
					<p>
                  - A nők tévednek a leghamarább... De inkább legyen a halott az
                     imádott költő, mintsem ő kövesse el azt a sok szélhámosságot, csalást, amelyet
                     az utóbbi években az ő nevével véghezvittek.
               </p>
					<p>
                  Mariska asszony ugy látta, hogy itt az ideje közbeszólani:
               </p>
					<p>
                  - Lányok, nézzetek a dolgotok után. Mert komolyan mondom, hogy
                     elzárom előletek a legközelebbi Vasárnapi Ujságot. A tisztelt szerkesztő ur is
                     jobban tenné, ha ilyen izgató olvasmány helyett több hasznos háztartási
                     tudnivalót közölne ujságjában. A héten érkező Vasárnapi Ujság tartalma felől
                     tehát előbb megkérdezem a postamester urat, mielőtt a kezetekbe adnám.
               </p>
					<p>
                  Juliska összetett kezekkel, esdekelve fordult anyjához:
               </p>
					<p>
                  - Ó, édesanyám!... E héten várjuk Zsigray Lázárné grófné válaszát,
                     aki felel arra a kérdésre, hogy volt-e nála 1850-ben a költő Győrmegyében.
               </p>
					<p>
                  Zsuzsika ellenben más irányban tiltakozott:
               </p>
					<p>
                  - Nem szabad a postamester urat kérdezned, anyám, mert ő éppen
                     olyan hiszékeny lélek, mint Juliska. Éppen a minap dicsekedett, hogy öt pengő
                     forintot adott egy ismeretlennek a tapolcai vásáron, hogy azt juttassa el a
                     palotai szőlők között bujdosó költőhöz. A postamester ur felvilágosodott
                     embernek hiszi magát, mert valamennyi ujságot elolvassa a postán, mégis oly
                     naiv, mint egy gyermek.
               </p>
					<p>
                  Juliska elszomorodva nézett maga elé:
               </p>
					<p>
                  - És ha mégis élne?!... Mit mondanátok akkor, ti hitetlenek, ha ő
                     nem esett volna el a segesvári csatában, hanem sebesülten elbujdokolt volna?
                     Kerülve jóbarátot, ismerőst, mert áruló lett mindenki! Bujkálva napfény,
                     országut, állat elől, mert sehol sincs biztonságban! De legmesszibbre
                     eltávolodva azoktól, akiket a földön legjobban szeretett, hitvesétől,
                     gyermekétől, mert azok már rég holtnak hiszik őt! Ó, én el tudom hinni azt,
                     hogy ő szivesebben bizza magát idegen emberekre, akik benne csak a haza
                     legnagyobb költőjét tisztelik, mint olyan emberekre, akiket valaha szeretett és
                     most szeretetéért hálával tartoznának. Anyám, én ugy érzem, hogy ő él, de
                     varázslat tartja távol az eleven világtól.
               </p>
					<p>
                  Zsuzsika azonban már régen fel volt vértezve Juliska huga ábrándos
                     hangulatai ellen:
               </p>
					<p>
                  - Szép dolog ezeket a regényességeket elgondolni esténkint, mikor
                     a holdvilág jár a Balatonon és az ember ugy érzi, hogy nem is a földhöz
                     tartozik. De napközben, édes Juliskám, hagyjál fel az ábrándokkal. Eddig minden
                     bujdosó Petőfiről kiderült hogy hamisitja a költő alakját. A miskolczi
                     patikárius-segéd, aki még inkább hasonlitott a költőhöz, csak rövid ideig tudta
                     félrevezetni a tarcali, bodrogkereszturi, pthrügyi kálvinista papokat, végül is
                     szökni kellett neki...
               </p>
					<p>
                  - Mindenünnen el kell menekülnie, mert fél az elárulástól. Az
                     emberek néha nem is rosszaságból, csak pletykaságból elkotyogják a reájuk
                     bizott titkot. Hol lehetne biztonságban Petőfi, ahol felismerték? Egy hét mulva
                     már tudná az egész ország, hogy hol rejtőzik. És mi várna rá? Börtön, esetleg
                     bitófa.
               </p>
					<p>
                  Bár a tiszttartó kisasszonyok gyakorta vitatkoztak ez időben
                     legdivatosabb témán, házidolgaikat nem mulasztották el. Leánynak abban az
                     időben tétlenül, haszontalanul tölteni az időt: nagy szégyen lett volna. Most
                     is serényen ment a nagymosás, mert nyáron összegyült a háznál a sok ruha.
                     Hajnalban kelt minden asszonyféle a háznál. Az enyhe szeptemberi nap száritotta
                     a kötelekre akgatott ruhanemüt a hátulsó kertben. Néha egy kölyökkutya lehuzta
                     a száradó lepedőt, verést kapott érte.
               </p>
					<p>
                  A nap már lemenőben volt a Balaton tulsó partján. A nádas felett
                     utolsó sétáját tette a vércse és az ölyv. A vidra kibátorkodott a sürü nád
                     közül és lappangva suhant tova a szabad uton. A tyukok a majorsági udvarban
                     utóljára fürödtek meg a langyos homokban, a kakasok olyan magos keritésre
                     szálltak, mintha még egyszer körülnézni óhajtanának egész birodalmukban. A
                     mézédes petuniák felett már csak a rezgő, zugó lepke járt, amelynek valamelyik
                     őse darázs volt és lepkét vett el feleségül. Alkonyodott.
               </p>
					<p>
                  A lugas ma hiába várta a kisasszonyokat. Az országuti séta is
                     elmaradt az aranyló, rózsafelhős alkonyatban, amikor az uton járó emberek,
                     pásztorok, kanászok, kaszások oly mély hangon kivánnak jóéjszakát, mintha
                     nagyon hosszu időre válnának el, elmennek a hegyek alatt terjengő homályba. Sőt
                     a „kastély” mögötti hegyre sem szaladtak fel a kisasszonyok, hogy a szőlők
                     drágalátos, zamatos illatát élvezzék. Nagymosás volt, nem lehet addig
                     megpihenni, amig a nap az égen van.
               </p>
					<p>
                  Rendes vendég nem is jön ilyenkor a házhoz, messzire világitanak a
                     kiteregetett fehérruhák a kertből. Különös oka lehetett tehát a helybeli
                     postamesternek, hogy ilyen napon is benyomakodjon a házba, amikor ott senki sem
                     látja szivesen.
               </p>
					<p>
                  Macskanadrágos, vadászkalapos, öreg bácsi volt a postamester,
                     bizonyos Porti Feri, aki olyan nagyot tudott kiáltani, hogy a hegytetőn is
                     meghallották, egyébként pedig suttogva szokott beszélni.
               </p>
					<p>
                  Nem sokáig alkalmatlankodott a nagymosás körül, hanem
                     nyugodalmasan letelepedett a vén diófa alá, ahol a földbe ásva asztal és pad
                     volt. Kalapját levette és kopasz fejét legyezgette.
               </p>
					<p>
                  Juliska már sietett a megszokott diópálinkával. A postamester alig
                     várta, hogy a leányka a közelébe érjen, messziről kezdett integetni.
               </p>
					<p>
                  - Nagy ujság van. De esküdjön meg, Juliska, hogy senkinek sem szól
                     a dologról.
               </p>
					<p>
                  A leányka kezében összekoccant a pohár, és üveg.
               </p>
					<p>
                  - Pestről jött valaki?
               </p>
					<p>
                  Porti Feri legyintett.
               </p>
					<p>
                  - Pesten kolera van.
               </p>
					<p>
                  - Meghalt valaki kolerában?
               </p>
					<p>
                  - Obernyik Károly. De azt már olvastuk az ujságban.
               </p>
					<p>
                  - Ismét megszökött a füredi szintársulat Latabárral, mielőtt mi
                     láttuk volna az előadást?
               </p>
					<p>
                  - Minden évben megszöknek a szinészek Füredről, amikor az ősz
                     közeleg. Ejnye már! Hát nem találja ki? Pedig költészetről van szó.
               </p>
					<p>
                  Juliska elgondolkozott. Legutóbb azzal a hirrel jött a
                     postamester, hogy a magyar költészetnek nagy gyásza van, Pesten a véletlen
                     folytán elégett Eötvös József kéziratban lévő történelmi regénye, amelynek az
                     volt a cime: „A királynő és a remete.”
               </p>
					<p>
                  - Nem égett el a regény? - kérdezte Juliska felvillanva.
               </p>
					<p>
                  A postamester bosszusan legyintett:
               </p>
					<p>
                  - Azóta már egy másik kéziratban lévő történelmi regény is a tűz
                     martaléka lett. Ezt Kemény Zsigmond irta és „Mohács” volt a cime.
               </p>
					<p>
                  - Istenem, mennyi veszteség éri a szegény magyar irodalmat, -
                     sóhajtotta Juliska.
               </p>
					<p>
                  A postamester közelebb hajolt:
               </p>
					<p>
                  - Minden veszteségért kárpótlást nyer az irodalom. Megvan -
                     Ő
                  .
               </p>
					<p>
                  Juliska: aki titkon mégis csak azt várta, hogy a postamester
                     valami hiradással lesz „Róla”, aki évek óta foglalkoztatta a közvéleményt és
                     főként a helybeli postamesteri fantáziát, - mikor végre meghallotta a nagy
                     szót, nem tudott a lábán állani, lerogyott az öreg Porti Feri mellé a
                     padra.
               </p>
					<p>
                  - Mindig sejtettem, hogy ezen a vidéken bujdosik, mióta odahagyta
                     Erdélyt, - suttogta a postamester. - Néhány levél is került a kezembe.
                     Asszonyságok irták egymásnak és gyakran fordult elő bizonyos Sarlai,
                     selyemtakács neve. Mit keres egy takácslegény uriasszonyok levelezésében?
               </p>
					<p>
                  - Egy takácslegény neve, - ismételte Juliska.
               </p>
					<p>
                  - A postán sok mindenféle ember megfordul és én értek az emberek
                     nyelvén, mert már Biasini idejében kezdtem a postamesterséget, amikor ez az
                     állás tiszteletreméltó és nagyhatalmu volt. Manapság csak a kétfejü sasos
                     irásokkal van dolgunk. Hová lettek a postaszekerek, amelyek Bécstől Brassóig
                     jártak megállás nélkül? Ugy hallom, hogy nemsokára elkészül Győr és Bruck
                     között a vaspálya. A szekeresgazdák mehetnek kubikolni.
               </p>
					<p>
                  Juliska nyeldeste az öreg ur szavait. Vajjon hol fog kilyukadni e
                     kanyargós történet?
               </p>
					<p>
                  - Sokaknak szerencséjük ezen a vidéken, hogy becsületes magyar
                     embernek nevelt az apám. Hej, mennyi titkot tudnék én elmondani az emberek
                     levelezéséből, ha akarnék, - sóhajtott Porti Ferkó. - Különösen az asszonyok
                     nem vigyáznak a pennájukra. Ha máshol nem: a Notabénében elárulják a levél
                     valódi célját, ugy, hogy én már nem is olvasok el egyebet az asszonyi
                     levelekből, mint az utóiratot.
               </p>
					<p>
                  - Szabad a postamesternek a leveleket elolvasni? - kérdezte
                     jámboran Juliska.
               </p>
					<p>
                  - Sőt kötelessége, - felelt az öreg. - Igy tettek a gróf
                     Thurn-Taxisok is, akiknek a nagyapja még éppen olyan egyszerü postamester volt
                     Pozsonyban, mint én itt helyben. A postamester esküt tesz...
               </p>
					<p>
                  - Hol van tehát - Ő? - kérdé szorongva Juliska.
               </p>
					<p>
                  Porti Ferkó szinészies mozdulatot tett:
               </p>
					<p>
                  - Ismeri, kedves Juliskám, azt a francia mondást, amely azt
                     tartja, hogy az ember visszatér első szerelméhez? Sajnos, én sohasem szerettem
                     a franciát, nem tanultam meg nyelvét, mert az apámnak adósa maradt a lovak
                     árával. De az apám még jól birta a franc nyelvet.
                     Ő
                   visszatért a Dunántulra, ahol valamikor ifju diák volt.
               </p>
					<p>
                  - Pápán, - rebegte a leány.
               </p>
					<p>
                  - De nem Pápán van, mert szégyenli ezt a várost. Itt járt ugyanis
                     a legrongyosabb ruhában, kimustrált katonamundérban, ócska bakancsban, kopott
                     sapkában, mint egy madárijesztő. Soha többé nem ment vissza Pápára, mire az
                     iskolával végzett. De a Dunántul szivéhez van nőlve. Meg aztán nem is olyan sok
                     válogatni valója van az olyan vándornak, aki már az egész országból
                     kikopott.
               </p>
					<p>
                  - Ő kikopott az országból? - kiáltott fel Juliska vérvörös
                     arccal.
               </p>
					<p>
                  - Csendesebben, gyermekem, mert többet nem beszélek. Jó anyád a
                     mosás mellől ugyis szurós pillantásokat vet reám.
               </p>
					<p>
                  - Engemet félt, szegényke. Attól félt, ismét el akarok szökni
                     valamely csizmaszagu vándorlegénnyel. De az négy év előtt volt, gyermek voltam,
                     rajongó, eszeveszett gyermek, aki hitt a mesékben és álmokban. Ma, - sóhajtotta
                     romantikusan Juliska, - már semmit nem akarok. Tudom, hogy korán meghalok, mint
                     a Cipruslombok Etelkája. Az a bizonyos Borcsik, akit a nádasban rejtegettem
                     gyermekfővel, valóban csak egy borbély volt, de szépen tudott szavalni. Ez a
                     csalódás felejthetetlen szivemnek.
               </p>
					<p>
                  - Tudom, gyermekem, - bólongatott a postamester. - Én akkoriban
                     kerültem ide. Napokig bujkáltam magam is a nádasban. Vajjon, hol rejtetted el
                     őt?
               </p>
					<p>
                  - A régi fürdőházban, amelyet az öreg grófné idejében használtak
                     utoljára. De beszéljen már Róla, Feri bácsi! Mit hallott, mit mondanak az
                     emberek?
               </p>
					<p>
                  Porti Ferke összeráncolta a homlokát, mintha keresné az előbbi
                     hangot, amelyen a Bujdosóról szólt:
               </p>
					<p>
                  - Azt mondtam, hogy kikopott Magyarországból? Még rosszabb történt
                     vele. Nem hitték el többé, hogy valóban él, elevenen sirba tették. A régi
                     barátai a szeme közé nevettek. „Te régen meghaltál!” - mondták neki. Azt
                     beszélik: Jókai valósággal megfutamodott előle, amikor egy sötét este
                     megszólitotta az utcán. Igaz, hogy szegény Jókainak sok van a rovásán, még
                     mindig jobb volna neki Sajó álnév alatt irogatni, a hatalom szemmel tartja, a
                     minap is becsukták, ha igazat mond a fáma. Napról-napra rongyosabb, ijesztőbb
                     lett Ő, aki valaha bálványa volt az országnak. Akik valóban tudták róla, hogy
                     kicsoda az, aki éjnek-éjszakáján bebocsátást kér: azok féltek tőle. Rövid,
                     titkos vendéglátás után igyekeztek megszabadulni tőle. Még maga Kápli is, aki
                     fennen dicsekszik barátságával, néhány pohár bor elfogyasztása után szélnek
                     eresztette a hazátlan költőt. Rongyos, utszéli korcsmák állásaiban, csárdák
                     betyároktól szutykos lócáin lelik a felirást hogy: „Ma éjjel itt hált Petőfi
                     Sándor.” De vajmi kevesen mondhatják el a nagyhangu hazafiak közül, hogy
                     valóban szállást adtak a bujdosó költőnek.
               </p>
					<p>
                  - Rettenetes! - sóhajtott Juliska.
               </p>
					<p>
                  A postamester hangja remegett:
               </p>
					<p>
                  - Semmin se lehet csodálkozni, gyermekem, mert Magyarországon
                     vagyunk, ahol most mindenki álarcban jár. A forradalom árulói hamisitják a
                     honfibút, mig az igazak börtönökben szenvednek, külországokban bujdokolnak vagy
                     az éjszakai országutat lappangva rójják. Csak egy ilyen országban lehetséges,
                     hogy egy kivégzett indzsellér, jó magam, aki németországi egyetemeken tanulta a
                     földmérést, mint szegény postamester kinlódja át életét. Én is mártir vagyok,
                     vértanuja a magyar tudatlanságnak.
               </p>
					<p>
                  - Megtagadják őt! - mormogta Juliska kezét összekulcsolva. - Hol
                     vannak tehát azok, akik verseiért rajonganak, szivükkel éreznek a költő
                     sorsával? Hol vannak azok az emberek, akiknek lelkiismeretük van?
               </p>
					<p>
                  A postamester egy darabig még a saját szomoru sorsán tünődött,
                     aztán feleszmélt a hangra, amely az udvar végéből, a nagymosás felől hangzott.
                     Zsuzsika kiáltott:
               </p>
					<p>
                  - Julis, gyere ruhát teregetni!
               </p>
					<p>
                  - Most már rövid leszek, - szólt suttogva Porti Ferke. - Ő
                     elhagyta a megunt Erdélyt, ahol egykor az ő nyomdokait kutató nejét, állitólag
                     háziszolgának öltözve viszontlátta a kolozsvári Biasini-fogadóban. Az urnő
                     osztrák katonatisztek védelme alatt volt és Neki hamarosan szökni kellett a
                     fogadóból. Ellépkedett Szatmárból, ahol minden tájkép, minden országut boldog
                     vőlegénységére emlékeztette, miután az öreg Szendrey husz pengő forinttal sem
                     akarta megemberelni magát. Végigjött a Tisza mellett azon az uton, amelyen
                     egykor annyit járt-kelt szegény legény korában és azon epekedett, bár ismernék
                     költői nevét mindazokban a falvakban, városokban, amelyeket kutyaugatás
                     közepette elhagyott. Mert már ismerték nevét a legkisebb kunyhóban is, de azt a
                     nevet ezentul titkolni kell. A nevéből csak az üldözés, a bujdosás átka a
                     költőé... Ó, mily könnyü azoknak a bujdosóknak, akiket nem hivnak Petőfinek!
                     Ezzel a névvel manapság a csalás, szélhámosság árnyát vagy a rettegés, a
                     halálfélelem üszkét vinné azon fedelek alá, amelyek az éjszaka ellen
                     megvédelmeznék.
               </p>
					<p>
                  - Mit gondolhatott magában a költő, amikor elment az ablakok
                     alatt, ahol felesége és fia lakott a pesti Váczi-utcában? Mily keserü könnyek
                     omolhatnak szeméből a kerepesi-temetőben, ahol bizonyosan felkereste atyja, „A
                     vén zászlótartó” sirhalmát? Hol és merre jött át a Dunán? Ki volt az a derék
                     halászember, aki éjnek-éjszakáján átsegitette lélekvesztőjén a Duna innenső
                     partjára? Merre vitte kopott csizmája a dunántuli hegyek között? Csak annyi
                     bizonyos, hogy itt van, a környéken van. És most Isten áldja, Juliska
                     kisasszony.
               </p>
					<p>
                  A ház felől ujabb kiáltás hangzott, a postamester sietve bucsuzott
                     a leánykától. Juliska szivére szoritott kézzel nézett az öregur után, aki a
                     szokásos hegymászó léptekkel járta be a mosásban elfoglalt hölgyeket. Vidoran
                     szólt Mariska asszonyhoz:
               </p>
					<p>
                  - Egy pár ujságot hoztam a házhoz, mert a hazafias
                     postamestereknek most kötelességük a prenumeráns fogdosása. Elhoztam például a
                     Délibáb legujabb számát, amelyet ez a versecske ajánl:
               </p>
					<p>
                  Kép- s ruhamintáknak örülni fog nagyon.”
               </p>
					<p>
                  Kandurné tekintetes asszony egy barchent-alsóból facsarta a vizet
                     a két piros kezével.
               </p>
					<p>
                  - Jó is lesz az, postamester ur. A mostani szerkesztő a Vasárnapi
                     Ujságot teletömi mindenféle zöldséggel, hogy a leányok aludni sem tudnak az
                     olvasmánytól.
               </p>
					<p>
                  - Ó, édesanyám, én ugy alszom, mint a tej - szólalt meg
                     Zsuzsika.
               </p>
					<p>
                  Juliska, aki már elfoglalta helyét a ruhateregetésnél, lesütötte a
                     szemét. Vajjon: észrevette-e valaki, hogy milyen halvány a leányka orcája?
               </p>
					<p>
                  - Tudok én más verset is, Kandur uram számára, sajnálom, hogy
                     itthon nem találtam, de azért elmondom, - szólt Porti Ferke.
               </p>
					<p>
                  Tudományt mindennap, álló esztendőben.”
               </p>
					<p>
                  - Ugyan menjen már, postamester ur! - kiáltotta Mariska asszony. -
                     Azt hiszi, hogy nálunk szakajtóban áll a pénz? Szegény tiszttartók vagyunk mi,
                     eleget teszünk a hazáért, ha egy ujságra előfizetünk.
               </p>
					<p>
                  A postamester elmenőben még elmondott egy előfizetési
                     felhívást:
               </p>
					<p>
                  Megtalálni nála tizenhat hasábban.”
               </p>
					<p>
                  De erre már Kandurné asszony felemelte a hurkává csavart
                     alsószoknyát a kezében és a vidám postamester hosszu léptekkel hagyta el a
                     kertet.
               </p>
				</div>
				<div type="chapter">
					<head>
                  A várpalotai titok
               </head>
					<p>
                  A présházon, fehér falon feketében: az 1785-ös esztendő száma
                     állott és 1855-ben „Petőfi Sándor” lakott benne.
               </p>
					<p>
                  Tündérországban volt a présház: a várpalotai Loncsos-szőlőben,
                     ahonnan a dombról az egész világot lehetett látni, kereken, bűbájosan,
                     andalgóan.
               </p>
					<p>
                  Egyik oldalról búgott a Bakony, amelynek szüret felé olyan hangja
                     van, mint a tenger-csigának, zúg-búg szakadatlan, mintha most következett volna
                     el az ideje, hogy elmondja végre-valahára az erdő mindazt, amit titokban magába
                     zárt. Aki először hallja, talán éjszakának, szélmentes időnek közepén ezt a
                     szakadatlan zúgást, megriad, mintha kisértetet hallana, ezer esztendő óta
                     elment emberek hangjait. Félelem, névtelen nyugtalanság, közelgő bánat lepi meg
                     szivét. Aki születése óta nem ismeri a Bakony-zúgást: nem tud aludni az első
                     éjszakán, rőzselángot szeretne látni a sötétben, amely láng fölött mesemondó
                     öregasszony ujjait ugy tördeli, mint a tar gallyakat.
               </p>
					<p>
                  A másik oldalon annál szelidebb, magábaszállott a táj. Zöld völgy
                     nyilik, amely felett bárányfelhők állomásoznak. Falvak, városkák tornyai
                     piroslanak nappal, mintha a nagy határokat mutatnák, amelyekben az emberek
                     szabadon éldegélhetnek, anélkül, hogy egymásnak terhére lennének. Szürkületkor
                     messzi mécsesek, venyigéből rakott piros tüzek jelzik a nagy völgyet, ahol
                     minden idevalósinak az álma nagyobbat szálldoshat, mint a bagoly. Délutánonkint
                     a látóhatárt szegélyező berkek, jegenyefák mulattatják az andalgót, mint édes
                     állomások, ahol megpihen a kalandozó tekintet és multat, jelent keres; embert
                     aki erre jár és énekel, holtat, akinek sirhalma azért van a berekben, hogy az
                     elevenek rajta álmodozhassanak. És e messzi tájképen, a Tempe-völgyön andalogva
                     jár keresztül-kasul az országut, mintha nem is azért vezetne erre, hogy rajta
                     gyors, nyugtalan kerekek zörögjenek, hanem vándorlók járjanak gyalogszerrel,
                     levett kalappal, sóhajtó szivvel, hogy itt megnyugvást leljenek.
               </p>
					<p>
                  Nagy messziségben a népmesék alakjai: a Balaton emelgeti
                     ezüstkeblét minden lélekzetvételnél a nap felé, távol dombokon kastélyok
                     árnyai, amelyek nappal rongyos süveggé változnak, de éjjel, holdfénynél
                     bizonyosan tündérek laknak bennük.
               </p>
					<p>
                  Itt lakott „Petőfi Sándor” 1855-ben. Persze nem ezen a néven
                     ismerték, hanem Sarlai takácslegény volt a neve, de tudta azt a szél is, amely
                     a szőlők között emelgette a levelek zöld szoknyáit, tudta azt a düledező kémény
                     is, amely a kék füstöt szinte gyenge leheletként eregette ki repedt oldalain,
                     tudta azt a vén dió, amely már esztendők óta csupán két ökölnyi gyümölcsöt
                     termett és egyetlen tennivalója az örökös zörgés volt, amely a közelgő ősz
                     kerepelője volt: a régi présházban bujdosó lakik, akinek éjszakának idején halk
                     utja arra felé vezet, amerre a Bakony dudolja magános dalát.
               </p>
					<p>
                  Bár még messze volt szüret, a Loncsosban mindennap jártak emberek.
                     Legtöbbet persze a szőlősgazdák fordultak meg a domboldalon, az idei termést
                     gusztálták hozzáértő szemükkel, amely szemekben az öregség jöttével
                     megveresednek a véredények, mint késő ősszel a szőlőindák; jó kedvvel töltötték
                     meg a pince habzó borával kancsójukat, hisz ugyis terem az idén elég és a
                     holdvilágnál dalolva mentek haza. Persze, néha suttogva intettek a Badics János
                     régi présháza felé, ahonnan csak néma csend felelt jeladásukra. A jámbor
                     palotaiak sokat adtak volna azért, ha olykor szemügyre vehetik a bujdosót, de
                     az napközben soha sem mutatkozott. Egy Náci nevü, bolondos cipész, aki
                     egyébként csak néha-napján vetődött haza Palotára, máskor csavargással töltötte
                     az időt, dicsekedett, hogy egyszer látta a Bujdosót, amint a
                     vászontarisznyájából huszárdolmányt vett elő s azt magára öltötte.
               </p>
					<p>
                  De a szőlősgazdákon kivül jártak a Loncsosba az asszonynépek is,
                     akik közül egyik-másik tán többet tudott volna a Bujdosóról mondani, ha nem
                     lett volna lakat a száján. Némelyik fiatal menyecske, aki közel merészkedett a
                     Radics-présházhoz: szemtől-szembe látta a Bujdosót. Azt mondták: ijesztő
                     külsejü, szörnyeteg nagy ember, aki dühös morgással kergeti meg azokat, akik
                     tanyájához közel merészkednek. Ugyanezért a fehérszemélyek nem is mentek
                     egyedül a présház környékére. Ketten-hárman állottak össze, amikor vizért
                     jártak a Mátyás vadász forrásához, amely ott buzogott a domb alatt. A Bujdosó
                     ilyenkor nem mutatkozott, csak olyant sóhajtott, hogy még a szilvafák is
                     megrendültek. A német suszterné, aki veszprémi lány létére nem félt se a
                     kisértettől, se a betyártól, alkonyattal is kiment borért a szőlőbe, ha az ura
                     megszomjazott.
               </p>
					<p>
                  De bezzeg megjárta egyszer. A Bujdosó a hidig kergette. Ott is
                     azért maradt el, mert a régi fahid ugy visszhangzott az asszonyka futamodó
                     lépései alatt, mintha sokadmagával szaladna a menyecske.
               </p>
					<p>
                  Ki táplálta a Bujdosót?
               </p>
					<p>
                  Ezt is nehéz volna elhinni, ha nem volnának rá élő tanuk: maga
                     Radics János, aki ebben az időben piac-bérlő volt Palotán. Ez a bizonyos Radics
                     ebben az időben olyan süket volt, mint az ágyu. Nem hallott már emberi szót,
                     csak a kongó pénz csörgése jutott el a fülébe, de azt jól meghallotta. A piaci
                     kofák és egyéb árusok, akiktől a hetivásárban beszedte a helypénzt,
                     szemtől-szembe vén uzsorásnak nevezték, Radics Jánosnak a szeme se rebbent meg.
                     Nem hallott semmit azóta, amióta a Sobri Józsi ügyében a veszprémi nagy
                     törvényszéken kihallgatni akarták és Radics süketnek tette magát a
                     hozzáintézett kérdésekre. A közvélemény szerint a piacbérlő tudott volna
                     egyet-mást mondani Sobri József és bandája viselt dolgairól, de jobbnak látta
                     hallgatni. Az isten megbüntette a megátalkodottat: Veszprémben még hallotta a
                     déli harangszót, amikor a törvényszékről elbocsátották, de mire Palotára ért,
                     már hiába huzta a harangozó az esti verset.
               </p>
					<p>
                  Talán nagy hazafi volt Radics János hogy a Bujdosót magánál
                     rejtegette? Ebben bizony nem erőltette meg magát, mert az egyetlen hugát, aki a
                     forradalomban megszökött egy honvédkapitánnyal, később pedig markotányosné lett
                     Komáromban: ugy kitagadta, hogy annak szegénynek még a palotai határt is el
                     kellett kerülni. Pedig mindenki tudta, hogy az öreg Radics, az apjuk, aki
                     furmányos szekeres volt és a bakról végrendelkezett, amikor egyszer nagybetegen
                     Bécsből hazaérkezett: egyenlő részben hagyta fiára és leányára házát, szőlőjét,
                     kocsiját. Hiába mondták a jóemberek a piac-bérlőnek, hogy a szegény Marika a
                     hazának áldozta fel magát, amikor hallgatott a daliás kapitányra, a komáromi
                     sáncon táncolt a honvédekkel a legnagyobb ágyutüzben: Radics János süket volt,
                     mint a föld.
               </p>
					<p>
                  Annyi bizonyos, hogy esteli időben midőn elcsendesedett Palota, a
                     nagyfogadóban első gyermekét ringatta álomba a zsidó asszony abból a későbbi
                     hat gyermekből, akiket egy éjszakán aztán Hoszter Fülöp legyilkolt, a
                     Zichy-várkastélyban felhuzták a felvonóhidat a piac közepén és a bástyáról a
                     részeg várnagy káromkodása hallatszott, amint az álmos őröket szidalmazta:
                     Radics János elindult hazulról, még pedig nem üres kézzel. Igaz, hogy nyakába
                     volt vetve a kövér kulacs, amelyben a másnapi bor-porcióját hozta haza a
                     szőlőből, de batyu is volt a kezében, amelyben hol egy hasas fejérvári
                     cserépfazekat, (bizonyosan bablevessel teli, mert bablevest főzetett mindennap
                     a gazdasszonyával,) hol egy disznólábat rejtegetett, mert Radics uram ezt vélte
                     a világ legjobb pecsenyéjének. Vasár- és ünnepnap előtt való estéken az egész
                     szomszédság érezhette, hogy friss karmenádlit süt a gazdasszony
                     Radicséknál.
               </p>
					<p>
                  Holdvilágnál, amikor nem mindenki fekszik le a harangszó után, még
                     Palotán sem, különösen a fiatalabb személyeknek akad dolguk az utcán vagy a
                     keritések mellett, a kertre nyiló ablaknál vagy éppen a lócán, amelyet a kapu
                     mellé tesznek: jól láthatták, hogy a mogorva piacbérlő a Loncsos felé veszi az
                     utját. Felment azon a dombos utcán, ahol a mészáros háza állott, a holdvilág
                     görnyedt árnyékát a falra rajzolta, egy-két kutya vakkantott utána, de ő
                     nyilván nem hallotta. Ezen az uton senki se szeretett járni esteli időben,
                     beférhangozták a nagybetegek ablakait is, mert a hagyomány szerint ezen a
                     lejtős uton gurult le valaha a kocsi a fejnélküli kocsissal, aki mindhazáig
                     markában tartotta a gyeplőszárat, - amig Palotán sok furmányos, ló- és
                     kocsi-tartó kereskedő élt. De az istentelen Radics nem félt semmitől és
                     senkitől.
               </p>
					<p>
                  Mit művelt Radics a Loncsosban? Azt ugyis kitalálhatják azok, akik
                     kicsinyt gondolkozni szoktak. Nagy revolución törte a fejét a Bujdosóval, amely
                     zendüléshez tán ő szállitaná a zabot, amelyet az utóbbi időben kocsiszámra és
                     olcsón vett megszorult emberektől... vagy, ami a legvalószinübb: bankót
                     csinálnak kettecskén az elhagyott szőlőben. De akárhogy van a dolog: nincsen az
                     rendben, hogy a fösvény Radics, aki a verebektől irigyli azt, amit az udvarán
                     találnak, élelemmel, kvártéllyal lásson el valakit, akinek semmi egyéb állása
                     nincs, mint csak annyi, hogy Bujdosó, amilyen ebben az időben sok volt az
                     országban.
               </p>
					<p>
                  A várnagy a Zichy-kastélyban már csak a kisérteteket szidta
                     álmában, a mészáros kutyái belefáradtak a holdvilág ugatásába, a házak előtti
                     kis padokról aludni mentek a leányok, legények, hogy a kerti tücsök
                     danolgatásában hallgassák tovább kedvesük hangját, amikor a lejtős utca felől
                     megérkezett Radics ur. Az óra az éjfélt hosszasan kongatta, mintha utoljára
                     mind a tizenkét jó tanácsát elmondogatná, mert kakaskukorékolás után nem ér rá.
                     Jött Radics ur a fejnélküli kocsis utján, csaknem maga is fej nélkül. A
                     mellénye alatt vagy a hóna alatt vitte tán elnehezedett fejét? Ő maga nem tudta
                     volna megmondani. De a lábai, ezek a girbe-görbe lábak, amelyek annyit jártak
                     kofa-pénzek után, most is hiven szolgálták gazdájukat. Cipelték még fáradtan is
                     fösvény gazdájukat, aki pedig soha semmit nem adott nekik, legfeljebb egy pár
                     rossz bakancsot.
               </p>
					<p>
                  A piacbérlő házán nagyot csapódott az utcaajtó. Éjszaka volt
                     Palotán.
               </p>
				</div>
				<div type="chapter">
					<head>
                  Füredi Emlény
               </head>
					<p>
                  A Bujdosónak Radics uron kivül is voltak látogatói, igaz, hogy nem
                     Várpalotáról, de messzibb vidékről.
               </p>
					<p>
                  Igy elsősorban szerenádot adott neki a Balatoni Dalárda, amely
                     ebben az esztendőben alakult meg Füreden mindenféle ünnepségek között.
               </p>
					<p>
                  Szénfy Gusztáv volt a dalárda megalapitója, akinek ebben az évben
                     jelent meg „Daloskönyvecskéje”, amelyet szerte az országban, igy Füreden is
                     megkedvelt a közönség. Igaz, hogy a könyvecskéből alig néhány példányt adott el
                     Heckenast egy pengő forintért, mert ebben az időben még szivesebben másolt a
                     honleányság a kedvelt könyvből, mint kiadta érte az annyira szükséges forintot.
                     Szénfy ur népszerüségéből azonban ez semmit se vont le, mindenfelől
                     tisztelettel köszöntötték a cigányosan fekete, lobogóhaju, szenvedélyes
                     tekintetü, kistermetü férfiut, amikor reggelenkint savanyuvizet ment inni a
                     kuthoz. Bár 674 könyv jelent meg abban az esztendőben Pesten, a füredi
                     Esterházy-fogadóban egyikről sem beszéltek annyit, mint a Daloskönyvecskéről.
                     Benne volt abban a kornak minden népszerü dala, románca, férfi-karra áttéve
                     Csokonai és Petőfi. A nők, akik ebben az időben valóban rajongtak nemzetért és
                     hazáért: betanulták a dalokat és holdfénynél, akár a tó partján, akár
                     ablakaikban elénekelték a bűvös-bájos dalokat. De énekelt mindenki Füreden,
                     amint ebben az esztendőben a pesti zenetanár betette oda a lábát. Az éneklés a
                     legragadósabb. Énekeltek ebédnél a fürdővendégek, miután pecsenyéjüket
                     megrendelték. Itt, a régi Esterházyban mindenki ismerte egymást, ha nem ismerte
                     volna, arra való volt Bizay, a „nemzet bárója”, aki a bemutatást elvégezte. Nem
                     volt tehát restelni való sem a jókedv, sem a szomoruság. Énekeltek a fürdőben,
                     még a betegek is. Daltól hangzott délután a liget. Este pedig olyan volt Füred,
                     mint egy nagyszabásu hangverseny. Az alvók felkeltek ágyukból, ha a szomszédban
                     valaki rágyujtott „Óh, Tihanynak riadó leányá”-ra. A legmérgesebb öregurak sem
                     haragudtak a csendháboritásért, hanem együtt fujták a dalt az énekessel.
               </p>
					<p>
                  Dalolt a szobaleány, miközben urnőjére rásegitette a magyaros,
                     szük ruhaderekat vagy koszoruba kötötte haját. De dalolt az urnő is. A
                     háziszolga hajnalban dörgő basszusát próbálgatta, amig az ajtók elől
                     összeszedegette a vendéguraságok különböző lábtyüit. Zsán, a pincér, dalolva
                     hozta a reggelit a cserép-ibrikekben a ropogós süteménnyel. A borbély a
                     sétatéren kieresztette hangját, amikor reggelenkint az uraságokat borotválta
                     vagy Bizay ur bajszát festette. A szerelmeseknek, Füred e legrégibb
                     csalogányainak, pláne jó világuk volt. A nap és éj bármely órájában szabadon
                     dalolhattak kedvesük ablaka alatt és a leányka kényelmesen válaszolhatott.
                     Divat volt a dal. Szénfy Gusztáv hozta divatba. Egy régi fürdőorvosi feljegyzés
                     szerint ebben az esztendőben haltak meg legkevesebben a betegek közül. Igaz,
                     hogy Latabár Endre szintársulata abból tengette magát, hogy Fáncsy-albumot
                     árult, végre is még szezon bezárta előtt kénytelen volt elillanni, de mit
                     lehetett arról tenni, hogy senkinek se kellett a szinészek éneke, mindenki
                     magának nótázott!
               </p>
					<p>
                  Ilyen körülmények között nem csodálható, hogy a Balatoni Dalárda
                     rövidesen megalakult, miután Szénfy ur egy napon az étterem oszlopára kis
                     felhivást függesztett ki. Egymás hegyén-hátán tolongtak a fürdővendégek, hogy a
                     cédulát elolvassák, mint már Füreden szokás, amikor a leghőbb a nyár. Csak
                     Bizay dörmögött koromfekete bajsza alatt. „Nem hagyja élni az embereket ez a
                     bolond muzsikus!” S alattomban nyilván azt gondolta, hogy nem hagyja kártyázni
                     az embereket Szénfy Gusztáv.
               </p>
					<p>
                  Szénfy ur a jelentkezők közül kiválasztotta a legjobb hanguakat.
                     Nagy szégyen volt az, aki kimaradt a Dalárdából hangjának hiányossága miatt,
                     nem is merészelte egy-két napig kinyitni a száját a visszautasitott kandidátus,
                     mintha legalább is a hétszemélyes tábla előtt bukott volna meg; de annál
                     büszkébb volt az a tiszafüredi gyógyszerész, akit mindezideig azzal gunyoltak,
                     hogy hangjának bajuszpedrő szaga van (miután ő találta ki a Hajdusági pedrőt),
                     aki basszistája lett a férfikarnak.
               </p>
					<p>
                  Egyelőre csak négy dalost vett fel Szénfy ur. Ennek a négy
                     toroknak kell bebizonyitani, hogy nincs szebb dolog a világon, mint a
                     férfiének, ha kellő tudománnyal kezelik. (Később majd, évek multán, hatalmas
                     fává növekedik a kis mustármag, a Balaton környékének összes dalnokait
                     egyesiti.) De egyelőre a négy férfiu aratta a dicsőséget, ahol megjelent.
                     Szénfy ur kezében zsarnoki jogar volt a kis hangvilla. Annak csenditésére
                     otthagyta szerelmesét a tóparton a jászkun tenorista, a gyógyszerész letette a
                     kártyát, pedig azt még pedrőjénél is jobban szerette.
               </p>
					<p>
                  Szénfy vezénylete alatt a négy férfiu titokzatosan vonult el a
                     Balaton partján, arrafelé, ahol az ősnádas kezdődik. Olyan messzire távolodtak
                     el a fürdőteleptől, hogy a legélesebb asszonyfül sem hallhatta meg a hangjukat.
                     Talán Csopakig is elmentek, ahol bizony nem jártak rosszul a dalnokok, minden
                     háznál teli boroskancsó várta azokat, akik az énekesmadarak mesterségét
                     utánozzák, dalolnak az isten dicséretére. Esténkint verejtékes homlokkal,
                     fáradtan tértek vissza Füredre és zsebkendőikkel legyezték a szunyogokat,
                     valamint a kiváncsi kérdezősködőket.
               </p>
					<p>
                  A dámák hiába vesztegették bájmosolyukat a titokzatos dalnokokra.
                     Nem tudtak, vagy nem akartak kirándulásukról beszélni. (Kivéve a gyógyszerészt,
                     akinek felesége is lakott az Esterházyban s igy, akár akart, akár nem: vallani
                     kellett a délutáni kirándulásról.)
               </p>
					<p>
                  Ilyenformán talált utat az a gonosz mende-monda, hogy Szénfy
                     Gusztáv, a pesti zenetanár éppen ugy elpáholja szakállas és bajszos füredi
                     tanitványait, mint Pesten növendékeit.
               </p>
					<p>
                  - A gyógyszerésznek már tele van kék hurkával a háta, -
                     terjesztette Diszkanti ur, egy árvamegyei birtokos, aki csak tótul tudott volna
                     énekelni élvezhető hangon. (Jókai irt is róla az „Üstökös”-ben.)
               </p>
					<p>
                  Mindazonáltal a jámbor mulatság már hetek óta tartott: Szénfy ur a
                     cukrász márványasztalkájához ütötte hangvilláját, mire négy tagos, megtermett
                     férfiu a vendégsereg köréből felemelkedett és elindult a nádasok felé, holott
                     az igen tisztelt publikum napról-napra a gyorskocsi beérkezését várta Veszprém
                     felől, amely kocsival Pepita de Olivának, a hirneves spanyol táncosnőnek kell
                     megérkeznie. (Bizay már szobát is foglalt a részére.)
               </p>
					<p>
                  A dalárok első fellépésüket Anna-bálkor rendezték. Ha valóban élne
                     a riadó leány Tihanyban: a lelkes hangokra elhagyja a szirtfokot és
                     meglátogatja a füredi Anna-bálat. A közönség hazafias lelkesedéssel ünnepelte a
                     Dalárda karnagyát, aki ez estén bemutatta, hogy Latabár Endre szinigazgatónál
                     is szebben tud meghajolni a közönség tapsaira. Ünnepelték a dalárokat; igy a
                     jászkun tenorista engedelmet kapott, hogy a második négyesre előjegyezhesse
                     magát azon hölgy tánc-könyvecskéjében, akinek kedvéért a csillagokat is lehozta
                     volna az égről; a gyógyszerész felesége beleegyezésével és helyeslésével
                     kártyázott Bizay urral és társaival mindaddig, amig az éjjeli zenélések ideje
                     elkövetkezett piros hajnalban, amikor ugyis elvitték a cigányt a gavallérok a
                     bálteremből és minden leánynak, asszonynak otthon kellett lenni, hogy átvegye
                     az ifjuság hódolatát.
               </p>
					<p>
                  Az Anna-báli siker meghozta a kellő bátorságot. A négyes férfikar
                     ezután igen gyakran fellépett Füreden és a határokon tul. Már nem is várták
                     Szénfy ur intézkedését a hangvillával, maguktól jelentkeztek a dalárok, ha
                     valamely egészséges ötletük volt.
               </p>
					<p>
                  Szerenádot rendeztek a fürdőigazgatóságnak, (amely ünnepélyhez a
                     lampionok csak másnap reggel érkeztek meg.)
               </p>
					<p>
                  Hajnali éneket tartottak a fürdőorvos ablakai alatt, délutáni
                     koncertet rendeztek Reinprecht, az Esterházy fogadós tiszteletére, midőn az
                     éppen ebédutáni álmát aludta. Megtisztelték Mari nénit, az Esterházy öreg
                     szobaasszonyát dalaik előadásával. Rátörtek a szerelmes párokra a tó partján és
                     a platánok törzsei mögé rejtőzködve felzenditették szokásos indulójukat.
                     Szerenádot adtak a régebbi vendéguraságok ajtajai előtt. De utóbb meglesték az
                     esti gyorskocsival érkezett fürdővendégeket és éjnek idején elhelyezkedtek a
                     küszöbre rakott lábtyük előtt. Különösen a nászutasokat tisztelte meg a
                     Balatoni Dalárda, hogy az ajtójuk előtt elhelyezkedjen, midőn éjfélt ütött az
                     óra és a háziszolga, aki idáig a kulcslyuknál tartózkodott, jelentette, hogy
                     odabent elfujták a gyertyát. Temetési nótákat zengtek a nagybetegek ablakai
                     alatt, a vacsoránál láthatólag pörlekedő házaspároknak a Daloskönyvecske 27-ik
                     oldalán található dalt énekelték hajnaltájban, amely nótában „Haragszik a
                     rózsám, nem ül az ölembe” van feldolgozva.
               </p>
					<p>
                  Szerenádot rendeztek a tihanyi apáturnak, kirándultak Veszprémbe,
                     hogy az alispán ablaka alatt énekeljenek, daloltak a postamesternek, az érkező
                     gőzhajónak, a gyorskocsinak, a nyelves fogadói szakácsnénak, aki elhagyta
                     szolgálati helyét, a fogasoknak, amelyek a tóban hallgatóztak, a pipás
                     töröknek, aki a helybeli dohányárudára volt föstve, az első Kálmán-körtének,
                     amely megérett és a vadludaknak, amelyek az örsi nádasok felé vették utjukat a
                     csillagsugaras éjszakán. Ők voltak a Balatoni Dalárda, minden felhő az égen,
                     minden virág a földön az ő kedvükért volt.
               </p>
					<p>
                  Időzött akkoriban Füreden egy Amadeus Amanda nevü titokzatos
                     hölgy, akiről senki se tudta, hogy asszony-e vagy leány? Leginkább ez a
                     rejtélyesség volt az, amellyel a mult században zavarba lehetett hozni a
                     férfiakat; másképen volt szokásban beszélni leányzóval, valamint másként
                     menyecskével. Igaz, hogy voltak „leányasszonyok” is Magyarországon, de ez a
                     titulus nem mindenkinek nyerte meg tetszését. (Mióta Vörösmarty Mihály, a
                     negyvenes évek közepén megirta a „Füredi Szivhalászat” cimü beszélyét: Füreden
                     a nők nagyon vigyáztak a magaviseletükre.)
               </p>
					<p>
                  Amanda szép volt, mint Spanyolország.
               </p>
					<p>
                  Rendszerint gyászruhában jelent meg a fehérarcu, álomtekintetü,
                     fájdalmas szépség. Külön élt minden hajfürtje, mint egykor Hollósy Cornéliáról
                     irták a költők. Többen is akadtak volna Füreden, akik Amanda kedvéért elmentek
                     volna csempésznek a Pyrenneusokba, hogy csengős öszvérháton töltsék életüket,
                     vagy beálltak volna rablónak, hogy trombitaszáju puskájukkal megállitsák a
                     hegyszakadékok között a postakocsit, amelyben történetesen Amanda foglalna
                     helyet. (Romantikus világ volt, a Dumas regények már eljutottak Pestre és
                     többen aggódtak a hazafiak közül, hogy mi lesz a Párisi Mohikánok
                     befejezésével, ha Dumas valóban Chinába utazik és a felhivott 4000 francia iró
                     között nem akad senki, aki a regényiró helyett a Mohikánokat befejezze!)
               </p>
					<p>
                  Amanda tudott a várpalotai Bujdosóról, sőt valami köze is lehetett
                     hozzá, mert egy napon elejtette legyezőjét Szénfy Gusztáv ur előtt, midőn az a
                     savanyu-vizhez lépegetett. Az ismeretség már másnap megvolt, mert Amanda
                     nyilván óhajtotta. És harmadnap igy szólt Amanda Szénfy zenetanárhoz:
               </p>
					<p>
                  - Az ön társulata, direktor ur, már szerenádot rendezett a
                     Göncöl-szekerének is, csak egyetlen mellőzött van még a környéken, aki pedig
                     leginkább megérdemelné, hogy saját dalait hallgassa egy csendes éjszakán. Nem
                     hallott ön soha a palotai Bujdosóról?
               </p>
					<p>
                  Szénfy ur csak a dalárdisták között volt bátor legény, Amanda
                     andaluziai szeme előtt nem találta meg mindjárt a kellő szavakat és csak
                     karácsonykor jutott eszébe, hogy mit kellett volna válaszolnia. Azt kellett
                     volna mondani:
               </p>
					<p>
                  „Nagyságos vagy tekintetes leányasszony, én nem vagyok direktor és
                     nekem nincsen társulatom. Jókedvü, jóhangu uri barátaim a saját mulatságukra
                     megtanulnak néha egy románcot vagy egy négy hangra irt dalt, amelyet én
                     ugyancsak barátságból betanitok. Hogy ők azután kiknek énekelnek, az ő dolguk.
                     Csak a harangozást lehet megrendelni, a dalt sohasem.”
               </p>
					<p>
                  De Szénfy ur ezt felelte:
               </p>
					<p>
                  - Parancsoljon velünk,
                     szenyóra
                  . (Nagyon büszke volt, hogy ez a megszólitás eszébe jutott.)
               </p>
					<p>
                  Amanda kis fekete legyezőjével játszadozott, mintha szavait és
                     Szénfy ur érzelmeit latolgatná.
               </p>
					<p>
                  - Nagy örömem volna benne, ha a szegény Bujdosót egy legközelebbi
                     éjszakán a dalnokok megtisztelnék néhány éji dal előadásával. Karnagy urnak
                     könnyü volna erre rávenni növendékeit.
               </p>
					<p>
                  - Természetesen hallgatnak szavamra, - feszengett a kis Szénfy,
                     akit a liliom-termetü hölgy könnyedén megigézett. - Csak azt nem tudjuk, hol
                     rejtőzik az a bizonyos Bujdosó ur, akiről ugyan mindenki tud Füreden, de még
                     szemtől-szembe senki se látta?
               </p>
					<p>
                  - Majd én odavezetem önöket, - felelt Amanda és összecsukta
                     legyezőjét, a kihallgatásnak vége...
               </p>
					<p>
                  De a zenetanár ámulatában nem értette meg a legyező-nyelvet ez
                     egyszer, holott bizonyosan éppen olyan jól értett ő is e nyelven, mint a
                     legtöbb férfi Magyarországon.
               </p>
					<p>
                  - Urnőm személyesen jönne velünk, zord férfiakkal? Kitenné magát a
                     barátságtalan ut fáradalmainak? Elmulasztaná éji nyugalmát, amely Mangold
                     fürdőorvos ur szerint egyetlen szépitőszere a nőnek?
               </p>
					<p>
                  - Ne törődjék ön velem, tanár ur, - felelt Amanda és érthetőbbé
                     tette a legyező-üzenetet, helyéről felemelkedett. - Négyökrös szekeren fogunk
                     menni, mert ő is azon szeretett utazni. Emlékszik a költeményre a négyökrös
                     szekérről?
               </p>
					<p>
                  Szénfy ur ajánlotta magát.
               </p>
					<p>
                  Amanda különös ötletének a legnagyobb titoktartás mellett is hire
                     futamodott Füreden. A férfiak általában helyeslően mondogatták: „Ez aztán a
                     jeles gondolat! Amanda rátalált arra, akinek Magyarországon legnagyobb szüksége
                     van a szivvidámitó dalra!” De az asszonyok nem voltak egy véleményen. Különösen
                     az öregebb, komolyabb dámák méltatlankodtak: „Hagyják a szegény Bujdosót
                     pihenni. Nem elég, hogy Pákh Albert országos hajtóvadászatot rendez rá?” A
                     dalárdisták, akik az utóbbi időben kissé kimentek a divatból (más események is
                     történtek a fürdő-saison alatt), ismét kifeszitett mellel vagy szerény, de
                     öntudatos mosollyal lépkedtek ebédután a nádas felé, hogy próbát tartsanak a
                     palotai kirándulás előtt. Amanda Tihanyba rándult és az apát urtól négyökrös
                     szekeret kért kölcsön, amit meg is kapott, miután ennek a nőnek semmi se volt
                     lehetetlen.
               </p>
					<p>
                  Időzött azonban valaki Füreden, akit a honleányok és honfiak
                     kihagytak a számitásból. Ez a valaki volt a Gonosz Ember, aki mindenütt
                     jelenvaló, ahol mások nevetnek vagy örvendeznek. Azon a görbe uton jár ő,
                     amelyen az ördög hajigálja el a körmeit. Ez az ut most a fehérvári ut volt,
                     célja pedig a császári zsandárkaszárnya, ahol Gonosz ur szószerint elárulta az
                     egész tervet. A zsandároknak nem kellett egyebet tenniök, mint a csendes
                     éjszakában messziről követni a négyökrös szekeret, hogy rátaláljanak a Bujdosó
                     rejtekhelyére. Gonosz Ember, miután elvégezte dolgát, visszatért Füredre és
                     kolozsvári bordát vacsorázott az Esterházy terraszán.
               </p>
					<p>
                  Ki volt ez a Gonosz Ember, aki ily ádáz tervvel szándékozott
                     megakadályozni a megható, nemeshangulatu ünnepélyt, amellyel egy szegény
                     Bujdosó keserü napjait megédesitenék? Gonosz Ember: egy szerelmes férfiu volt,
                     aki Amadeus Amanda urhölgy iránt reménytelen érzelmeket táplált.
               </p>
					<p>
                  Szerelmes volt, mint a fagyöngy az élőfába, mint a viziféreg a
                     pisztráng ragyogó husába, mint a bögöly a fehér tehénbe. Átkozottan, konokul,
                     istenverte makacssággal. A szerelem lehet égi érzelem, amely a földöntuli
                     lugasokba kalauzolja a megátalkodtat is. Felemel, szárnyat ád, megnemesit,
                     kisimogatja a lélek redőit, világosságot gyujt a sziv éjszakájában. De lehet
                     átok is a szerelem, amely gyötrelmesebb, mint valamely lázas betegség, Kainként
                     üldözi a szenvedőt, pokolvarral szórja tele a lélek hófehér szárnyát,
                     szembetegséget hoz, amely vakká tesz, felforgatja a zsigereket, tüzet gyujt a
                     gondolatok erdejében, verést mér a szivre, viszketegséget okozó bűbájt küld
                     csendes álom helyett, felzaklatja az összes rossz, harapós kutyákat, amelyek
                     addig láncra voltak kötve az ember szivében. A féltékenység ugy áll a gondolat
                     világában, mint a két szem közé szegezett kés. A bánat kinja gyülölködve üvölt
                     és gorilla módjára tördeli az ártatlan fákat. Minden mosoly, amely másnak az
                     arcán feltünik: bántalom, kihivás. Minden jókedvü szó csak átkozott visszhangot
                     vált ki a pokollá lett lélekből. Átkozott a madár, amely a fatetőn dalol, a
                     virág, amely a kertben nyilik, az üvegharang, amely felzendül a szélben. - Ez a
                     szerelem nem égi eredetü, hanem az ördög ajándéka.
               </p>
					<p>
                  Asztalos László, nyirségi birtokos és balatonfüredi vendég: ebben
                     az átkozott nyavalyában szenvedett. Még fiatalember volt, de korán árvaságra
                     jutott. Ha édesanyja lett volna, talán elpanaszolhatta volna szivének titkát és
                     az anyai ész mindig talál gyógyszert a betegségben. De László árva volt, ami
                     magában nagy átok.
               </p>
					<p>
                  Ha bizalmas barátja lett volna, egy estén, csendes sétán, kart
                     karba öltve, barátságosan bólongató nagyfák alatt elmondhatta volna különös,
                     meglepő érzését, amelyet akkor tapasztalt önmagán, amikor Amandát először
                     meglátta. A jóbarát majd tudott volna egy-két olyan szót, amit bajbajutott
                     férfiak vigasztalására találtak ki. De László magános lélek volt, nem volt
                     bizalmas barátja.
               </p>
					<p>
                  Ha művelt, olvasott fiatalember lett volna, amilyenek nagy számmal
                     voltak e korban Füreden, amikor a nők megkövetelték lovagjaiktól, hogy ne csak
                     a csillagsugárról vagy a vadászatról, a hold meséiről vagy a róka-tőrről
                     mondjanak mulattatót, hanem tudjanak egy-két sor Vörösmartyt, Tompát,
                     Boldogtalan Petőfit: Asztalos László talált volna a világirodalomban könyvet,
                     amelyben meglelte volna saját sorsát. És vigasztalást nyert volna a könyvekből.
                     De Lászlónk azt sem tudta, hogy betü van a világon. Szilaj és mokány ember
                     volt. Egy célja volt a füredi platánok alatt, ahol minden lélek többé-kevésbé
                     isteni hangulatokba ringatózik: birni, vagy elpusztitani Amandát.
               </p>
					<p>
                  S ezenközben ment a négyökrös szekér a holdvilágnál Veszprém felé
                     a dalnokokkal és a lelkes urhölggyel. Sisakos, zöldköpenyeges zsandárok
                     leskelődtek az uton, ahol néhány esztendő előtt a cifra Sobri bandája hasalt az
                     árokban. De vajjon nem lett volna jobb, ha bakonyi szegénylegények várják a
                     szekeret azon a halmos, homokos uton, amelyet két oldalról erdő szegélyez?
               </p>
					<p>
                  A holdvilágnál szunnyadtak a berkek, a ligetek, a mezők. A nagy
                     mindenség az emberi sziv közelségébe lépett és megtöltötte olyan gondolatokkal,
                     amelyeket máskor soha sem tudni, csak éjjel, szabadban, holdvilágnál!
               </p>
					<p>
                  Az alvó Veszprém hepehupás kövén olyan csendesen mendegéltek át,
                     mint a kisértetek. A városban már mindenki aludt, csak egy-két házból
                     szüremlett világosság, olyanoknak a gyertyája, akiknek sirgödrét már megásták a
                     temetőben. A haldoklók vagy halottak rendezik a kivilágitást, amely a
                     vaskosaras ablakok mögül az utca kövezetére hull, de reggelre eltünik
                     nyomtalanul, mint az emberi élet elmulik.
               </p>
					<p>
                  A tornyok egyenesen, merően, sötéten emelkedtek ki a háztetők
                     közül, mintha az utat mutatnák az égboltozat felé, amerre utazni kell
                     mindenkinek, aki éjszaka elhagyja Veszprémt. Régi házakból döngés hallatszott,
                     mintha valamely nagy dongó keresné az utat az ablakon: kisértet, amelynek ideje
                     lejárt!
               </p>
					<p>
                  - Mily regényes utazás! - kiáltott fel Szénfy ur, - amikor a
                     várost elhagyták és szabad mezőknek édes jó illata csapott össze fejük felett,
                     mint valami hullám.
               </p>
					<p>
                  A dalnokok, meg kell adni, sorjában elaludtak a szekérbe ágyalt
                     szénában. Ugy sem lehetett utközben énekelni.
               </p>
					<p>
                  De Amanda, aki a szekér elején ült, ébren volt és kiismerhetetlen,
                     mélázó szemmel nézett bele a holdfényes éjbe. Ki tudná, mit gondol egy asszony
                     magában, amikor a hold jár előtte, mellette, mögötte, mint egy fáradhatatlan
                     udvarló, aki bizonyosan ébren tölti az éjszakát?
               </p>
					<p>
                  - Mindig igy szeretnék utazni, - rebegte Szénfy ur. - Olyan ez az
                     utazás, mint egy régi, andalgó magyar dal. A magyar nóta azért olyan lassu
                     ütemü, mert az ősasszonyok, akik először dudolgatták, ökrösfogaton jöttek az
                     országba.
               </p>
					<p>
                  Ismét a Bakonyba jutottak. Két oldalt állt a fák hadserege oly
                     sürüséggel, mintha innentől kezdve az egész világ erdő lenne. Ilyen erdőben
                     járhatott a népmese királyfia és bojtárlegénye. Az erdő alvása azonban olyan
                     különös, nyugtalanitó, mintha csak szinlelné az alvást. Ropogás, zugás,
                     sóhajtás hangzik fel néha arról a tájról, ahol az erdő szivének kell lenni. A
                     Bakony akkorákat tud sóhajtani, mintha neki volna a legnagyobb bánata
                     Magyarországon.
               </p>
					<p>
                  - Ez már a palotai határ, - szólalt meg először az ökrösfogat
                     kocsisa, amint az országut kiegyenesedett.
               </p>
					<p>
                  Várpalota is aludt. Körül még sötétek voltak a szőlődombok, de
                     amikor visszanéztek a Bakony felé, a fák már öltözködni kezdtek, fehér viz
                     öntözte a fák koronáját, mintha mindennapi mosdásukat végeznék a lombok.
               </p>
					<p>
                  És amint a Loncsos felé ballagott a négyökrös szekér, a hajnal
                     mind közelebb jött feléjük. Szép leányzó a hajnal. Kötényébe szedi az éjszaka
                     virágait, illatait és szétszórja az egész világon. A szőlők zöld, reményteljes
                     hajnali álomban szenderegtek, mint az áldott nő, aki fiuval álmodik.
               </p>
					<p>
                  Az ökrös-szekeret megállitották a hidnál, a dalnokok egymásután
                     felébredtek és teli volt a szivük azzal a nyers, boldog érzéssel, amely a
                     szabad levegőn való alvás után lepi meg az embert. Amanda kinyujtotta a kezét
                     és a domboldalba mutatott a titkosan fehérlő présházra.
               </p>
					<p>
                  A Balatoni Dalárda nem hiába tanult egész nyáron, olyan halkan
                     tudtak menni, mint az egerek. Egyetlen karót sem döntöttek ki, egyetlen
                     venyigét sem téptek el. Még a kövér szőlőlevelek is csak ugy susogtak
                     körülöttük, mintha a szél járt volna.
               </p>
					<p>
                  A dalárok felállottak a présház körül, aztán valami olyan hangot
                     adtak, mint a légy zümmögése. Senki sem krákogott, vagy köpködött, mint más
                     dalárdáknál szokás. Csak zümmögni kezdtek halkan, aztán hangosabban, amig
                     Szénfy ur a villát egy szőlőkaróhoz ütötte. Erre négy torokból felhangzott a
                     méla dal: „Óh, Tihanynak riadó leánya...”
               </p>
					<p>
                  Gyönyörüen sikerült a dal. Talán még sohasem fujták ilyen érzéssel
                     a dalnokok. A boldogságos, hiúságos lelkük zengett minden hangban. A büszkeség,
                     amely ott rezeg minden férfitorokban, amidőn dalol.
               </p>
					<p>
                  Amanda a vén diófának támaszkodott és könnyei omlottak. Szénfy ur
                     mély meghatottsággal nézett a sirdogáló nőre és már éppen jelt akart adni egy
                     ujabb dal megkezdéséhez, amikor nagy csörtetés hangzott fel a szőlők szoknyái
                     között. Karók töredeztek, indák szakadtak, barázda omlott a nehéz zsandár
                     csizmák alatt.
               </p>
					<p>
                  Négyen voltak a zsandárok egy őrmester vezetése alatt. Előre
                     megbeszélt terv szerint körülvették a kis présházat. Az őrmester a puskatussal
                     megzörgette az ajtót.
               </p>
					<p>
                  Szénfy Gusztáv, pesti zenetanár ekkor tanujelét adta oroszláni
                     bátorságának. A földre dobta a kalapját és soha sem hallott hangon
                     felkiáltott:
               </p>
					<p>
                  - Mit haboztok? Ugyanannyian vagyunk, mint a fogdmegek. Rohanjuk
                     meg őket.
               </p>
					<p>
                  A zenész talán megteszi, amit mond, de a tiszafüredi gyógyszerész
                     hóna alá vette a kis embert.
               </p>
					<p>
                  A zsandárok ezalatt feltörték az ajtót és szuronyszegezve
                     nyomultak be a présházba. Egy darabig csak kiáltozás, fegyverzörgés
                     hallatszott. Később világosságot gyujtottak. Aztán egyenkint kilépdeltek a
                     küszöbön a sisakos katonák és nem hoztak magukkal senkit.
               </p>
					<p>
                  Amanda, aki szobor-mozdulatlansággal nézte a jelenetet, most
                     felkacagott, mint a vércse. Sirt, kacagott, őrjöngött, hogy a férfiak szinte
                     megrémültek szenvedélyességétől.
               </p>
					<p>
                  De a zsandárok most már nem tágitottak. Felkapaszkodtak ők is a
                     négyökrös szekérre és a dalnokokat foglyul vitték Várpalotára, a községházára.
                     („Szénfyt csaknem megkötözték!” beszélték másnap Füreden.)
               </p>
					<p>
                  Itt hosszadalmas vallatás következett, amelynek során kiderült,
                     hogy egyszerü kirándulásról volt szó, amelyet Amanda a saját szőlőjébe
                     rendezett meghivott barátaival. Amanda igazi neve Radics Mária és testvére a
                     piacbérlőnek, aki a szőlőt kezeli.
               </p>
					<p>
                  A megkinzott Balatoni Dalárda csak késő este vergődött be Füredre.
                     Volt öröm, volt vigasság, volt tánc! Talán husszor is el kellett énekelniök a
                     tihanyi dalt, amelyet ott, a vészterhes hajnalon a présház körül énekeltek. A
                     közönség mindig ujabb és ujabb szépségeket fedezett fel a románcban.
               </p>
				</div>
				<div type="chapter">
					<head>
                  Az utazó vándorlegények
               </head>
					<p>
                  Amig ezek az események Füred felé történnek, felkerekedik ám egy
                     nagy kasornyahintó Badacsony felől és hozza ám a tiszttartó családot a
                     Bujdosóhoz, akinek rejtekhelyét a postamester kinyomozta. Kandur uram csupán
                     azért maradt otthon, hogy el ne lopják a házat; meg aztán nem is igen szerette
                     ő a megszokott, mindennapi dolgát abbahagyni, Szent Györgytől Szent Mihályig
                     minden napjának, minden órájának megvolt a maga bizonyos elfoglaltsága, amelyet
                     már vagy huszonöt esztendő óta végzett. A jó lélek nyugalma, a jámbor
                     szorgalom, a fáradhatatlan gond diszitette akkoriban a tiszttartókat. Nem
                     kivánkozott ő még Füredre sem, pedig hetenkint háromszor kikötött a Kisfaludy
                     nevü gőzhajó Badacsonyban. Hová lettek ezek a régi, nyugodalmas magyar emberek,
                     akik igénytelenül, névtelenül, de tiszta becsületességben és áhitatban
                     töltötték meg századokon át a magyar humuszt?
               </p>
					<p>
                  De az asszonynép csak hadd menjen a maga szórakozására, hiszen ugy
                     se volna beszélnivalójuk a hosszu télre, ha egy-két napot nem töltenének
                     Füreden. Bizony Balatonfüred volt a cél, amelyet Kandurné és Zsuzsika kitüzött
                     maga elé. Isznak a savanyuvizforrásból, leülnek a tóparton és onnan hallgatják
                     a vendéglői cigányzenét, megfürödnek a meleg fürdőben, elmennek egyszer a
                     szinházba, ha ugyan még nyitva van, szemügyre veszik azt a sok tarka-barka
                     népet, amely a sétányokat megtölti, csendesen, maguk között nevetnek egyet a
                     Bizay furcsaságán, aztán mennek haza, hogy a hó leesésétől olvadásig
                     megbeszéljék esténkint a guzsaly mellett azt a csodálatos világot, amelynek
                     egy-két napig vendégei voltak. Ilyen nők is voltak Magyarországon, akiknek neve
                     még a vendégkönyvbe se került bele. „Minek az, ugyis csak egy napra jöttünk”,
                     mondták, mikor az Esterházyban kezükbe nyomták azt a vendég-névsort, amelyben
                     grófoktól és báróktól kezdve Magyarország minden valamirevaló neve
                     előfordult.
               </p>
					<p>
                  Csak Juliska s a postamester tudták, hogy ennek az utazásnak más
                     célja is van. A postamester, aki egy-két napra mindig otthagyhatta a postát,
                     mert nem volt sürgős levele senkinek, majd utközben ráeszmél, hogy Veszprémet
                     is utba kell ejteni, mert Kandur uram részére egy és más gazdasági dolgot be
                     kell vásárolni, igy például: kisfürészt, amely az egész világon a veszprémi
                     Hlavenkánál a legjobb. Kandur uramról lévén szó, Mariska és Zsuzsika nem
                     ellenkezhetnek, hiszen ugy sem olyan sietős az utjuk, Füredet nem viszi el
                     senki se előlük.
               </p>
					<p>
                  Ha már Veszprémben vannak, onnan egy ugrás Palota, ahol a
                     postamester biztos tudomása szerint Ő rejtőzködik. Juliskának bizony sokat le
                     kellett sütni a szemét utközben, hogy el ne árulja gondolatait.
               </p>
					<p>
                  A tiszttartó a saját lovait fogatta be az utra. Jó is volna, ha a
                     grófi paripákon érkezne meg Füredre a családja, a szeme kisülne a szégyentől. A
                     lovacskák tehát csendesen vitték a nagy kocsit, amely olyan régimódi volt, hogy
                     az egész Balaton környékén nem volt egykoru kocsi. Mária Terézia idejében
                     jártak hasonló kocsin Magyarországon. A királynő a kocsik formáját is
                     elasszonyositotta, kényelmes, kövér asszonyságok számára gyártották a
                     kocsigyártók. A hátulsó ülés olyan távol volt az elsőtől, hogy egy buboskemence
                     elfért volna közte. Kandurék ruháskosarakkal rakták tele a kocsit, hanem a
                     kosarakban nem ruha volt - talán, hogy összegyürődjön az uton -, hanem
                     elemózsia. A „koronázási” kocsi, amint általában az efajta járműveket a kocsik
                     értői nevezték: akár egy tucat embert is ellátott volna ebéddel,
                     vacsorával.
               </p>
					<p>
                  Volt ott felvágatlan sódar, pirosra sült kappan, hideg fogoly,
                     savanyitott hal, füstölt kolbász két rőfnyi, egy egész juhsajt, savanyitott
                     ugorka, paprika, nagy kerek édes kenyér, amelyet Juliska dagasztott, fonott
                     üvegben husz liter bor, diópálinka, zöld üveg-óriásban kávé, hozzávaló kalács
                     és házipatika gyomorrontás, meghülés, görcs, kolera ellen, amelyet ebben az
                     időben talált ki Pesten Kirinyi tanár ur és gyalogfenyő magjából készült.
                     (Bizony nem üres kézzel mennek ők a Bujdosó látogatására, mint Amanda
                     leányasszony és dalnokai.)
               </p>
					<p>
                  Hát még amiről senki se tudott, ami a hintó ülése alatt volt
                     elrejtve, mint Juliska ajándéka! Ing, gatya, érmelegitő, szőrös mellény,
                     dohány, tapló, tűzkő és a Vasárnapi Ujságnak legutóbbi száma, (amelyben Kőrösi
                     Csoma József azt irja, hogy Petőfi báró Isztricsnénál rejtőzködött Marcaltőn),
                     volt Juliska rejtett kincse. Hol tudta összeszedni ezeket a dolgokat? A lányok
                     találékonyabbak a szeretetben, mint az angyalok.
               </p>
					<p>
                  A postamester is rejtegetett valamit a zsebében, amit néha
                     megtapogatott a kezével, nem szólt, csak titokzatosan mosolygott.
               </p>
					<p>
                  Gurult a „koronázási” kocsi a nők és elemózsiák drágalátos
                     terhével a badacsonyi uton, amint ezen a nyugodalmas, boldog tájon szokásuk ez
                     a kocsiknak. Ez a táj nincs sietésre berendezve; álldogálás, pihengetés,
                     üldögélés kivántatik ennek a tájnak a szemléletéhez. A kerekek is szinte
                     bocsánatkérőleg zörögnek, amikor önkéntelen visszhangot vernek e nyugalomban,
                     amelyre a sok borház, présház, vincellér-lak közül a hegyoldalból barátságosan
                     tekint alá a Kisfaludyak sárga, verandás borháza. A kis ablakok mögött egykor
                     megkopaszodva szürte borát az öreg költő és a Rózsa-követ, ahol verseit irta,
                     mind ritkábban kereste fel.
               </p>
					<p>
                  - De mennyivel boldogabb volt a régi magyar költő, mint utódai, -
                     sóhajtott fel a postamester, midőn a hölgyek a ritkán errejárók szokása szerint
                     percekig felejtették a szemüket a semmitmondó borházon.
               </p>
					<p>
                  Juliska is sóhajt fojtott el, mire Mariska asszony a maga egyszerü
                     észjárása szerint rápörkölt Juliskára:
               </p>
					<p>
                  - Minden attól függ, hogy milyen asszony valakinek a felesége. Én
                     miattam lehet költő is, de az asszonynak kell rendbentartani a házat és
                     takarékoskodni. Kisfaludynak jó felesége volt, azért volt bora, háza.
               </p>
					<p>
                  A badacsonyi hegyen van szőlője a veszprémi püspöknek, Esterházy
                     hercegnek, a Festeticseknek, de sok köznemes embernek is, - a postamester
                     azonban a Kisfaludy-szőlőn kivül még csak egyetlen szőlőt ismert a tájon, amely
                     a hegytetőn volt, ahol a legédesebb bor termett.
               </p>
					<p>
                  - Vajjon milyen lesz a szüret az Ányos-szőlőben? - fordult a
                     postamester Mariska asszonyhoz.
               </p>
					<p>
                  A tiszttartóné a hegytetőre nézett:
               </p>
					<p>
                  - Ugy látom, terem benne elég az idén. Habár ez a szőlő nagyon el
                     volt hanyagolva valamikor. Pap és költő kezelte. Se asszony, se
                     hozzáértés.
               </p>
					<p>
                  - Ányos Pál! - kiáltotta a postamester fennhangon, mintha itt
                     járna valahol a boldogtalan, beteg költő a közelben és nem halt volna meg vagy
                     hetven esztendő előtt. - Ányos Pál! Én ismerlek, én tudom, hogy te voltál a
                     legszomorubb szerelmes! Im halld versedet:
               </p>
					<p>
                  Füstbe oszlatták.
               </p>
					<p>
                  (Igy jár a legtöbb utazó, aki Badacsony környékén utazik. A költők
                     emléke oly közel van itt az országuthoz, mint a kihajló szilvafa. És az öreg
                     postamester bizony nem tartózkodott a költői kitörésektől, miután Juliska
                     kezeügyébe adta a diót, amelyet otthon főztek.)
               </p>
					<p>
                  Vándorlólegény jött szemközt, akit a postamester nyomban
                     megszólitott. Kikérdezte: mi ujság a nagyvilágban, hol járt, mit hallott? A
                     jámbor suszter német volt, minden tudomása annyi volt, hogy Téthen goromba
                     emberek laknak: de Porti Ferke állandóan hunyorgatott a balszemével, mintha
                     csak azt akarta volna a vándorlólegény tudomására adni, hogy szabadon
                     beszélhet. A legény megitta a pohár bort, felült a bakra és együtt kocsikázott
                     az urasággal.
               </p>
					<p>
                  - Konok emberek ezek a bujdosók, nem merik felfedni magukat
                     hivatalos személy előtt! - mormogta szomoruan a postamester, mintha a
                     hivatalában ülne és egy igen gyanus embert kérdezgetett volna.
               </p>
					<p>
                  Kisörsnél egy drótostótra találtak, akinek nagyon megörült Porti
                     Ferke, nyomban a hintóba ültette és borral kinálta.
               </p>
					<p>
                  - Rendszerint drótostótnak öltöznek, akik külföldről a hireket
                     hozzák, - suttogta Juliska felé. - Soha se bocsássanak el egy drótost üres
                     kézzel, nagy baj lehet belőle.
               </p>
					<p>
                  Ám a drótossal még annyira se ment a postamester, mint a
                     vándorlóval. Árvamegyei dialektusban panaszkodott a drótos, hogy ezen a vidéken
                     semmi sem törik el, örökké élnek az ibrikek és fazekak.
               </p>
					<p>
                  Bár Porti Ferke többször sugott egy és mást a drótos fülébe, az
                     nem akart kötélnek állni. Mit sem mondott küldetéséről. A postamester mérges
                     lett, összeszidott minden teremtett lelket Árvamegyében, mire a drótos szép
                     csendesen megszólalt tiszta magyarsággal:
               </p>
					<p>
                  - Az én nevem Hallgass. Ha van az urnak egy pipa dohánya,
                     megköszönöm.
               </p>
					<p>
                  A postamester csaknem a bőréből bujt ki örömében, ölelgette,
                     dédelgette az ál-tótot, de az csak a fejét csóválta minden további kérdésre.
                     Végre, a hölgyek léptek közbe, különösen Mariska asszony figyelmeztette a
                     postamestert, hogy tisztelje a vendégjogot és helyet csináltak a drótosnak,
                     hogy az kényelmesen kinyujthassa hosszu lábait.
               </p>
					<p>
                  Igy robogott a „koronázási” hintó, - amelyen talán valamely régi
                     Esterházy-asszony követte a királyné kocsiját, - bakján a szöszke
                     vándorlegénnyel, bent a drótostóttal, a falusiak megnézték a zagyva társaságot
                     és közömbösen tovább mentek. Csak Zsuzsika gondolta magában, hogy kár volt
                     annyi foghagymát enni reggelire a titokzatos drótosnak.
               </p>
					<p>
                  Amikor a déli harangok imádkozni kezdtek a napsugaras, kék
                     szőlőhegyek felett, a Balatonon a fogasok felvetették kócsagfehér testüket az
                     ég közepén álló nap felé, a társaság tanyát vert egy gyönyörü zöld réten, amely
                     bizonyosan Kisfaludy Sándor regéiből maradt itt. Az asszonynépek sávolyos
                     abroszt teritettek a füre, mintha majális volna, a postamester földbeásta a
                     borosüvegeket, a Sobri bandájából való öreg kocsis elment vizért a forráshoz,
                     amelyet itt a közelben tudott, a drótos elfoglalta helyét a vándorlegénnyel
                     szemközt és Mariska asszony csaknem könnybeborult szemmel nézte, mily jeles
                     pártfogásnak örvendeznek ételei.
               </p>
					<p>
                  - Azt hiszem, ebédután majd megoldódik a hallgatók nyelve, -
                     suttogta a postamester Juliska fülébe és a sötét, sürü ó-badacsonyiból, amely
                     olyan édes, mint a szenvedélyes csók, amelynek nyomán csaknem kibuggyan a vér,
                     bőven öntögetett a boros poharakba. Majd a leszopogatott, lefaragcsált kappan
                     sarkantyút eltörte Juliskával és miután a nagyobb darab maradt a postamester
                     kezében, megismételte:
               </p>
					<p>
                  - Nem tévedek.
               </p>
					<p>
                  De még nem volt vége az ebédelésnek, a drótos sehogy sem tudott
                     megválni a szakajtónyi, kistermetü pogácsáktól, a német legény a kovászos
                     ugorkától, midőn az országuton uj alak bukkant fel, mintha történetesen arra
                     lett volna utja, ahol a rajongó postamester és a hiszékeny asszonyok tartanak
                     stációt.
               </p>
					<p>
                  Az uj alak regényes volt, mint az ötvenes évek.
               </p>
					<p>
                  Ruházatát számtalanszor leirta Jókai Mór regényeiben, amelyek a
                     régi Magyarországról szóltak. Ugynevezett „uri” vándorlegény volt, akinek
                     holmiján látszott, hogy „jobb időket” látott, amikor még más viselte a
                     ruhadarabokat. Igy különösen kemény köcsögkalapja tarthatott igényt
                     érdeklődésre, amely sárgaszinü volt, fekete szalaggal ékesitve. Tarka kendő
                     volt a nyakában, mint a vándorszinésznek. Sarui fél Magyarországot bejárták. A
                     lovaglónadrágja egy tiszántuli komondor támadását őrizte. Gömbölyüre nyirt
                     sárga haj lógott kalapja alól. Borotvált arcán pattanások, amelyeket unalmában
                     vakart. A tekintete egy bolondé vagy egy szélhámosé.
               </p>
					<p>
                  Minden ember Magyarországon kardnyelőnek, vagy orrán át
                     papirgalandot eregetőnek vélné az utszéli gavallért, csak Porti Ferke volt más
                     véleményen. Jó messziről szemügyre vette az idegent és kivörösödött arccal
                     suttogott Juliska fülébe:
               </p>
					<p>
                  - Akármi legyek, ha nincs egy-két státustitok a széllel-bélelt
                     köpönyegben!
               </p>
					<p>
                  A vándorló a jókedvü ebédelőkhöz érkezett és görcsös, bunkós
                     botjára támaszkodva, az országutról darab ideig farkas-szemet nézett a vegyes
                     társasággal. Meg kell adni, hogy pimasz, kihivó, gunyoros tekintete volt,
                     bizonyosan kapott már egy tucatszor verést ezért a nézéséért.
               </p>
					<p>
                  - Jó étvágyat kivánok! - kiáltotta hetykén. - Ha már a tisztelt
                     uraságok és drótoslegények az országutat választották ebédlőnek, engedjék meg,
                     az országut gyermeke végignézhesse azt, ami az ő birodalmában történik. Ne
                     zavartassák magukat a tekintetes urak; vegyék olybá egész megjelenésemet,
                     mintha egy idei születésü varju röppent volna a fatetőre, még nincs tisztában
                     az illemszabályokkal.
               </p>
					<p>
                  - Szemtelen fráter, - dünnyögte a drótos.
               </p>
					<p>
                  - Mi az? Nem hallok jól, mert egy gally, amellyel mindennapi
                     vakarózásomat végeztem, beletörött a fülembe. Különben sem érdekel az, amit a
                     drótos honfitársak mondogatnak. Eleget hallgatom hazudozásaikat a hidak alatt.
                     Biztos tudomásom van arról, hogy egyetlen drótos sem vett részt a
                     szabadságharcban.
               </p>
					<p>
                  A postamester és a tiszttartó-hölgyek megigéződtek a vakmerő
                     fellépésü csavargótól, szótlanul néztek egymásra. Mariska asszony átölelte
                     kedvencét, Zsuzsika kisasszonyt.
               </p>
					<p>
                  - Ha valóban terhükre volnék a tekintetes uraságoknak, tovább is
                     mehetek, - folytatta kimért hangon a vándorló. - Csupán azért állottam meg,
                     mert régen láttam ilyen derék demokratikus harmóniát; a föld urai együtt
                     étkeznek a föld vándorlóival. Szegény Táncsics Mihály, ha ezt láthatná,
                     mindjárt nagyobb reményeket füzne ideálja megvalósulásához. Egyenlők és
                     testvérek vagyunk! Hiába, a Dunántul a meglepetések országa. Balatont
                     pillantasz meg ott is, ahol nem várnád. Az erdőkben betyárok helyett epretszedő
                     leánykákat lelni. A hegytetőkön feudális lovagkor maradványai, alant a völgyben
                     a pór egy abroszról eszik a földesurral.
               </p>
					<p>
                  - Tessék, tessék - kiáltott fel megzavarodva a postamester. -
                     Önnek sem fog ártani egy pohár bor a hazáért!
               </p>
					<p>
                  - Kettő sem - felelt a legény. - Ha nem szeretném hazámat, bizony
                     nem rónám szakadatlan ezeket a poros országutakat, amelyeknek soha sincs végük.
                     Vajjon volt már olyan ember a világon, aki hosszu gyaloglás után végre
                     elérkezett oda, ahol be van deszkázva az országut? Különösen ezek a magyar
                     országutak végtelenek, nincs megállás, nincs pihenés rajtuk. Aki elment a
                     hátunk mögött, azt szembejönni többé sohasem látjuk. És a magamfajta ember, aki
                     országuti Lavater módjára megtanulta az arcok ismeretét, azt tapasztalja, hogy
                     napról-napra kedvesebbek az arcok, amelyeket már többé sohasem látunk, mint
                     azok, amelyekkel találkozunk. Tehát a hazáért! - kiáltott a csavargó és
                     felhajtotta a bort.
               </p>
					<p>
                  - Önnek bizonyosan oka van arra nézve, hogy az országut a haza? -
                     tapogatózott a postamester.
               </p>
					<p>
                  - Miért tagadnám? - szólt a vándor és bűvölő pillantást vetett a
                     sódarra. - Passzióból nem sétál senki ebben az átkozott homokban. Nem szoktam
                     tagadni kilétemet, habár már sokan visszaéltek nyiltszivüségemmel. Megcsaltak,
                     elárultak, de én még se csinálok belőle titkot, hogy én vagyok Petőfi
                     Sándor.
               </p>
					<p>
                  A drótosnak nyitva maradt a szája, a postamester tiltólag
                     felemelte a két karját, mintha a szentségtörés ellen védekezne. A nők
                     elsápadtak, a vén kocsis hátul olyan káromkodásba kezdett, amely betyárkora óta
                     nem jutott eszébe.
               </p>
					<p>
                  - Nem törődöm vele, hogy hisznek-e szavaimnak a mélyen tisztelt
                     uraságok és drótosok, kocsisok és vándorlegények. Sok keserűséget megértem már
                     hazámban Segesvár előtt és Segesvár után is. Egy csöppel több vagy kevesebb, mi
                     az a tengerben? Igen, az én lelkem olyan már, mint az elkárhozottaké, nem érez
                     földi fájdalmat, hála istennek, olyan magasra tudtam emelkedni az emberek
                     szintje felett, mint a sas a felhőkbe. Engem már csak az ég haragja, az elemek
                     zordon szinjátéka, a villámok rendszere érdekel. Kiszámitottam magamban, hogy
                     mind közelebb visznek lépteim ahhoz a helyhez, ahol lesujt rám a villám, mint
                     egy tölgyre, amely már eleget élt a földön.
               </p>
					<p>
                  - Mért nem megy tehát Tapolca felé? - szólt közbe Mariska asszony,
                     aki talán hinni kezdett már a vándorló előadásában.
               </p>
					<p>
                  - Az én villámom, amely az én sorsomat van hivatva elintézni, rám
                     talál kellő időben akkor is, ha barlang mélyébe rejtőznék előle. Egy pillanat
                     alatt semmivé lesz ez az emberroncs, amely gúny és félreértés, szidalom és
                     üldözés miatt maradt a földön, halála után, hogy többé ne sajnálja elhagyni az
                     életet, amelyet már egyszer véletlenül elhagyott. De akkor nagyon fájt a szivem
                     az élet, a haza miatt. Örökös boldogtalanság várt volna a másvilágon. Nyugtalan
                     kisértet lett volna lelkem, amely visszajár hazájába. Felébredtem tehát a
                     segesvári csatatéren, mikor már halottnak hittek, hogy ne fájjon majd elhagyni
                     az életet... hogy örömmel hagyjam el hazámat és pihenést leljek a másvilágon.
                     Magyarország most tele van az ifjan, kielégitetlenül meghalt honvédek hazajáró
                     lelkeivel, akik még tiz évig is siránkoznak korai halálukon. Egy Petőfi nem
                     állhat be a sirók közé. Neki akkor kell meghalni, amikor végleg betelt az
                     élettel.
               </p>
					<p>
                  A postamester megragadta a vándorló karját:
               </p>
					<p>
                  - Mondd, ember, Várpalotáról jössz?
               </p>
					<p>
                  - Mindenünnen - felelt vállát vonogatva az ál-Petőfi. - Én
                     mindenütt ott vagyok, ahol magyarok laknak. Várpalotán is.
               </p>
					<p>
                  - A Radics János présházában is? - orditott a postamester.
               </p>
					<p>
                  - Nem tanultam meg senkinek se többé a nevét a segesvári csata
                     óta. Elég volt nekem a régi ismerősökből.
               </p>
					<p>
                  - Igy: a Horvát nevet sem tudod? - csapott le Porti Ferke.
               </p>
					<p>
                  - Nem. Habár többször emlegették előttem, - felelt nyugodtan a
                     csavargó. - De minek is izgatja magát az én dolgommal a tekintetes ur? Ha kedve
                     ugy kivánja, hogy egy féleszü csavargó vagyok, legyen kedvére. Belátom, nehéz
                     azt elhinni, hogy Petőfi Sándor még a földön van. Szebb, kényelmesebb, altatóbb
                     a gondolat, hogy a költő ott pusztult el a csatában, senkinek sem kell
                     temetéséről gondoskodni. Legyen az emberek hite szerint. Meghaltam, senkinek se
                     vagyok terhére. Mikor egy egész nemzet állitja, hogy költője sirban van, miért
                     erőlködne az én gyenge hangom? Amikor szemtanuk bizonyitják, hogy látták
                     Petőfit elesni, mit érne a halott tanusága?
               </p>
					<p>
                  - De az ön külseje? Nem hasonlit Petőfire, - kétségeskedett a
                     postamester. - Én szereztem egy utlevelet, hogy majd átadom a bujdosó
                     Petőfinek, ha valóban összehoz vele a sorsom. Ez az utlevél önre sehogy sem
                     illik, az első állomáson feltartóztatnák.
               </p>
					<p>
                  - No lássa, - nevetett a csavargó. - Hát nem jobb utlevél nélkül
                     és megváltozott külsővel utazni, hogy az embernek semmi bántódása ne
                     essék?
               </p>
					<p>
                  - Ugyan kinálja meg valami ennivalóval, postamester ur, a szegény
                     embert a folytonos vallatás helyett, - szólt közbe Mariska asszony. - Bizony
                     nem nyugszik addig, amig valami fájdalmat nem okoz a jámbornak.
               </p>
					<p>
                  Porti Ferkének villogott a szeme, kipirosodott az arca és
                     talpraugrott:
               </p>
					<p>
                  - Ez az ember egy szent nevét bitorolja, - kiáltotta, aztán
                     suttogásra hajlott hanggal hozzátette: - És még azt sem tudja, hogy ki az a
                     Horvát tanár...
               </p>
					<p>
                  A csavargó a sonkacsontnak esett és azzal hadonászott a
                     postamester felé:
               </p>
					<p>
                  - Már mondtam, hogy az én szivem a csatatéren kővé vált, földi
                     fájdalom meg nem ingathatja. Gránit, töretlen gránit van azon a helyen, ahol
                     régente a legérzékenyebb sziv dobogott. Tudom, hogy ön másodszor férjhezment
                     feleségemet szeretné eszembe juttatni, annak a névnek az emlegetésével. Nos,
                     megnyugtatom önt, postamester. Én magam adtam Juliának azt a tanácsot, hogy
                     holttá nyilvánitson és férjhez menjen...
               </p>
					<p>
                  A nők nem titkolt felháborodással meredtek a csavargóra.
               </p>
					<p>
                  - Ez nem lehet Petőfi! - kiáltott fel Juliska és könnyek
                     boritották el szemét.
               </p>
					<p>
                  - Eszébe ne jusson az udvarunkba tenni a lábát, - fenyegetőzött
                     Mariska asszony.
               </p>
					<p>
                  Zsuzsika átölelte anyját:
               </p>
					<p>
                  - Gyerünk, forduljunk egyet, anyám.
               </p>
					<p>
                  Az ál-Petőfi lenyomta a torkán akadt falatot:
               </p>
					<p>
                  - Nem szeretek erről a dologról beszélni, mert egy igazi,
                     másvilágot próbált halottnak kellene lenni annak, aki az én szándékomat
                     megérti. Én holtan feküdtem a segesvári csatamezőn, nevem gyülölt a hatalom
                     előtt, özvegyem üldözött, tépett, bántott, katonatisztek és ficsurok martaléka,
                     ha nevemet tovább viseli. Én nem védhettem meg többé őt árnyékká válott
                     alakommal, erőtlen kezemmel. Én nem lehettem többé istápolója az országutról, a
                     bujdosásból. Én nem magasztalhattam többé az angyalok trónusáig az egyetlen
                     nőt, aki hűséges és jó volt hozzám. Én egy éjszaka megjelentem hálószobájában,
                     mintha csak álma lettem volna. Megmutattam neki halálos sebemet mellemen,
                     másvilági arcomat, halott szememmel ránéztem és beleegyezésemet adtam ahhoz,
                     hogy férjhez menjen, miután az üldözések elől másként nem szabadulhat. Ily
                     áldozatra csak olyan lélek képes, aki megjárta a másvilágot.
               </p>
					<p>
                  A nők most már bizonyos részvéttel nézegettek az idegenre, csak a
                     postamester állott komoran, összekulcsolt kézzel. A szájtátó drótoshoz
                     fordult:
               </p>
					<p>
                  - Hát te mit szólsz ezekhez a dolgokhoz, te szegény bujdosó?
               </p>
					<p>
                  A drótos megvakarta a fejét a kalapja alatt:
               </p>
					<p>
                  - Azt mondom, hogyha ilyen könnyen megy a dolog, akkor én is
                     bevallom kilétemet. Én Kossuth Lajos vagyok.
               </p>
					<p>
                  Az ál-Petőfi erre nem válaszolt, csak különös hang tódult ki a
                     torkán. Mint egy falusi komondor ugatni kezdett. Aki nem látta volna a
                     csavargót, bizvást azt hihette, hogy egy kutya tévedt a közelbe és az ugat
                     torkaszakadtából. A drótos egy darabig kimeresztett szemmel nézte a feléje
                     ugató férfiut. Aztán kapta magát, ő is ugatni kezdett. Igy tartott ez jódarab
                     ideig, a nők nagy rémületére. Az ál-Petőfi hirtelen négykézláb állott, hátat
                     forditott a drótosnak és a lábával feléje kezdte szórni a homokot.
               </p>
					<p>
                  - Gyerünk, pakkoljunk, - orditotta a postamester. - Őrültek közé
                     keveredtünk.
               </p>
					<p>
                  A nők a rémülettől sikoltozva kapkodták kosarakba az edényeket, az
                     abroszt, az evőeszközöket. A vén kocsis eleinte az ostort pattogtatta, de aztán
                     jobbnak látta a lovak után nézni. A német vándorló az első ijedtségében kereket
                     oldott és bucsu nélkül rohant el az országuton.
               </p>
					<p>
                  Mariska asszony a kisasszonykákkal és a postamesterrel
                     felkapaszkodott a kocsira és elhajtattak.
               </p>
					<p>
                  A drótos is négykézláb állott már ekkor és ugy ugatott az
                     ál-Petőfi felé, aki nem szünt meg homokot szórni.
               </p>
					<p>
                  - Szegények, - sóhajtott a postamester. - Temérdek jó magyar ember
                     megbolondult a keserves időkben. Őrültek országa ez. Szegény jó Tompa Mihályról
                     is azt hallom, hogy betegsége gyógyithatatlan. Nem sok hasznát látja a Bónis
                     Pogány Karolin-féle örökségnek.
               </p>
				</div>
				<div type="chapter">
					<head>
                  A Bujdosó nyoma
               </head>
					<p>
                  Jó pár torony elmaradozott az ut mentén, amig a tiszttartó hölgyei
                     az ugató vándorlegények által keltett rémületből magukhoz térlek. A dunántuli
                     nyájas tájképek, a párás völgyek, amelyekből békés dalok hangzanak, a zöld
                     erdők, amelyek szeliden mutatkoznak a látóhatáron, mint a boldog végtelenség,
                     amelyben majd meggyógyul minden szenvedő, az égbolt tájain csüngő bárányfelhők,
                     amelyek olyan képeket rajzolnak a lélek tükrére, hogy az kisimul, mint a
                     Balaton: igen alkalmatos látványosságok ahhoz, hogy elfelejtsék az utazók a
                     rémületet. Csak Juliska mondta hosszu gondolkozás után:
               </p>
					<p>
                  - Petőfinek nem volt pattanás az arcán.
               </p>
					<p>
                  - Milyen folyékonyan tudott beszélni! Mint egy prókátor, -
                     vélekedett Mariska asszony.
               </p>
					<p>
                  - Azok a legveszedelmesebb bolondok, akik titkolni tudják
                     őrültségüket, - jelentette ki a postamester. - Én egyszer olvastam egy könyvet,
                     amelyben az volt irva, hogy tulajdonképen minden harmadik ember őrült, csak nem
                     vesszük észre.
               </p>
					<p>
                  - De már ezt kikérem magamnak, postamester ur, - pattant fel
                     Mariska asszony. - Mi itt például hárman vagyunk önnel szemközt, egyikünk tehát
                     őrült?
               </p>
					<p>
                  A postamester elszégyelte magát.
               </p>
					<p>
                  - Az a baja önnek, postamester ur, hogy mindent elhisz, ami a
                     könyvekben és ujságokban van, - mondá feddőleg Mariska asszony. - De ez jó
                     lecke volt. Nem osztja meg dohányát és pénzét ismeretlen
                     vándorlegényekkel.
               </p>
					<p>
                  - Csak egyszer Várpalotán legyünk, majd másként beszél a
                     tekintetes asszony, - dörmögte magában Porti Ferke. És kivánsága másnap
                     hajnalban teljesült.
               </p>
					<p>
                  Olyan korán indultak utnak, hogy még a madarak is ugy tettek,
                     mintha aludnának. Legalább is néma volt a tarka erdei pinty, legfeljebb a
                     diszöltönyös harkály csillogott fel, amikor a fa derekán utazását kezdte.
                     Verebek mondták el egymásnak hétköznapi álmaikat a száraz szénaboglyák
                     környékén, mig odabent a hintóban Mariska asszony tanácskozott leányaival, hogy
                     mi lehet jelentősége annak, hogy éjjel kakas nőtt az arcán álmában? Zsuzsanna
                     értett valamit az álomfejtéshez, de ilyen álmot még ő sem hallott, pedig
                     összeszedett minden álmot, amit a Balaton környékén álmodtak az asszonyok.
               </p>
					<p>
                  - Valamelyik kisasszonynak vőlegényt szerzünk utközben, azt
                     jelenti; - kardoskodott a postamester, aki bevette a szokásos adag törkölyt,
                     hogy kedve és bátorsága legyen az élethez.
               </p>
					<p>
                  Mariska asszony arca elkomolyodott, a leányok mint már ilyenkor
                     szokás, lesütötték a szemüket, vidám reggeli harangszó, mint jóságos eső vonult
                     át a tájon, hogy könnyen azt lehetett hinni: Magyarországon ezen a napon
                     mindenki jókedvvel ébredt.
               </p>
					<p>
                  A kasornya a palotai szőlők között bukdácsolt, mint egy megsántult
                     gunár. A postamester felállott a hintóban és igy kereste Radics János szőlőjét,
                     amelyben lévő présházat alaposan leirták előtte, amig utra bocsátották.
               </p>
					<p>
                  - Ha ez sem lesz az igazi Petőfi, örökre lemondok arról, hogy
                     valaha is feltalálhassam a költőt, - rebegte izgatottan Porti Ferke.
                     (Valahogyan oly exponáltnak érezte magát abban a hitében, hogy Petőfi valahol
                     él és rejtőzködik, hogy néha azt vélte: egész Magyarország őt lesi. Az országos
                     vitát még nem zárták le, sokan jelentkeztek az ujságok hasábjain, akik itt-ott
                     szavahihető emberektől „hallották”, hogy Petőfi él, de a saját két szemével a
                     balatoni postamester látandja Segesvár óta a költőt: ó, hányszor kitervezte ezt
                     Porti Ferke! Véget vet egyszerre az országos kétségeknek. A költő él, halljátok
                     legujabb költeményét, egy vérbeli, igazi Petőfi-verset természetesen, nem
                     olyant, amilyent az a nagybányai kópé irt, amelyről könnyű volt megállapitani,
                     hogy hamisitvány. Hogy is kezdődött az a vers?
               </p>
					<p>
                  Mig volt tarisznyájában sódar és bor.”
               </p>
					<p>
                  (Holott mindenki tudja, hogy T betüvel Petőfi Sándor csak a
                     hazafias verseit kezdte.)
               </p>
					<p>
                  Könnyen rá lehetett találni a Radics-féle présházra. Nemcsak a
                     legrégibb évszám diszitette a ház falát, hanem innen hangzott a legéktelenebb
                     káromkodás. A süket-Radics káromkodott legázolt szőleje miatt. Sorba vette a
                     Dunántul minden megyefőnökét, járási előljáróját, egyetlen vármegyét sem
                     felejtett ki. Hajnal óta káromkodott, éppen a horvát megyéknél tartott.
               </p>
					<p>
                  A postamester megelégedetten bólongatott a fejével:
               </p>
					<p>
                  - Igy csak egy elkeseredett hazafi önti ki mérgét. Derék, jóravaló
                     házigazdája van - Sándornak.
               </p>
					<p>
                  A kasornya megállott a domb alatt, a postamester egyedül indult a
                     présház felé. Ne ijesszük meg a Bujdosót a tömeges látogatással.
               </p>
					<p>
                  Amint a szőlőleveleket félreháritotta, Radics János borz-szerü
                     alakja tünt fel előtte. Szalonnavágó kést tartott a kezében és nagy munkával
                     volt elfoglalva. A présház meszelt faláról vakart le egy szénnel irott verset,
                     amely, amig olvasható volt, igy hangzott:
               </p>
					<p>
                  Mig volt tarisznyájában sódar és bor.”
               </p>
					<p>
                  - Beste lelke! - rikácsolt az öreg Radics. - Kiette a kamrámat,
                     kiitta a pincémet, végezetül pedig még neki áll feljebb. Páskillust kell irni
                     az ilyen költőről, hogy ország-világ megismerje őkelmét. Az anyja házában nem
                     volt olyan jó dolga a korhelynek. Minden este torkig itta magát, minden reggel
                     patikaszert kellett beléje adnom, hogy talpra tudjon állani. Uj nadrágot
                     kellett szabatnom, mert a régi nem fért rá, kihizta amikor végre felkelt a
                     hárságyról.
               </p>
					<p>
                  A postamester darab ideig meglapulva hallgatta Radics János
                     dohogását. A süket ember nem ügyelt arra, hogy valaki hallgatja szavait, tovább
                     dühöngött.
               </p>
					<p>
                  - Én nem bánom, akár igazi, akár ál-Petőfi, zálogban itt tartom a
                     leányasszony örökségét, ő hozta a nyakamra ezt a széltolót, soha se engedtem
                     volna a házamba a bojnyikot.
               </p>
					<p>
                  Amikor észrevette a postamestert, félvállról üdvözölte:
               </p>
					<p>
                  - Nincs eladó borom, mind elfogyott egy cseppig.
               </p>
					<p>
                  - Nem is bort akarok én, Radics ur.
               </p>
					<p>
                  - Tegnap óta már a harmadik vevő. Mintha az egész világ a
                     „Loncsos” borától akarna lerészegedni, - folytatta konokul a süket. - Egy
                     asszonyság is járt itt tegnap, kóstolgatta a bort, hogy már szinte félre állt
                     tőle a kontya, amikor kivallotta az igazi szándékát: Bünközsdi Bandit szeretné
                     látni. Abból ugyan semmi se lesz, Isztricsné méltóságos lelkem! Abból ugyan nem
                     esztek ti vérmes asszonyságok az éhes szemetekkel. Menjetek, keressetek
                     magatoknak másfelé legényt. Az én Bünközsdi Bandimat hagyjátok békébe. Már csak
                     a hugomnak dalolja el azt a nótáját, hogy: „A virágnak megtiltani nem
                     lehet!...”
               </p>
					<p>
                  - Süketnek tetszik lenni? - kérdezte a postamester. - Én nem a
                     maga Bünközsdi Bandijáért jöttem. Én miattam felakaszthatják a lókötőt. Keresek
                     bizonyos Sarlai nevü takácslegényt, akit itt rejteget az ur.
               </p>
					<p>
                  - Bezzeg nézett erre egyet a pipacsarcu asszonyság. Azt hitte,
                     hogy csak idáig kell kocsikáznia, hogy Bünközsdi Bandi a szeretője legyen.
                     Mintha Radics Jánosnak semmi köze se volna ahhoz az emberhez, aki a csizmáját,
                     ingét, gatyáját hordja. Nem szeretem a hugomat, az egykori markotányosnét, de
                     már csak inkább bezárom az ajtót idegen asszonyságok előtt, ha az ő Bünközsdi
                     Bandiját kerülgetik.
               </p>
					<p>
                  - Hol van? - kérdezte teli torokból a postamester.
               </p>
					<p>
                  Radics Jánosnak a szeme se rebbent meg:
               </p>
					<p>
                  - Mindegyik ezt kérdezgeti tegnap óta, hire ment a dalárdisták
                     látogatásának. Voltak itt még Szalából és Somogyból is. Az öreg Radics János
                     várpalotai bora lett egyszerre a legjobb, az ő szőlője a legszebb, az ő
                     présházában a legkellemesebb a pihenés. Még a pipaszurkálóját is kegyeletes
                     kézzel vette magához egy szürke szakállu uriember. Percekig álltak az ágy
                     felett, amelyen egy régi bundámon meghuzta magát Bünközsdi Bandi! Hej, de
                     megcsaltad te az egyetlen barátodat!
               </p>
					<p>
                  A postamester egy száraz venyigét vett a kezébe és a homokba irta
                     a nevet:
               </p>
					<p>
                  „Sarlai.”
               </p>
					<p>
                  - Igen, ő azt szerette magáról hiresztelni, hogy foglalkozásra
                     nézve egyszerü takácslegény. Soha se mondta magát másnak, hiába rágták a
                     szájába a látogatói, hogy ő a bujdosó Petőfi Sándor. Nem, ezt nem vállalta, még
                     ha ugy könyörögtek is neki. Éppen csak én neveztem a háta mögött Bünközsdi
                     Bandinak, mert egy takácslegényt mégse rejtegetek a házamnál.
               </p>
					<p>
                  „Hová lett?” - irta a homokba Porti Ferke.
               </p>
					<p>
                  - Megirigyelték őt a rossz emberek Radics Jánostól. Addig jártak a
                     nyakára, amig elszöktették tőlem. Az Isztrics őméltósága, az a piros menyecske
                     tudna erről beszélni. De utána megyek, amint rendbehoztam a kárt, amit a
                     dalárdisták a szőlőmben tettek. Visszahozom, ha rámegy a házam. Van Radics
                     Jánosnak pénze, azért, mert kopott a kabátja. Nem adom oda, ha már eddig
                     tartottam. Sokba van nekem ez a mulatság. A sok csirkepörkölt, a sok gond,
                     vesződség. Egy lányt férjhez lehetett volna adni ennyi bajjal.
               </p>
					<p>
                  A vén zsugori összeráncolta a homlokát és magában
                     számitgatott:
               </p>
					<p>
                  - Minden kiadásom fel van jegyezve. A legutolsó fehérvári
                     bicskának is felirtam az árát, mert tudom én azt, hogy valaki majd egyszer azt
                     megfizeti. Jó pénz az, jó helyen van. Csak a bolond ember tartogatja a pénzét
                     otthon a ládafiában, hogy legyen mit elvinni a rablóknak, ha kiássák a ház
                     falát. Legalább kétszáz forintom van Bünközsdi Bandiban. Tönkrementem, koldus
                     vagyok.
               </p>
					<p>
                  Amig a piac-bérlő hirtelen sopánkodni kezdett, a sárgarigók
                     belekiabáltak a Radics János szavaiba: „Nem igaz”. Egy szilvafáról ócska
                     lábravaló függött alá, mintha csak gúnyból hagyta volna itt az eltünt vendég.
                     Rongyos volt ez a lábravaló, mint a betyáré, aki husz évig ült vasban. Az eresz
                     alatt régi köpések nyomai látszottak, mintha valaki unalmában a feje felé
                     köpdösött volna.
               </p>
					<p>
                  „Irás maradt?” - irta fel a postamester a homokba.
               </p>
					<p>
                  - Nem irt az sohasem, mert nem adtam neki tintát. Ott volt a teli
                     kancsó. Elég kalamárisnak. Legutóbb a legnagyobb lábujját mozgatta, ha rossz
                     kedve kerekedett.
               </p>
					<p>
                  „Naplót nem irt?”
               </p>
					<p>
                  - Volt eszében. Azaz, hogy mégis firkantott valamit a komáromi
                     képes kalendáriomnak fehér lapjára, mert se kiadása, se bevétele nem volt. Én
                     bizony nem olvasom el, mert nem rontom a szemem. De ha postamester urat
                     érdekeli az ilyen bolondság, olvassa.
               </p>
					<p>
                  Egy szutykos, elnyütt könyvecskét huzott elő az eresz alól Radics
                     János. A mult század huszas éveiben adták ki Komáromban. Jó volt ez a régi
                     naptár is a Bujdosónak, hiszen mindegy, hogy milyen napot irnak a
                     kalendáriomcsinálók.
               </p>
					<p>
                  A postamester letelepedett a diófa alá és mohón futtatta szemét a
                     ceruzavonásokon, amelyek körülbelül a következő történetet tartalmazták.
               </p>
				</div>
				<div type="chapter">
					<head>
                  A Bujdosó feljegyzése
               </head>
					<p>
                  A Fehér Hattyu „Nagy Kristófja”, a Pest városában
                     széltében-hosszában ismert hatalmas háziszolga elbóbiskolt az uraságok cipői és
                     csizmái felett. Az éjjel nagy dáridó volt a Kerepesi-uti vendégfogadóban,
                     amelyből a népszerü Kristóf is kivette a maga részét: dabasi, nyáregyházi urak
                     megharagudtak az Arany Sas fogadósára és cigányostól együtt átköltöztek a Fehér
                     Hattyuba. Hajnalig táncoltatták a nagybőgőt, verték a cimbalmot, Kristóf a
                     maradék bortól lerészegedett és a reggeli órákban elaludt a vendégek sarui
                     felett a kapubejárat alatt.
               </p>
					<p>
                  Arra riadt fel, hogy hatalmas orditás hangzik az emeleti lépcső
                     felől:
               </p>
					<p>
                  - Fogják meg! Tolvaj! Elvitte az aranyórámat!
               </p>
					<p>
                  Egy háló-ruhás férfi volt a kiáltozó, aki az ágyból kiugorva, bő
                     fehér nadrágban, mezitláb üldözött egy tarka-barka, vándorszinészkülsejü
                     fiatalembert, akinek jellemző tulajdonsága füligérő cilinderkalapja volt. Kék,
                     szárnyaskabát fecskefarokként lebegett a menekülő után. Fényes csizmái repültek
                     alá a lépcsőfokokon. Nyurga és ifju volt őkelme, mig a gatyás hazafi inkább a
                     zömök, megtelt férfiak sorába tartozott. Előrelátható, hogy a tolvaj az
                     aranyórával egérutat vesz, ha csak Kristóf idejében fel nem ébred a kapu
                     alatt.
               </p>
					<p>
                  - Fogják meg! - orditott még egyszer a kétségbeesett hazafi a
                     lépcső kanyarulatánál, mire Kristóf talpraállott és a menekülő elébe
                     ugrott.
               </p>
					<p>
                  A sorsnak azonban vannak különös tréfái. Egyik tréfája volt az,
                     hogy Kristóf e reggelen lerészegedett, nem tudott a lábán állani. A szinészképü
                     egyetlen ütést mért Kristóf gyomrára, mire a hatalmas ember, a pesti csőcselék
                     büszkesége, aki a vándorcirkuszok erőművészeit a nép üdvrivalgása közepette
                     szokta legyürni: megtántorodott, kiejtette a kezében tartott cipőt és a falnak
                     dőlt. A cilinderkalapos egyetlen ugrással künntermett a Fehér Hattyu kapuján, a
                     gatyás hazafi még egy pár lépést követte, de aztán szégyenkezve megállott,
                     miután a már népes utcán találta magát.
               </p>
					<p>
                  A tolvaj a Hatvani-utca irányában menekült.
               </p>
					<p>
                  Kristóf csak egy másodpercig tántorodott meg az ütéstől. Váratlan
                     gyorsan összeszedte magát és dühös mészáros-kutyaként rontott a
                     Kerepesi-utra.
               </p>
					<p>
                  - Arra ment, - lihegte a kövér ember, (akiben Kristóf egyébként is
                     felismerte az egyik jólfizető nyáregyházi uraságot.)
               </p>
					<p>
                  Most mutatta meg Kristóf, hogy mit tud. Kötényét derékszija mellé
                     csavarta, hogy az ne akadályozza futamodásában. A fogadó előtti szájtátókat
                     óriási karjaival szétdobálta és repülő malomkő gyanánt vágott magának utat az
                     utcai járókelők között. Hivatalukba igyekvő urak tyukszemét taposta, bőszoknyás
                     piaci kosaras honleányokat boritott fel, kövér szakácsnőket ugrott át,
                     mesterinasokat dobált le a járdáról. A Fehér Hattyu becsületéről volt szó,
                     Kristóf vágtatott végig a Hatvani-utcán.
               </p>
					<p>
                  Körülbelül a Ferenci-barátok temploma táján vette észre a
                     cilinderkalaposat, aki már felhagyott rohanásával, csupán oly sietősen vette
                     lépéseit, mintha valahonnan elkésett volna. Kristóf nem kiáltott, nem lármázta
                     fel az utcai járókelőket, akik e tájon nyilván még mit sem tudtak a Fehér
                     Hattyubeli lopásról. Számos mellékutca nyilik ezen a tájon. Lárma esetén a
                     tolvaj könnyü szerrel eltünhetett volna akár az ujonnan épült vármegyeház felé,
                     amelynek környékén keskeny sikátorok, girbe-gurba utcácskák tekergőznek, akár a
                     barátok tere felé, ahonnan a zeg-zugos Belvárosba bármely mellékutcán át
                     nyomtalanul el lehet tünni. Kristóf összeszoritotta száját és már annyira
                     megközelitette a tolvajt, hogy kezével szinte elérhette, amikor a tarka-ruhás
                     hirtelen megfordult és észrevette a bikatekintetü háziszolgát.
               </p>
					<p>
                  A fényescsizmás akkorát ugrott, mint a gummilabda, amikor
                     Kristófot a háta mögött megpillantotta. A hires háziszolga már csak a levegőt
                     érhette el óriási öklével, a vándorszinész leugrott a Hatvani-utca
                     gyalogjárójáról és vad futással menekült a Kigyó-tér felé. Egy másodperc alatt
                     eltünt Kristóf elől, de a pesti Herkules megjegyezte az irányt és fogát
                     csikorgatva rohant ismét a menekülő után.
               </p>
					<p>
                  A tolvaj a Hal-térnek vette utját. Itt pillantotta őt meg a konok
                     Kristóf, amint a halászok halvéres asztalai, serpenyős mérlegei, jeges kosarai
                     között tovairamlott.
               </p>
					<p>
                  Nagy sokadalom volt a Hal-téren, mert éppen pénteki nap volt
                     (tavaszban), az árusok asztalkáit, a kofák ponyváit már korán reggel
                     megszállotta a vevőpublikum, hogy ott alkudozással, a halnak mustrálgatásával,
                     a mérlegek ellenőrzésével töltse idejét. Különösen nagy volt a tolongás egy
                     árus asztala körül, aki százkilós vizát fogott az Al-Dunán és azt most
                     közszemlére tette. Ott feküdt kecskebakos deszkán az óriási hal, amely
                     bizonyosan valamely jókonyháju gabonáshajót kisért fel a tengertől a Dunáig,
                     amig a halászok szigonnyal eltalálták. Ám az árus nem akarta feldarabolni a
                     halat, mert a Fehér Hajó vendéglősét várta, aki nagyban szokott a piacokon
                     vásárolni, talán egydarabban megveszi a halat: és ebből nagy zugolódás
                     kerekedett a piaci népek között.
               </p>
					<p>
                  - Bizonyosan tele van ikrával a belseje, kiáltotta egy barkós,
                     nyugalmazott katonatiszt külsejü, innyes-arcu öregur, aki kiskosarával
                     személyesen jött halat venni, mert az nagy szakértelmet kiván.
               </p>
					<p>
                  Kristóf alig tudott átvergődni az asszonyok, férfiak tömegén,
                     amely a viza feldarabolását várta. „Bár törne ki a nyaka a Fehér Hajónak”, -
                     sóhajtotta egy cvikkeres asszonyság, akiről messziről látszott, hogy Budáról
                     jött, át a Lánchidon, hogy a böjtös ebédhez megfelelő halat kapjon. Itt hiába
                     kiáltana „tolvajt” Kristóf, a viza husára éhes emberek, a kiváncsi szájtátók, a
                     várakozók bizony nem hagynák ott a nagy halat.
               </p>
					<p>
                  De a piac másik oldalán, ahol vastag kofaasszonyok üldögéltek
                     vödreik felett, amelyekbe válogatás nélkül veszik a halászoktól a gyatrább
                     minőségü halat, a fejletlen potykát, a cigányt, a halszükét, a küszhalat,
                     keszeget: ott ritkult a nép és Kristóf most már teljes tüdőből kezdett
                     orditozni a Dunapart felé siető tolvaj után:
               </p>
					<p>
                  - Fogják meg! Tolvaj! Aranyórát lopott!
               </p>
					<p>
                  És a nép egy pillanat alatt talpon termett.
               </p>
					<p>
                  A vevők otthagyták a kofákat, a kofák felugrottak szatyraik,
                     vödreik mellől, a nép, mint meglódult vizár rohant össze, hogy nyomába zuduljon
                     a sokak által ismert Kristófnak, Kristóf mögött a futamodó tolvajnak. Orditás,
                     vad kiáltozás, futók robaja töltötte meg a Dunapartot, amerre a tolvaj hosszu
                     szökkenésekkel igyekezett.
               </p>
					<p>
                  A halpiac közelében voltak a parton a katonai pékek kemencéi, akik
                     a mindennapi prófunt sütéséhez készülődtek éppen és már begyujtottak szalmával
                     a kemencékbe, ami nagy füsttel, lánggal töltötte meg a környéket.
               </p>
					<p>
                  - Tűz van! - kiáltotta az elől rohanó tolvaj, hogy a szemközt
                     jövők figyelmét elterelje. És a népek megfordultak és együtt rohantak a
                     tolvajjal a mindennap látott prófunt-kernencék felé.
               </p>
					<p>
                  De Kristóf nem hagyta abba a kiáltozását hátulról.
               </p>
					<p>
                  - Fogják meg! Tolvaj!
               </p>
					<p>
                  Jó darabig tartott már a hajsza a Dunaparton, amikor végre egy
                     fehérkabátos katonai őrjárat bukkant fel, amely szokott körutját tette a Duna
                     mellett. A tolvaj a katonák elé ugrott:
               </p>
					<p>
                  - Hol van tűz? - kérdezte.
               </p>
					<p>
                  És már csaknem elosont a tömeg felett elbámészkodott gyalogosok
                     mellett, amikor végre a nagyszerü Kristóf utolérte a tolvajt és óriási
                     markaival megragadta.
               </p>
					<p>
                  - Sehol sincs tűz. Ez az ur aranyórát lopott a Fehér Hattyuban,
                     ott van a tűz, - orditotta Kristóf.
               </p>
					<p>
                  A katonák éppen ugy ismerték Kristófot, mint mindenki Pesten.
                     Hajlottak tehát szavára és közrefogták a vándorszinészt. Mire a Dunaparton a
                     tömeg jól összegyülekezett és mindenki szemét meresztette a szuronyosoktól
                     közrefogott tarka-barka fiatalemberre, az hirtelen elkiáltotta magát:
               </p>
					<p>
                  - Emberek, mentsetek meg. Én Petőfi Sándor, bujdosó honvéd
                     vagyok!
               </p>
					<p>
                  A tömeg meghökkent.
               </p>
					<p>
                  Zugás, morajlás követte az elképedt csendességet. Egy suszterinas
                     a levegőbe dobta a karjáról a pár csizmát. Rikoltó hangon süvitett:
               </p>
					<p>
                  Irta Petőfi Antal.”
               </p>
					<p>
                  Egy kéményseprő-legény, aki egy földszintes ház tetejéről ugrott
                     le, hogy részt vehessen a tömeg izgalmában, ami régi szokásuk a
                     kéményseprőknek, harsányan orditott:
               </p>
					<p>
                  - Ki kell szabaditani Petőfit a „liszteszsákok” kezéből!
               </p>
					<p>
                  Egy másodperc alatt husz-harminc hang emelkedett a levegőbe,
                     dördültek mély férfibasszusok, környékbeli házmesterek seprővel a kezükben
                     jöttek igazságot tenni, véres kötényü mészároslegények gyürkőztek, a vizhordó
                     kocsi bakjáról leugrott a kocsis és ostorával hadonászott; kopott kendőjü
                     öregasszonyok visitottak, fiatal parasztlányok torokhangon kiáltottak,
                     lengőszoknyás asszonyságok sápitoztak, halszagu kofák cifrán káromkodtak; és
                     körül és mindent orditó, lármázó, ujjongó gyermekhad.
               </p>
					<p>
                  Az őrjárat három emberből állott. A katonák tanácstalanul néztek
                     az üvöltő tömegre. Látszott, hogy semmi ellenvetésük nem volna, ha a
                     cilinderkalapos ki ugrana szuronyaik mellől. De ott volt a hatalmas „Nagy
                     Kristóf”, aki vasmarokkal tartotta a vándorlegény gallérját. Fenyegetőleg
                     morgott a tömeg felé.
               </p>
					<p>
                  De már a szomszéd utcákból, a Hal-térről is futamodók közelegtek.
                     Paraplés pesti polgárok hagyták abba méltóságteljes, városatyás lépteiket, hogy
                     ugy szaladjanak, hogy hegyes, németes szabásu, nadrágtartós pantallóban állott
                     hasukat csaknem elveszitsék. A környékbeli sötét boltokból ingujjas csizmadiák,
                     feketekezü szijjártók hozták erős, dobáló gömbölyü hasukat, hogy azzal, mint
                     faltörő kossal utat nyissanak maguknak a tömegben. Az ablakok mindenütt
                     megteltek görögdinnyékkel, emberfejekkel. Egy reggeli sétalovaglását végző
                     gavallér gyors trappban vágtatott az esemény szinterére. Egy cvikkeres
                     asszonyság felsikoltott:
               </p>
					<p>
                  - A pénztárcám!
               </p>
					<p>
                  A kavarodásban, a mindenfelőli zajgásban, az izzadt tolongásban
                     tanácstalanul állottak a katonák, csak a „Nagy Kristóf” volt szilárd, fogta a
                     zsákmányát, mint egy buldogg.
               </p>
					<p>
                  - Ki kell szabaditani Petőfit! - orditott ismét a kéményseprő, aki
                     született ellensége volt minden katonának, rendőrnek.
               </p>
					<p>
                  A hátulállók lábujjhegyre emelkedtek, előretolták az elülállókat
                     és a katonákat meg lökdösték a legközelebb álló utcagyerekek. És még mindig nem
                     hangzott fel az az erőteljes, parancsoló hang, amely az ily tömeges
                     tanácstalanságban megjelölje a helyes vagy helytelen utat. A tarka legény
                     azonban véget vetett a zürzavarnak. Zsebébe nyult és aranyórát csusztatott a
                     „Nagy Kristóf” szabadon lévő markába. A felizgult háziszolga nagyot taszitott a
                     legényen, hogy az a katonák közül a tömegbe esett. (Volt esze, hogy többé ne
                     mutatkozzon.) Hanem a nyurga kéményseprő, aki egy félfejjel kiemelkedett a
                     tömegből, látta a házi szolga durva bánásmódját, most már „Nagy Kristóf” ellen
                     forditotta a tömeget.
               </p>
					<p>
                  - Üssétek a Fehér Hattyut! - üvöltötte.
               </p>
					<p>
                  A tömeg kiszámithatatlan. Egy pillanat alatt megrohanták „Nagy
                     Kristófot”, a népszerü birkózót, akit a katonák nyomban cserben hagytak.
                     Ütlegek puffogtak a derék háziszolga széles hátán. Szerencsétlenségére
                     hadonászott a két kezével, egy-két közelállónak kiverte a fogát, bezuzta az
                     orrát, véresre ütötte a szemét. A tömegnek se kellett több. Jobbról-balról
                     verni kezdték Kristófot, a paraplék a levegőbe emelkedtek, valaki leoldta a
                     csatos nadrágsziját és azzal vágta homlokon a birkózót.
               </p>
					<p>
                  Kristóf menekült.
               </p>
					<p>
                  Futott végig a Hal-téren, végig a Hatvani utcán, a tömeg őrjöngve,
                     üvöltve utána, amint már akkor szokta, ha valaki menekül előle.
               </p>
					<p>
                  Kristófnak szerencséje volt, hogy gyorsan be tudta zárni a Fehér
                     Hattyu kapuját, de a tömeg sokáig ostromolta a kaput, a dologtalan suhancok
                     egy-két követ vágtak az ablakokba.
               </p>
					<p>
                  Pesten, a kis városban - a mult század ötvenes éveinek elejét
                     irjuk, - természetesen gyorsan hire terjedt a dunaparti jelenetnek. Titokzatos
                     arccal mondogatták el egymásnak a dolgot az emberek délutáni társaságban, este
                     a szinházban. Sokan hitetlenkedve csóválták a fejüket, de a hitetlenek között
                     is mindig akadnak, akik csendesen, titokban szeretnének hinni.
               </p>
					<p>
                  Szendrey Julia, Petőfi özvegye akkoriban ment férjhez második
                     urához, Horvát tanárhoz. Sokan összefüggést kerestek a dunaparti esemény és a
                     férjhezmenés között.
               </p>
				</div>
				<div type="chapter">
					<head>
                  Egy marék paprika
               </head>
					<p>
                  A postamester a tiszttartó-hölgyek keresésére indult a szőlőhegy
                     alá. Szép koraőszi nap volt, egy egész elmult magyar századnak a drágalátos,
                     szüreti illata lengett a tájon. Boldog, gömbölyü arcu nők csendesen
                     tettek-vettek a szőlők között, mintha ötven esztendővel hátrább járna itt a
                     világ; csak egy rossz álom volt Jellasics vörös köpenyeges katonáival, amint
                     néhány év előtt a palotai Zichy-kastélyban ütötte fel hadiszállását. Valahol
                     szilvafával tüzeltek, a kesernyés füst után csakhamar megérkezett a rotyogó
                     gulyás illata. A homok ugy süppedt a postamester lába alatt, mintha régi
                     jóságos holtak hamvából képződött volna ez a homok. A szem körüljárt az
                     arany-zöld tájképen, az élet végtelennek, izgalom és bánat nélkülinek
                     látszott.
               </p>
					<p>
                  - Erről a helyről kellett elmenekülni Neki! - sóhajtotta Porti
                     Ferke.
               </p>
					<p>
                  A nők megéheztek és az abroszt felteritették a dülő-ut mentén egy
                     kis halmon.
               </p>
					<p>
                  Időközben vendégek is érkeztek, környékbeli urak, akik a szép őszi
                     napot ugyancsak arra a célra akarták felhasználni, hogy meglátogassák Radics
                     Jancsi Bujdosóját. A látogatók csatlakoztak a Kandur-hölgyekhez, mert hiszen
                     ezen a tájon, messze határig mindenki ismerte egymást.
               </p>
					<p>
                  Ott volt Erdélyi Dani, aki arról nevezetes, hogy egyszer részeg
                     fővel eldőlt az országuton. November vége felé járt már az idő, mély sár volt
                     az uton, Erdélyi Dani nem tudott felállni. Elaludt és reggelig belefagyott a
                     sárba. A csordás költötte fel hajnalban, de Dani csak nehezen tudott talpra
                     állani a friss fagyból. Csak három napig volt beteg az eset után. Ezután
                     csinálhatott bármit Erdélyi Dani, erről az esetről maradt nevezetes az egész
                     Dunántul. Egyébként költészet-kedvelő, litterátus férfiu volt, aki fiatal
                     korában résztvett Keszthelyen a helikoni ünnepen és ő találta ki azt a szót:
                     „áldozár”. Most józan volt Erdélyi Dani és épen azt fejtegette a hölgyek előtt,
                     hogy a magyar irodalomban a legnagyobb ritkaság az, ami most Tompa Mihállyal
                     történt. Két „költői levelet” irt. Egyiknek cime Zsuzsanna-Florentinhez; a
                     másiké: Florentin-Zsuzsannához. És a két költői levél száz magyar holdat
                     jövedelmezett neki. A szabolcsmegyei Bónisné ennyit hagyományozott a költőnek
                     végrendeletében a versekért.
               </p>
					<p>
                  - Nem egészen igy van a dolog - szólt Sloff ügyvéd ur. - Pogány
                     Karolina, a későbbi Bónisné afféle költői szerelmet táplált nagyon régen Tompa
                     Mihály iránt. Ártatlan érzemény volt: csillagsugár, holdfény, ábrándozás.
                     Karolin maga is irt titokban verseket, amelyeket kijavitás végett elküldött
                     Tompához. Ilyenformán képződött a kálvinista pap és a szabolcsmegyei birtokos
                     asszonyság között az a költői összeköttetés, amely most Tompának száz hold
                     földet jövedelmezett, ha ugyan kiadja valaha Bónis Zsiga az örökséget.
               </p>
					<p>
                  Sloff ügyvéd ur afféle diploma nélküli ügyvéd volt, a „logyikánál”
                     abbanhagyta a tanulmányait, mert kiütött a forradalom. Komáromban
                     „geleitschein”-t kapott, amellyel bekóborolta egész Magyarországot. Végül
                     felcsapott ügyvédnek Veszprémben. Nagyon szerette a bort és a borban a
                     költészetet Sloff uram. Ha többet ivott a pohárból, ömlött belőle a sok régi
                     költemény.
               </p>
					<p>
                  És itt ült az abrosz mellett Vadai ur, Sloff barátja és
                     pártfogója. Piros arcu, felső-vidéki uriember volt ő, akit a forradalom sodort
                     a Dunántulra, mindig kicsit tótos akcentussal beszélt. Különösen szeretett
                     Sloff barátjával kötekedni.
               </p>
					<p>
                  - Már megint Tompa Miskáról beszélsz, akit nemsokára kivisznek a
                     temetőbe, mint akár tégedet? Heptikás vagy, Sloff, én foglak eltemettetni, mert
                     senkid sincs a világon én rajtamon kivül. Tudom én, hogy ölelgeted a Birit,
                     amikor én esténkint elalszom. Csak ölelgessed, nemsokára eltemetlek. És mikor
                     már odakint vagy a temetőben, akkor veszek egy kulacs bort és kiülök a sirodra.
                     Na, Sloff, kérdezem, akarsz-e inni? Egy kortyocskát, csak egy cseppecskét? De
                     nem felelsz alulról. A kulacs pedig mondja: koty-koty. Aztán ujra megkérdezlek,
                     hogy és miként érzed magadat odalent? Szeretnéd ölelgetni a Birit? Szeretnél
                     verseket mondani a korcsmárosnéknak meg a csárdáslányoknak? Tudsz-e még egy
                     verset a sok közül, amelyekkel barátaidat traktáltad az oroszvégi korcsmában,
                     ahol hontalan csavargó korodban felszedtelek? De megint csak nem felelsz. A
                     kulacs pedig mondja: koty-koty-koty. Aztán ujra csak megkérdezlek, hogy mitől
                     nehezedtél ugy el, hogy mozdulni sem tudsz? Talán bizony sokat korhelykedtél az
                     éjszaka? Talán pálinkát ittál, a melytől megvékonyodott az ér a szived körül?
                     Talán mértéktelenül ettél és a gyenge gyomrod nem birta a sok ennivalót? Nem
                     kellene egy kis fehér-polyhos parasztbor, ami kimarja a gyomorból a felesleges
                     savakat? De te még mindig nem felelsz. Kulacs mondja: koty-koty-koty-koty.
                     Ilyen a hektikás ember sorsa.
               </p>
					<p>
                  Ilyen és hasonló kedélyes beszélgetések között vidult a társaság,
                     amig a postamester visszaérkezett a szőlőhegyről és a karjait messziről
                     széttárta, mint egy madárijesztő.
               </p>
					<p>
                  - Elszökött az ipse! - kiáltotta.
               </p>
					<p>
                  - Tudtam én azt előre, - vélekedett Vadai. - Nem lehet abból
                     egyenes dolog, amit Sloff kezdeményez. Mondom neki, gyerünk az öreg Pálffyhoz a
                     szőlőbe, ahol az a szokás, hogy a vendégeknek délig kell ijesztgetni a
                     seregélyeket, meg a rigókat, csak akkor kapnak ebédet, ha ezt megtették. Nem,
                     Sloffnak Radics János jutott eszébe, aki még soha senkinek nem adott egy pohár
                     bort se.
               </p>
					<p>
                  - Van itt bor Vadai ur, - nyájaskodott Kandurné. - Igaz, hogy nem
                     parasztbor, ami a gyomrot kimarja, csak olyan egyszerü, fanyarkás badacsonyi,
                     amilyen a szegénységünktől tellett.
               </p>
					<p>
                  Vadai, a hires veszekedő, tovább elégedetlenkedett:
               </p>
					<p>
                  - De én nem szeretem, ha valahol szivesen látnak. Én akkor érzem
                     jól magamat, amikor a gazda görbeszemmel nézi a szájamhoz vitt falatot. Azt
                     szeretem, amikor a fösvénységtől reszket a gazdának a keze, amikor a kancsót
                     ujra megtölti. Én azt szeretem, amikor a háziasszony csipőre tett kézzel,
                     mérgesen áll a konyha-ajtóban, pöröl a lábasaival, megrugja a lába alatt
                     ténfergő macskát, az orrára üt a kutyának, sehonnai vén korhelynek szidja
                     rántás-keverés közben az öregapját, mindenképpen igyekszik megmutatni a
                     rosszkedvét a vendég érkeztére. Ilyenkor hizik az öreg Vadai, mert ez van
                     kedvére. Azóta szegényedett el Magyarország, mióta az emberek udvariaskodnak
                     egymással. Csak mindent őszintén, szivünk szerint cselekedjünk. Lám, Sloff is
                     még mindig ott ülhetne az oroszvégi csárdában, ha becsületesen nem vallja, hogy
                     abból akar megélni, hogy diploma nélkül fog ügyvédkedni. Erre felvettem a
                     szekeremre.
               </p>
					<p>
                  Sloff, az egykori komáromi „álmos káplár” érezte, hogy felelni
                     kell pártfogójának, mert a tiszttartó-kisasszonyok elviszik a hirét
                     gyámoltalanságának:
               </p>
					<p>
                  - Az én Vadai barátom erős egyéniség. Ő még abból a korból maradt
                     meg, midőn nem volt civilizáció Magyarországon. Ahol nincs civilizáció: ott sok
                     az egyéniség, a zseni. Ezek közül a régi zsenik közül való, Vadai, azért van
                     neki annyi ellensége. A zsenit mindenki gyülöli, igyekszik elnyomni, leginkább
                     az okos emberek, akik először veszik észre a dolgot. Lassankint, amint terjed a
                     civilizáció, mindenki tucat-ember lesz Magyarországon.
               </p>
					<p>
                  Megértette-e a társaság Sloff ügyvéd ur fejtegetését? Nem lehet
                     tudni. Darab ideig mindenki elhallgatott, még a pirosképü Vadai uram is maga
                     elé bogarászott:
               </p>
					<p>
                  - Tudom, hogy győzöd szóval, Sloff. Még megérem, hogy te fogsz
                     engem eltemetni s nem én téged.
               </p>
					<p>
                  Erdélyi Dani szokás szerint mélyen hallgatott és mélyen nézegetett
                     a boroskancsóba. Nem volt kedvelője a sok hiábavaló beszédnek. A postamesterre
                     hárult a feladat, hogy a társaságot szóval tartsa. Elmondott minden képzelhetőt
                     Radics urról és a Bujdosóról. Leirta a Bujdosó naplóját, szökését, szobáját. A
                     penecillusok, amelyek eddig az elemózsiával voltak elfoglalva, egyenkint
                     csattantak és visszavándoroltak a mellényzsebekbe, miután dolgukat elvégezték.
                     A bor elkomolyodva, sötétszinüen pihent meg a poharakba, a vendégek darab ideig
                     elteltek és szakállukról, kabátjukról leverték a kenyérmorzsát. A
                     tiszttartó-hölgyek, amilyen szeretetreméltók voltak a kinálgatásban, olyan
                     gyorsak voltak a gyepes asztal eltakaritásában.
               </p>
					<p>
                  Épen delet harangoztak valahol, egy messzi faluban, amikor már
                     mindnyájan azt kezdték hinni a Loncsos látogatói, hogy ez a nap is ugy mulik el
                     eseménytelenül, mint a legtöbb nap az emberi életben, amikor váratlanul
                     felbukkant Amanda, más néven Radics Mária délceg alakja egy kigyózó gyaloguton.
                     Honnan jött elő ily váratlanul? Kocsizörgés nem hallatszott a tájon, messzire
                     lehetett hallani még a csendesen, feltünés nélkül járó parasztszekereket is,
                     amelyek a közelgő szürethez való edényeket, hordókat vitték oly
                     meggondoltsággal a szőlőhegyre, mintha időt akarnának adni a szőlőnek, hogy
                     ezalatt is érjen.
               </p>
					<p>
                  Amanda egyedül jött fel a völgyből. Magyaros szabásu, bő öltöny
                     volt rajta, amilyent az előkelő hölgyek akkoriban viseltek. Vadgalambtollas kis
                     kalapja alatt szigoruan volt lesimitva a haja, mint a bánatos nőké. De fehér
                     arcán, amelyet „érdekesnek” nevezett mindenki, aki őt látta, ugyancsak bánat,
                     méla szomoruság tükröződött, mert talán azt hitte, hogy senki sem látja őt.
                     Olyan előkelő volt megjelenése a palotai szőlőhegyen, mintha régi regékből jött
                     volna elő, amikor a nők még gazdagok és hatalmasok voltak ezen a tájon.
                     Csendes, merengő léptekkel tünt el a Radics-szőlő felé.
               </p>
					<p>
                  Sloff mindkét kezével belekapaszkodott drótszegként álló
                     hajzatába, amely nála azt jelentette, hogy gondolkozik. Vadai nyugtalankodva
                     nézte a kistermetü barátja fészkelődését, mig Erdélyi Dani lehunyta a szemét,
                     hogy mit sem lásson; ez volt az egyetlen védekezése az élet bajai,
                     nyugtalanságai ellen. Sloff felkiáltott:
               </p>
					<p>
                  - Seneca kétezer esztendő előtt nyilván nem a postamesterekről
                     irta azt, hogy elmeélük miatt gyülöletesek. Nem. A mi barátunk, a balatoni
                     postamester szokás szerint megcsalatott egy közönséges szőlőtaposótól. Tudnia
                     kellett volna, hogy Radics János vénségére is lehuzza a csizmáját és szüretkor
                     maga áll be a taposó-kádba, mert senkiben sem bizik, hogy lelkiismeretesen
                     kitapossa a fürtöt. Az ő talpa alatt nem marad egy ép bogyó sem, pedig az
                     aprószemü, sürü szőlőt szereti termeszteni, mert az önt a legbővebben. A
                     finnyásabb emberek nem is szivesen isznak a Radics János borából. Szép
                     parasztleány mosdatlan lába után kedvesebb az ital, mintha Radics János
                     kiáztatja a lábát. Vén gazember az! Én mondom, Sloff Kálmán, hites ügyvéd.
               </p>
					<p>
                  Vadai a térdkalácsát ütögette, amint ez szokása volt, ha Sloff
                     valamely olyan beszédbe kezdett, amelynek a végét előre nem lehetett
                     kitalálni.
               </p>
					<p>
                  - Barátocskám, részeg vagy megint. Mi közünk itt nekünk az öreg
                     Radics bütykös, tyukszemes lábához. Örüljünk, hogy olyan helyen vagyunk, ahol a
                     halál sem talál ránk. Gyepen, dombon, kedves hölgyek környezetében magad alá
                     teheted a két lábodat, amint valamikor a törökök ültek, amikor birtokaik voltak
                     ezen a tájon, te pedig folyton a Radics János lábáról beszélsz.
               </p>
					<p>
                  - Nagy kutya láb az! - kiáltott fel Sloff. - Görbébben jár, mintha
                     sánta volna. Csak olyankor huzza egyik lábát a másik után, amikor az első lába
                     biztos talajon van. Soha sem töri el a lábát, akármennyit ázott a tüdeje.
               </p>
					<p>
                  - Eltörheti, ha gödörbe lép, - vélekedett Erdélyi Dani.
               </p>
					<p>
                  - Nem lehet az, - folytatta a kis ügyvéd. - Lám, barátunkat, a
                     balatoni postamestert is máig bolonddá tette! Elküldte szépen a háztól, hogy a
                     Bujdosó megszökött tőle, mig másrészről Amanda leányasszony itt bolyong
                     szerelme után. Bizony nem járna errefelé még álmában sem Amanda, hogy ha a
                     Bujdosó nem rejtőzködne e tájon. Olyan ő, mint szép Szép Lenka a Kölcsey
                     költeményében. A Bujdosónak itt kell lenni, ne legyen Sloff a nevem.
               </p>
					<p>
                  A békés társaságot Sloff ur meglehetősen lángra gyujtotta
                     szavaival. Amanda megjelenése valóban komoly jelentőségünek látszott. Ez a szép
                     hölgy még akkor sem megy Radics János kedvéért a Loncsosba, hogyha János ur
                     haldokolna. A postamester zavarában bevallotta, hogy valóban elmulasztotta a
                     présház belsejét felkutatni.
               </p>
					<p>
                  - Igy járunk a legjobb szándékainkkal, - jelentette ki Sloff. -
                     Olyan dolog ez, mintha valaki alatt leszakad a házak háta mögött szokásos
                     kamara, pedig nem is azért ment oda, hogy leüljön. A postamester jószándékát
                     félremagyarázta a megátalkodott szőlőtaposó. Hölgyeim és uraim, inditványozom,
                     hogy magunk induljunk a Bujdosó felkeritésére.
               </p>
					<p>
                  Csak Erdélyi Dani ellenkezett, mert nem szeretett a borosüveg
                     mellől felállani.
               </p>
					<p>
                  - Legjobb prókátor, a tokaji Antal! Végül örökre elüzitek erről a
                     tájról! Ha már Amanda leányasszony lefoglalta őt magának, hagyjátok meg az
                     örömét. Nem méltó uriemberekhez, hogy szerelmeskedőket kilessenek. Inkább
                     daloljuk el azt a nótát, hogy:
               </p>
					<p>
                  Ugyan már, hogy üzen ilyent az esperes?
               </p>
					<p>
                  Népszerü nóta volt ez akkoriban. Belefujták az örömöt, bánatot,
                     honfi szomoruságot és rejtegetett dévajságot. De most senki se ügyelt Erdélyi
                     Danira; mindenkiben ágaskodott a kiváncsiság, meglesni: miként szerelmeskedik a
                     Bujdosó a büszke Amanda leányasszonnyal, aki ennek a környék népének
                     elérhetetlen dáma volt. Jól esik az néha, hogy a megközelithetetlen
                     személyiségeket pongyolában lássuk. A gőgös Amanda, a polgári sorból való
                     Radics Mária, aki szóba sem állott a környékbeli uraságokkal, ime
                     gyalogszerrel, lappangva jön a Bujdosó látogatására! Nagy dolog az, országra
                     szóló skandalum lehet belőle, de mindenesetre van beszélgetni való a balatoni
                     szüreteken.
               </p>
					<p>
                  Felkerekedett hát a gyepen üldögélő társaság Sloff ügyvéd ur
                     vezénylete alatt, hogy kilesse a Bujdosó és Amanda titkát. Kipirosodtak az
                     arcok a várakozástól. Csak egy valaki volt szomoru a társaságban. Szegény,
                     rajongó Juliska, akinek bizony eddig eszeágába se jutott, hogy az ő bálványa, a
                     titokzatos Bujdosó földi nőket, Amandákat is szerethet. Ugy lecsüggesztette
                     szegény Juliska a fejét, hogy a postamesternek megesett a szive:
               </p>
					<p>
                  - Bizonyosan ennivalót vitt a Bujdosónak! - suttogta.
               </p>
					<p>
                  - Hiszen hoztunk mi magunkkal eleget. Még téli holmit is, - felelt
                     Juliska. - Ajándék-elvétel: szabadság-letétel.
               </p>
					<p>
                  - Én pedig hoztam komáromi utlevelet, amelyet sehogy se tudok
                     hozzájuttatni.
               </p>
					<p>
                  A társaság már elindult a szőlőhegyen. Szinte felosztották maguk
                     között a domboldalt, hogy a Bujdosó semerre ne menekülhessen. Még az
                     asszonyfélék is elhallgattak, amint a szőlők között, a szilvafák alatt halkan
                     előrelépegettek.
               </p>
					<p>
                  Végre elérkeztek a Radics-féle szőlőhöz és ott körülállották a
                     présházat, amint különböző irányokból megérkeztek.
               </p>
					<p>
                  Ott ült a Bujdosó a présház eresze alatt, nem volt ideje
                     elmenekülni. Egy kerek, alacsony kő mellett üldögélt és éppen levelesdohányt
                     vágott, amely művelet minden figyelmét lekötötte. Távolabb Amanda leányasszony
                     sürgölődött a bogrács alatt drágalátosan pirosló szabad tűzhely körül. A
                     leányasszony levetette diszes ruháját, a szoknyáját jó magasra feltüzte, valami
                     ócska kötényt kötött fel és a haját piros, fehérbabos kendővel bekötötte.
                     Bizony senki se mondta volna rá, hogy ő az az előkelő, titokzatos női
                     személyiség, aki Magyarországon annyi szivet megigézett.
               </p>
					<p>
                  Hát a Bujdosó? Hát ez a rejtélyes, senki által se látott, csak
                     hirből ismert lény, miként viselkedett Radics János szőlőjében?
               </p>
					<p>
                  A postamester elővette kabátja oldalzsebéből az előre elkészitett
                     komáromi menlevelet és annak adatait összehasonlitgatta a Bujdosóéval.
               </p>
					<p>
                  Mindjárt a termet megállapitásánál félreértés volt a menlevél és a
                     Bujdosó között. Annak a bizonyosnak, akinek részére az irás menedéket
                     biztositott volna: középtermete volt (mint Petőfinek), mig a Loncsos-beli
                     bujdosó inkább alacsonytermetünek volt mondható. Ezenkivül a szeme se volt
                     hasonlatos azéhoz, akiről az utlevelet irták. A hivatalos megállapitás szerint
                     Petőfinek barna szeme, gesztenyeszinü haja, igen magas homloka volt. A
                     Bujdosónak inkább hordófeje volt, mintha egy törpe viselne fazekat a vállán.
                     Homloka se volt valami magos és abból dús, göndörkés, olaszos fekete haj
                     omlott.
               </p>
					<p>
                  A kezébe vette néha a hangvillát és a kőhöz ütötte. Aztán azt
                     mondta, hogy
                     á
                   vagy
                     gé
                  , amint a kakuk szokott énekelni a maga mulatságára. Aztán tovább
                     vágta a dohányt.
               </p>
					<p>
                  Mi már sejtjük, hogy ki volt a férfiu, akit Bujdosónak véltek
                     hiveink, de Erdélyi Dani és Vadai uram, sőt maga a postamester is, az irás
                     ellenére: meghatott, hosszu tekinteteket löveltek a szőlő közül az ismeretlen
                     felé. Juliska eltakarta a szemét és jódarab ideig nem merészelt fölpillantani,
                     mig Sloff ügyvéd ur legműveltebb tagja a társaságnak: császárszakállát
                     pedergetve, lassu léptekkel előre lépkedett. (Ő mindig kitett magáért, ha a
                     társaság elveszitette a fejét. Szegény ember volt, - ki kellett vágni a
                     rezet.)
               </p>
					<p>
                  - Engedelmet kérek, nem tudom, jó uton megyek-e?... Sarlait, a
                     takácsot keresem! - tette hozzá bizonyos titokzatossággal.
               </p>
					<p>
                  Amanda felvetette tulipiros fejét, megállott derékratett kézzel és
                     végignézett Sloff ügyvéd uron. Ilyen lehetett markotányosnő korában.
               </p>
					<p>
                  - Aztán mi keresni valója volna az urnak a takácson? - kérdezte
                     villámló szemmel. - Mert nem tagadom, itt lakott a takács a bátyámnál, amig a
                     zsandárok el nem ugrasztották.
               </p>
					<p>
                  Sloff ur fölemelte a sétapálcáját és rámutatott a dohányvágó
                     férfiura:
               </p>
					<p>
                  - Ez az ur nem volna valami ija-fia az elbujdosott „takácsnak”? -
                     szólt nyomatékosan Sloff ur. - Megmondom őszintén, hogy nem akarok én mást,
                     csak kezet akarok itten fogni valakivel, aztán tovább menni.
               </p>
					<p>
                  Amanda a kendője alól vasvillaszemeket vetett:
               </p>
					<p>
                  - Bizony azt kell hinnem, hogy a Radics János szőlője olyan, mint
                     az országut, az jár benne, akinek kedve tartja. Kivel akar itt az ur kezet
                     fogni? Az ur az a veszprémi ügyvéd, aki minden áldott éjszaka négykézláb megy
                     haza a korcsmából? Az urnak a barátja az ország legnagyobb korhelye, a vén
                     Vadai?
               </p>
					<p>
                  (Nesze neked Vadai! nevette el magát Sloff ügyvéd ur, de hangosan
                     igy védekezett: - Mindnyájunknak kettő az orra lika!)
               </p>
					<p>
                  - Lássa az ur, hogy én ismerem magát, anélkül, hogy nevét
                     megmondaná. Azt is tudom, hogy együtt szokott csaholni a Köpködőben, meg a
                     Füligpiszkosnál a többi jeles gavallérokkal, amikor az én szegény erkölcseimet
                     kárpálják. Tudom én azt jól, hogy azzal gyanusit egész Veszprém megye, hogy én
                     rejtegetem Petőfi Sándort, mert a szeretőm. No hát, elmondhatja az ur a
                     pajtásainak, hogy látta Petőfi Sándort...
               </p>
					<p>
                  De már erre a kistermetü férfiu talpraugrott:
               </p>
					<p>
                  - Már megbocsásson, Amanda, a lehullt csillagnak a nevét ne vegyük
                     méltatlanul szájunkra... Isten mentsen, hogy én Petőfi Sándornak adnám ki
                     magam. Eleget meggyötörtek a minap a zsandárok, amig meggyőztem őket, hogy
                     Szénfy Gusztáv pesti zenetanár, jelenleg füredi fürdővendég vagyok. Nem vagyok
                     én szélhámos, de még az apám se volt az.
               </p>
					<p>
                  Igy szavalt, ágált sarkaira állva a bozontos emberke. Sloff ügyvéd
                     ur tudta, hogy mit kell felelni.
               </p>
					<p>
                  - Elég hires ember a tisztelt hazafi magáért, nem kell neki idegen
                     tollakkal ékeskedni, Daloskönyvecskéjét a „veszprémi gavallérok” is
                     ösmerik.
               </p>
					<p>
                  Amanda most megrázta kezében a főzőkanalat:
               </p>
					<p>
                  - De most már elég legyen a veszprémiekből, ügyvéd ur. Azt üzenem
                     nekik, hogy az idei télen mindenki faggyon bele a tehén-nyomba, mint az a
                     vereshasu Erdélyi Dani, akiben majd egyszer meggyullad a pálinka. Azt kivánom
                     nekik, hogy lánya, asszonya igazán markotányosné legyen, amint én rólam
                     hiresztelik, de ne a honvédeknél, hanem a cserepároknál. Addig csufolják,
                     gyalázzák Radics Máriát, amig nagyobb csufság éri őket, mint amit a
                     leggonoszabbat Radics Máriáról kitaláltak. Most pedig kifelé a szőlőmből.
               </p>
					<p>
                  Sloff ügyvéd ur segitség után hátranézegetett, de hol voltak már
                     akkorára azok, akiket a háta mögött sejtett! A kandi, hallgatózó fejek ugy
                     eltüntek, mintha Amanda forró vizzel öntötte le volna őket. Legelőször a
                     balatoni postamester ért a domb alá, mert attól félt, hogy a nyelves
                     leányasszony végtére neki is üzen valamit. A tiszttartóné csak annyit
                     mondott:
               </p>
					<p>
                  - Jól felvágták a nyelvét!
               </p>
					<p>
                  Ellenben Vadai uram elszólta magát:
               </p>
					<p>
                  - Ha a hörcsökös asszonyt meg akarod szeliditeni, járd meg véle a
                     táncot a mogyorósban.
               </p>
					<p>
                  Sloff ügyvéd ur lassu, méltóságteljes léptekkel ért a domb
                     alá:
               </p>
					<p>
                  - Mit szaladtatok? - kérdezte gúnyosan. Most kezdte kinálgatni a
                     gulyáshust, amit a tűzhelyen főzött. Nagyon kitünő eledel volt az, csak egy
                     marékkal több rózsapaprikát tett a lébe, mint afféle lángoló menyecske.
               </p>
					<p>
                  - Tisztelem az ifiasszonyt! - dörmögte Erdélyi.
               </p>
				</div>
			</div>
			<div type="group">
				<head>
               MÁSODIK RÉSZ
            </head>
				<div type="chapter">
					<head>
                  A „költőt” elfogják
               </head>
					<p>
                  Zúg a Bakony és Sobri Jóskáról, a régi szép betyárvilágról, a
                     szabadságos életről dudolgat annak, aki álmatlanul hallgatja.
               </p>
					<p>
                  Ott is virraszt valaki Mátyás király régi vadászkastélyában, egy
                     földszintes, félig rombadőlt oduban és a gyertyavilágot a két kezével dugdossa,
                     pedig nem látja azt a világosságot más, mint a hosszant harsogó tölgyfák,
                     amelyek olyan nagy lélekzettel fognak belé a szélzugásba, mintha legalább is
                     Vörösmarty Szózatát énekelnék; a sötét, szilaj bükkfák, amelyek ugy rázzák zöld
                     sörényüket az erdő lombjai között, mint a hab rázkódik a tengeren; a
                     fehérlevelü nyárfák, amelyek szinte megfutamodni látszanak, fehér talpukat
                     mutogatják, amikor beléjük kapaszkodik a szélvész. És az erdő végtelen
                     zugással, az egész földet, lelket betöltő aszott, szomoru hanggal búg
                     állandóan, mint az óriási csiga.
               </p>
					<p>
                  Kinek volna kedve utazni ilyen éjszakán a rejtelmes erdőben,
                     amikor a hangokat nem lehet megkülönböztetni? Embertől, állattól vagy a fáktól
                     erednek? Amikor az utat nem világitja semmi, az erdei sötétség szinte áll, mint
                     valami kézzelfogható anyag, hogy az ember nem tudhatja, hogy nincs-e karja,
                     lába ennek a sötétnek, mint akár az iszapnak? Az a röpke csillagsugár, amely az
                     őszi égboltozatról néha betéved az erdő tetőjén át: inkább csak arra való, hogy
                     az utas kikivánkozzon az erdőből a mezők szabadságába, ahol a kezével is
                     megfoghatja a csillagsugárt.
               </p>
					<p>
                  Aki ezen az éjszakán áthaladt a Bakonyon, annak nem sok oka lehet
                     félni se a sötéttől, se a láthatatlan fáktól. Lóháton megy; mindenki más
                     eltévedne, fák közé bódorogna a rengő éjszakában, csak a ló nem, amely
                     csodálatos ösztönével megérzi a szabad ut térségét. Lépésben halad a paripa a
                     föld felé hajtott fejjel, mint azok a régi betyárlovak, amelyek alvó gazdájuk
                     felett is figyelmeztek az éjszaka minden hangjára, távoli léptekre, messzi
                     kocsizörgésre. Egy asszonyi kéz néha megveregette a paripa nyakát és egy
                     gyöngéd hang azt rebegte:
               </p>
					<p>
                  - Sobri!
               </p>
					<p>
                  Amiből a paripa megtudhatta, hogy lovarnője ébren van.
               </p>
					<p>
                  Sokat járt a paripa és az urnő is ezen az erdei uton, amikor a
                     paripát még Mucinak hivták, az urnő pedig Fránci kisasszony volt, az erdő
                     mélyén a betyárok tűzrakása lobogott Szentjános-bogarak sürü kis lámpásai
                     mutatták az utat, mert bő nyár volt. A szerelem kis törpéi lengették régi
                     lámpáikat az odvas faderekak mögül, mert Sobri Józsinak hivták a legszebb
                     férfit Magyarországon. Pandur, komiszárius nem alkalmatlankodott az utban, mert
                     volt neki esze másfelé pengetni a sarkantyuját, mikor Sobri ezen a vidéken
                     tartózkodott, legfeljebb bogarászó sün, vagy az őszi levélben óvakodva lépdelő
                     róka ment át az erdei uton. Fiatalabb hangjuk volt a varjaknak és a tölgyről a
                     makk ugy hullott, mint az áldás a kanászok kondáinak.
               </p>
					<p>
                  De nehogy azt higyje valaki, hogy az egykori Fránci kisasszony
                     most már valami öreg dáma. Dehogy is öregszik meg az, aki nem akar! Sudár,
                     viruló harmincéves menyecske a szentem, talán ezért maradt meg a teste is oly
                     fiatalnak, mert a szive mindvégig ifjan, regényesen, másvilágiasan dobogott.
                     Özvegy Isztricsné grófné a jelenlegi neve, csak érjen ki a sötét erdei utból,
                     majd megláthatjuk, hogy ma is szivesen énekelnének kedvéért a betyárok, ha még
                     volnának ők a Bakonyban! Ő sohasem volt lusta, hogy lóra üljön, ha valami
                     érdekes embert, persze többnyire férfit: kellett szemközt nézni a vidéken.
                     Lánykorában azokon a félelmetesen csendes gyalogutakon lovagolt, ahol a szürös
                     betyár is csak félvállal tud előrehaladni, amely utat a szemöldöke ránditásával
                     merészelt megmutatni a makkoltató kanász. Most pedig azon az uton jár, amelyen
                     a bujdosók járnak, akikről csak suttogva mer beszélni még a pókfonálként uszó
                     pletyka is.
               </p>
					<p>
                  Az erdei sötétben nem tudni, hány óra van, mert a csillagok sem
                     látszanak, hogy állásukkal tájékoztatnák az uton járót; csak az időnek volt
                     olyan éjfélelőtti szaga, a szél zúgásának olyan tegnapi hangja, az uton járó
                     idegeinek kimeritetlen frissesége.
               </p>
					<p>
                  Az egykori betyárló felemelte a fejét, embert érzett. Isztricsné
                     leereszkedett a nyeregből és egy-két galyat félrehajtva, csakhamar észrevette
                     azt a bujkáló, lappangó világosságot, amely Mátyás király puszta-palotai
                     vadászkastélyának romjai között rejtőzött. Mindenki azt gondolhatta volna, hogy
                     vándorcigányok ásnak ott kincs után. Reggelre majd, mielőtt eltünnének, ott
                     felejtenek egy jelt a megettük járó karaván részére, hogy merre folytassák az
                     ásást a Corvin-kincs után, amelyről konok bizonyossággal tud a
                     cigány-hagyomány.
               </p>
					<p>
                  Isztrics grófné lába alatt csak annyit roppant az őszi gally, mint
                     a szél nyomására. Tudta ő jól az utat a romok között is. Sok Vörösmarty-verset
                     szavalt a társaságának lánykorában a fal tetejéről.
               </p>
					<p>
                  Hát a romok között csakugyan ott üldögélt a Bujdosó. A hátát annak
                     a kőfalnak támasztotta, amelyről a szelet kapta volna. Előtte kődarabon apró
                     faggyugyertyácskák sorakoztak, amelyeket a kőhöz pecsételt és meggyujtott, ha
                     egy gyertya elégett. A Bujdosó lábánál bőr iszák és vastag vándorbot hevert,
                     mig kezében könyvet tartott. A feje felett a cserfák sóhajtoztak, amelyek
                     benőtték a romot.
               </p>
					<p>
                  Isztricsné egy falszakadék mellől hosszasan elnézegette a
                     Bujdosót.
               </p>
					<p>
                  Gyengéd arcbőrü, selymes-szakállu, ábrándos szemöldökü fiatal
                     férfi volt, akiről tiz lépésnyire megérezni, hogy magnetikus hatással van a
                     vérmes, szenvedélyes fekete nőkre. Feltünt kezének dologtalan fehérsége. Dús
                     gesztenye haja, mint egy asszonykendő övezte homlokát. (Isztricsné leginkább a
                     haját szerette volna megtapogatni, hogy valóban ott van-e fejebúbján az a
                     szarvacska, amelyről Kápli Lajos, a luteránus pap beszélt.) Elnyujtott lábán
                     vásott, őszpiros csizma volt, de lába szokatlanul nagyobbnak látszott, mint a
                     rendes embereké; talán a sok gyaloglásban növekedett meg a talpa, vagy pedig
                     valamely mesterség üzésében. A kezéről itélve lehetett borbély is. Isztricsné
                     nagy tapasztalatu, furfangos asszony volt, sok férfit ismert életében,
                     kiigazodott a férfiak udvarias hazugságai és elhallgatott igazmondásai
                     közepette; nem arra volt kiváncsi, amit a férfiak szájukkal mondanak, hanem
                     arra, amit ott hátul, ahol legsimább a koponyájuk: gondolnak.
               </p>
					<p>
                  Hát első pillanatban tagadhatatlan csalódást érzett az okos
                     asszony, amikor a Bujdosót szemügyre vette.
               </p>
					<p>
                  - Ez az ember igazat mond, csak nem hisznek neki, - gondolta
                     magában. - Ő valóban senki más, mint Sarlai, a takácslegény.
               </p>
					<p>
                  De hát két és félóra hosszáig lovagolt a kastélyától idáig,
                     feláldozta az éjszakai nyugalmát, nem lett volna soha életében egy megelégedett
                     órája, hogyha ezt a rejtélyt pontosan meg nem oldja: igazi Petőfi bujkál a
                     Bakonyban, vagy a takácslegény? Köhécselni kezdett:
               </p>
					<p>
                  - Jó estét a jóembereknek. Erre van valahol a palotai ut?
                     Eltévedtem az erdőben.
               </p>
					<p>
                  Erősen figyelte a sötétségből a Bujdosót. Az valóban rendkivüli
                     módon megrezdült az éjszakai hangtól. Első kézmozdulatával ledobta a gyertyát
                     helyéről, de jól megöntötték azt a gyertyát, tovább égett.
               </p>
					<p>
                  - Ne ijedj meg tőlem, jóember, - folytatta Isztricsné. - Én csak
                     egy magányos asszony vagyok, nincsen kisérőm, csak a lovam. Hazafelé igyekeztem
                     a kastélyomba, de az erdőn rámszakadt az éjszaka.
               </p>
					<p>
                  Amig igy beszélt az asszonyság, felkapta lovagló-ruháját és
                     átugrott a falszakadékon. A következő percben már az ő kezében volt a gyertya
                     és keztyüs kezével védelmezte a széltől.
               </p>
					<p>
                  Akkorára már a Bujdosó is talpon állott. Kezében iszákja,
                     vándorbotja, a lába iramodásra. De nem ismerte a romot, nem tudott tájékozódni
                     menekülése irányáról. Aztán Isztricsné körülbelül egy fejjel magasabb is volt
                     nála, a hóna alatt bunkós spanyolnád volt, amellyel bizonyára derekasat tudott
                     sujtani az asszonyság.
               </p>
					<p>
                  Fránci asszony a gyertyával a Bujdosó szeme közé világitott.
               </p>
					<p>
                  - Hohó, csak most ismerem fel magát! Maga a Bujdosó, aki eddig a
                     Radics-féle szőlőben lakott. Ne féljen tőlem, én jómagyar honleány vagyok,
                     majdnem annyi a hazafias érzésem, mint Amandának. Csak maradjon nyugton,
                     barátom. Én fogok magáról gondoskodni, legalább is olyan bőséggel, mint a
                     nagybányai nőegylet. Tudom én jól, hogy mi a kötelességünk nekünk asszonyoknak
                     azokkal szemben, akik a hazáért bujdosnak.
               </p>
					<p>
                  A Bujdosó felemelte a bunkós vándorbotját az asszony szelid
                     szavaira:
               </p>
					<p>
                  - Hagyjon engem utamon. Elég volt már a raboskodásból, amiben ezen
                     az átkozott környéken részem volt. Elmegyek innen, hogy a hátam közepét sem
                     látják. Félre az utból.
               </p>
					<p>
                  Isztricsné nem ijedt meg a maga árnyékától.
               </p>
					<p>
                  - Mindjárt füttyentek a vadászomnak.
               </p>
					<p>
                  Erre a Bujdosó, mintha leütötték volna, térdre roggyant:
               </p>
					<p>
                  - Én sohasem vétettem magának, miért bánt? - siránkozott.
               </p>
					<p>
                  - Szegény vagyok, ország koldusa vagyok, gazdagabb nálam a kanász
                     a konda mellett. Semmim sincs, mint az a kis szabadságom és mindenki azt akarja
                     elvenni. Rám fogják, hogy Petőfi vagyok, pedig csak a költő verseit
                     ismerem.
               </p>
					<p>
                  - Miért bujdosik tehát, ha nincs semmi oka? - firtatta
                     Isztricsné.
               </p>
					<p>
                  - Szánalomra méltó ember vagyok, ennyi az egész. Nem tudok egy
                     helyben megmaradni: Valami hajt előre, amint a szélmalom forog, ha rágyujt a
                     szél. Kegyelem, asszonyom, én mindig imádkozni fogok önért, ha utamon hágy.
                     Csak már reggel volna, hogy kitalálnék ebből az átkozott erdőből.
               </p>
					<p>
                  De Fránci nem adta fel a várat:
               </p>
					<p>
                  - Ön már napok óta lappang a vadászkastély romjai között.
               </p>
					<p>
                  A Bujdosó hazudott:
               </p>
					<p>
                  - Az éjszaka vetődtem ide.
               </p>
					<p>
                  - Már tegnapelőtt jelentették nekem a kerülők, hogy egy ember
                     bujkál az én tulajdonomat képező erdőben.
               </p>
					<p>
                  - Az valaki más volt. Ha tudtam volna, hogy valami bünt követek
                     el, amikor itt a bagolyhuhogást hallgatom, inkább maradtam volna az
                     országuton.
               </p>
					<p>
                  - Nemde Amanda leányasszony vezette erre a helyre?
               </p>
					<p>
                  - Nem ismerem.
               </p>
					<p>
                  - Lássa, nekem bevallhat mindent. Mi a legjobb barátnők vagyunk
                     Amandával, - szólt a grófné és leskelődve hunyoritott a szemével, mert most ő
                     sem mondott igazat. Egy kanál vizben megölték volna egymást a jó barátnővel egy
                     balatonfüredi bál óta. - Szép dolog, hogy nem árulja el a hölgyet, akinek
                     pártfogását élvezi, de előttem nyugodtan beszélhet. Ki látta el
                     ennivalóval?
               </p>
					<p>
                  - Erdei gyümölcsön, vadkörtén, vadalmán éltem.
               </p>
					<p>
                  Isztricsnét bosszantotta ez a makacsság. Azok közé az asszonyok
                     közé tartozott, akiknek legfőbb örömük kivallatni a férfiakat titkaik felől.
                     Hires csendbiztos volt az apja, a betyárvilág rejtélyeit az öreg Szesztai
                     nyomozta ki. Az egyetlen lánya örökölte a természetét.
               </p>
					<p>
                  - Igy is jól van - felelt az asszony. - Most már bizonyos, hogy ön
                     nem takácslegény, akinek mondani szokta magát, mert akkor nem csinálna olyan
                     nagy titkot abból, hogy az én Amanda barátnőm rőfszámra adta a füstöltkolbászt.
                     Nekem is volt egy bujdosóm, akit félesztendeig tartottam egy pajtában. De
                     bizony az egész Dunántult telekürtölte vele, hogy a szeretőm volt. Ha
                     megtalálnám, bizony lehuzatnám ő kelmét. Maguk bujdosók ismerik egymást. Nem
                     hallott bizonyos Apostagiról?
               </p>
					<p>
                  - Dehogy nem, - kiáltott fel a bujdosó. - Patikáros-segéd volt
                     Miskolcon. Ő adta ki magát Petőfinek a Tisza-mentén, Lökön, Dadán a kálvinista
                     papoknál. De rövidesen ráismert egy miskolci ember, hogy ő kelme legény volt a
                     Szabó-féle patikában.
               </p>
					<p>
                  Fránci asszony a gyertyát magosan tartotta és észrevette, hogy a
                     Bujdosó a beszéd alatt halkan siklik a falszakadék felé. Onnan aztán csak egy
                     ugrás az éjféli Bakony. Ez az engedetlenség ismét felkorbácsolta a hatalmas
                     asszony energiáját, pedig magában már meg volt győződve arról, hogy korántsem
                     hasonlit Petőfi Sándorhoz a Bujdosó. Inkább szőke volt ez, mint barna.
               </p>
					<p>
                  - Hallja! - kiáltott fel. - Ha megszökik, a kutyáimmal és a
                     vadászommal megyek a nyomába. Akkor aztán majd vallani fog, mint a parancsolat.
                     Engem még nem tett bolonddá senki. Maga se jár tul az eszemen. Azt akarja, hogy
                     megbilincseltessem?
               </p>
					<p>
                  Ettől aztán ugy megrémült a jámbor Bujdosó, hogy ijedtében leült
                     egy kőre. Látta már magát a vármegye börtönében, talán az akasztófa alatt is.
                     Ennek az asszonynak olyan kemény tekintete volt, mint egy férfinek. Olyan
                     nyugodtan viselkedett az erdő közepén, mintha ott nőtt volna fel.
               </p>
					<p>
                  - Ugy látom, hogy idáig rossz kezekben volt ön, - pattogott
                     Isztricsné. - Megtanitották a hazudozásra, a képmutatásra. Akárki legyen ön,
                     nekem el kell mondani az igazat.
               </p>
					<p>
                  - Mit mondjak? - nyögött fel a Bujdosó. - Egyik határból a másikba
                     futok. Pincébe zárnak jóindulatból, szénaboglyába bujtatnak, mikor én az
                     árokparton is ellakhatnék, egy helyen a szakállamat akarták levágni
                     öregasszonyságok, máshol béres-munkát kellett végeznem, pedig nem szeretek
                     trágyát hányni. Hát ha igazán én volnék Petőfi Sándor: megérdemelném, hogy
                     kurjongató uriemberek ugrassanak fel az álmomból?
               </p>
					<p>
                  - Nálam senki se költi fel szerenáddal. A pincébe lecsukom. Adja
                     ide a kezét.
               </p>
					<p>
                  A Bujdosó szó nélkül engedelmeskedett, nem gondolt már a
                     menekülésre, az asszonyi akarat győzött felette.
               </p>
					<p>
                  Megtörten követte az asszonyságot a paripához, amely halkan
                     felnyeritett az éjszakában. Franci asszony egy hosszu szijat oldott le a
                     nyeregről, amelynek egyik végét a Bujdosó kezére hurkolta, a másikat a ló
                     fejszerszámához kötözte. Felugrott a nyeregbe és a magasból megszólalt:
               </p>
					<p>
                  - Jöjjön csak közelebb, Bujdosó!
               </p>
					<p>
                  Levonta a keztyüt a kezéről és megtapogatta vele a Bujdosó fejét.
                     Kétszer is visszanyult.
               </p>
					<p>
                  A Bujdosó fején, a haja alatt ott volt a szarvacska, amelyről a
                     luteránus pap beszélt, most már nincs tévedés.
               </p>
					<p>
                  Megindult, elszomorodott hangon rebegte:
               </p>
					<p>
                  - Most már csak arra vigyázzon édes jó barátom, hogy a lovam a
                     lábára ne lépjen. Mindjárt az országuton leszünk. Az én védelmem alatt nem kell
                     önnek semmitől sem tartania.
               </p>
				</div>
				<div type="chapter">
					<head>
                  A postarablás
               </head>
					<p>
                  Amandát Füreden érte a hir, hogy az ő Bujdosója, akit már nem csak
                     ő maga, hanem az egész környék Amanda tulajdonának tekintett, legnagyobb
                     ellenségének, Isztricsnének a birtokába került. Ment volna világgá a Bujdosó:
                     Amanda kevésbé törődött volna vele, de hogy a gyülölt Fránci mulatja magát a
                     Bujdosóval, Amanda nem tudott megnyugodni, sőt talpraállott, hogy most végleg
                     leszámol régi ellenségével.
               </p>
					<p>
                  Pedig az őszi Füred nagyon megfelelt Amanda busongó, magábazárt
                     kedélyének. Ilyenkor gyógyult meg, szedett fel egy esztendőre való egészséget a
                     szenvedelmes hölgy.
               </p>
					<p>
                  A madarak mind halkabban beszélgetnek a siró lombok között és a
                     sétánynak elmult bajuszpedrő illata.
               </p>
					<p>
                  A lakatlan nyárilakok kapuit egyetlen látogató, az őszi szél
                     döngeti és egyetlen pletykát sem hallani a savanyuvizes kut körül. Rég elmulott
                     Szent Mihály napja, nem nőtt már a fű, még ha harapófogóval huznák is.
               </p>
					<p>
                  A temetőbe kivánkozik a lélek a csörgő falevelekkel együtt és a
                     nádas felett vakmerően vijjog a vércse, az elhagyott csónakokat téli álomra
                     ringatja a hab, a postaszekér senkinek se hoz levelet, csak Törteli, a csopaki
                     bérlő szól le a kocsiból Amandának a pesti ujsággal: „Vörösmartynak halálát
                     várják Pesten”.
               </p>
					<p>
                  - A szive öli meg, - gondolja magában az álmodozó hölgy, - minden
                     érzelmes ember a szivével kerül bajba! - És a korán beköszöntő estéli időig
                     lehet szomorkodni a haldokló költőn.
               </p>
					<p>
                  De minden regényes hangulatnak vége lett egyszerre az Amanda
                     szivében, amikor a Bujdosó elrablásának hire megérkezett. Jól tudta a
                     hirharang, hogy Isztricsné rabszijra füzve, lóhoz kötve vitte magával a költőt,
                     mint egykor a törökök hordták foglyainkat.
               </p>
					<p>
                  Amanda csomagolt és Várpalotán termett, a bátyjánál.
               </p>
					<p>
                  - Van már vevőd az idei borra? - kérdezte a piacbérlőt olyan
                     hangon, amelyet az megértett.
               </p>
					<p>
                  - Hagyj békét nekem, ne avatkozz a gazdasági dolgokba, te csak
                     éldd világodat és hurcold meg a Radics-nevet, - felelt János ur. - Ha tudni
                     akarod, még ki sem forrt a bor.
               </p>
					<p>
                  - Hát én tudok egy vevőt a borra. A füredi Esterházy fogadósa
                     készpénzt ád a borodért. Már megalkudtam vele.
               </p>
					<p>
                  - Készpénz! - csiklandozott János ur. - Bankóban?
               </p>
					<p>
                  - Bankóban. Csak nekem kell adnod a vételár felét, mert az engem
                     illet. Nekem most pénz kell.
               </p>
					<p>
                  János erre kirugta maga alól a széket és a szokásos káromkodásokat
                     kezdte. Megesküdött, hogy életében egy krajcárt sem ad ki a testvére jussából.
                     Legalább imádkozik valaki azért, hogy minél hamarabb elvigye az ördög. Ez a
                     hosszu élet titka.
               </p>
					<p>
                  Amanda nyugodtan végighallgatta a vén fösvényt.
               </p>
					<p>
                  - Akkor nincs vevő. Várhatod, amig valaki megveszi a borodat a
                     mostani nehéz világban. A bankót pedig nyomban beteheted a veszprémi
                     nagytakarékba.
               </p>
					<p>
                  A veszprémi nagytakarék! Ez volt az a mennyország, ahová János ur
                     álmaiban járt. Mindennap megtette volna az utat akár gyalog is, ha pénzt
                     vihetett volna a takarékba. Mindig vitt, soha ki nem vett. Ismerték már az
                     öreget a takarékban. „Az összes kamatokat Radics urnak fizetjük. Más
                     tisztességes ember kölcsönkérni jár hozzánk és nekünk fizet kamatot.” Az
                     öreget, mintha simogatták volna.
               </p>
					<p>
                  Alkudott, cigánykodott, ravaszkodott Amandával, még ebéddel is
                     megtraktálta. „Ugyis minden a tied lesz, egy krajcárt sem viszek a másvilágra.
                     Esküszöm, hogy ingben halok meg. De addig, amig élek, belebetegednék, ha egy
                     forinthoz kellene nyulni, amit félretettem,” - könyörgött az öregember.
               </p>
					<p>
                  - Nehéz az agyagot ásni. Azért hozok vevőt a borra, mert azt
                     tudom, hogy a takarékba nem mégy.
               </p>
					<p>
                  - Ha a vevő a kezembe adja a pénzt: olyan, mintha már a testemmé
                     változott volna.
               </p>
					<p>
                  - Majd az én kezembe számolja le a vevő a bankókat!
               </p>
					<p>
                  Öreg este volt már, mire Radics János beleegyezett, hogy a
                     vételárnak egy negyedrésze Amandát illeti, de azt a pénzt ő látni nem akarja,
                     ne is mutassák neki, vegye el Amanda a vevőtől az ő hire, tudta nélkül.
               </p>
					<p>
                  Igy jutott pénzhez Amanda.
               </p>
					<p>
                  Természetesen nem a bátyja házánál lakott Palotán, hanem a
                     vendégfogadóban egy dohos szobácskában. A szoba vasrácsos ablaka a piacra
                     nyilott, onnan nézte, hogyan szedi be a bátyja a helypénzt a kofáktól. Egyszer
                     a bátyjának nagy veszekedése volt a garas miatt egy pusztapalotai asszonnyal.
                     Amanda kiszólt az ablakon, hogy leteszi a garast az asszony helyett. János ur
                     átvette a garast. „Te is a szemétdombon fogsz meghalni!” - dünnyögte a testvére
                     fülébe.
               </p>
					<p>
                  Amanda pedig összeszürte a levet a pusztapalotai asszonnyal.
               </p>
					<p>
                  Először levelet küldött a Bujdosónak. A levél egy ismert
                     költeménnyel kezdődött.
               </p>
					<p>
                  Minden döfése százszoros halál.”
               </p>
					<p>
                  Azután folytatódott egy strófával „A virágnak megtiltani nem
                     lehet...” cimü versből:
               </p>
					<p>
                  Hogy az isten áldja meg a lelkedet.”
               </p>
					<p>
                  Sokszor szavalgatták a Radics János présházában ezeket a verseket,
                     amig a Bujdosóról nem tudott az irigy világ.
               </p>
					<p>
                  Amanda nem irta be a levélbe, csak a kofaasszonnyal üzente meg,
                     hogy a várpalotai szőlőben minden a régi rendben van. Kis kályha is került
                     télire.
               </p>
					<p>
                  Másnap reggel Amanda kezében volt a várvavárt válasz. A levél
                     ugyancsak verssel kezdődött.
               </p>
					<p>
                  Régen összeroskadt... s áll az akasztófa.”
               </p>
					<p>
                  Aztán volt még egy strófa a levélben, amelyből Amanda megtudhatta
                     a magáét:
               </p>
					<p>
                  Édes a szabadság tiszta levegője.”
               </p>
					<p>
                  Amanda a sarkával taposott a levélre. „Majd adok én neked
                     szabadságot, te szövőszéktaposó!”
               </p>
					<p>
                  A pusztapalotai asszony még elbeszélte, hogy az a bizonyos
                     uriember korántsem rejtőzködik az Isztricsné kastélyában, még a kertben is
                     sétál, ha kedve van hozzá, a cselédség „gróf urnak” nevezi.
               </p>
					<p>
                  - Én szedtem fel az országutról! - dühöngött Amanda. - Szegény
                     bátyámnak soha sem volt igaza, de ebben az ügyben nem tévedett. „Majd bőgsz te
                     még a kóborló miatt!” Csak a kezem közé kaphatnám.
               </p>
					<p>
                  Az asszonyoknak mindig utólag jutnak eszükbe részletek, amelyek a
                     legfontosabbak. A pusztapalotai asszony a legvégén mondta el, hogy bajusza,
                     szakálla le van vágva az illetőnek, frakkban jár és strupflis nadrágja van.
                     Erre Amanda megsajnálta:
               </p>
					<p>
                  - Szegény feje. Csúfot űz belőle a gonosz Fránci! -
                     sóhajtott.
               </p>
					<p>
                  Most aztán nem irt több levelet. Senkitől se bucsuzott Palotán,
                     csak megvárta a postaszekeret, amely hetenkint egyszer Badacsony felé jár.
                     Fekete-sárgára festett deszkaalkotmány volt ez, benne két csengős ló és a
                     kocsis kürtje ugy recsegett, hogy a hazafiak hallatára a lábujjukat is behuzták
                     a paplan alá.
               </p>
					<p>
                  Amanda egy-két bankóval elintézte, hogy a kocsis mellett
                     foglalhatott helyet a bakon. „Bátorságosabb hivatalos védelem alatt utazni”, -
                     hizelkedett a madárijesztőképü, köpenyeges embernek.
               </p>
					<p>
                  A kocsis aztán utközben elmulattatta a maga történeteivel.
                     Hányszor rabolták ki a postát az ő idejében. Legutoljára egy selyemálarcos
                     asszony volt az utonállók vezére, akik alkonyattal kibujtak a hid alól. Csak
                     füttyentett az asszony valami kigyó-sziszegéshez hasonlatos hangon és a vágtató
                     postalovak abban a másodpercben megálltak. Ő, a kocsis, nem mert mozdulni a
                     ráemelkedő fegyverek alatt, mert éppen az erdőszélen van egy kereszt, amely egy
                     meggyilkolt postakocsis sirját jelzi.
               </p>
					<p>
                  Amanda elgondolkozott. Nem lehetséges vajjon, hogy a postakocsi
                     támadóinak vezére a kalandos Isztricsné volt? Messzi vidéken senki se tud ugy
                     bánni a lóval, mint ez a boszorkány. Aztán, ha rájön a hava, hát egy kis
                     kalandért a pokolba is elmegy.
               </p>
					<p>
                  Hosszurojtu selyemkendő volt Amandára vetve. Mire begördült a
                     csász. kir. posta a balatoni postamester udvarába: valamennyi rojtja a kendőnek
                     össze volt fonva a sok gondolkozásban.
               </p>
					<p>
                  Porti Ferke görbe szemmel nézte a postaszekérről leugró
                     leányasszonyt.
               </p>
					<p>
                  - Jó napot, postamester ur! - szólt nyájasan a menyecske.
               </p>
					<p>
                  - Most nem érek rá, édes szentem, a hivatalos dolog az első, a
                     postát kell átvennem, nagy értékek, fontos állami levelezések szoktak az én
                     postámban lenni. Talán egész Európában nincsen ilyen kényes állás, mint az
                     enyém.
               </p>
					<p>
                  Amanda csak magában nevetett:
               </p>
					<p>
                  - Megállj, gondolta, majd nem lesz neked fontos a kisörsi
                     tiszttartó levele, amelyben a fehérvári Stern kérdezi, hogy lesz-e nád az idén
                     eladó?
               </p>
					<p>
                  A postaszekér kifordult az udvarról. Porti Ferke a hivatalos
                     helyiségbe vitte a leveleszacskót és éppen a lakatot készült feltenni az
                     ajtóra, hogy kellőképen bezárkózzék a hivatalos munkához, - talán a
                     Deutsch-kisasszony levelére volt oly kiváncsi, akinek a minap ment vissza az
                     eljegyzése, - amikor Amanda suttogva feléje fordult:
               </p>
					<p>
                  - A Bujdosóról akarnék valamit mondani.
               </p>
					<p>
                  A postamester kezében megremegett a gyermekfejnagyságu lakat,
                     amellyel a hivatal ajtaját akarta eltorlaszolni. De aztán csak feltette a
                     lakatot. Nagyon kikapott a multkor a várpalotai kaland után a tiszttartóéktól.
                     Mariska asszony csaknem megeskette, hogy felhágy a bolondozással, nem keresi
                     többé a Bujdosó nyomait.
               </p>
					<p>
                  Nekiállt tehát a posta feldolgozásának, bár a szíve majdnem
                     kiugrott a kiváncsiságtól.
               </p>
					<p>
                  Amanda talált egy kis padot az udvar sarkában, nyugodtan
                     letelepedett ott, tudta, hogy Porti Ferke nem sokáig fogja kibirni az elfojtott
                     kiváncsiságot.
               </p>
					<p>
                  Gyenge derek jártak már akkoriban, a háztetőn piroslott a sárga
                     tök, a puszta kerten hegyes léptekkel járt a fázékony kakas, régi lószerszámot
                     nyikorgatott a szél az ámbituson.
               </p>
					<p>
                  A ház végében egy görbedt, kivénült mindenes foglalkozott fontos
                     teendővel, régi képes ujságokkal ragasztotta tele a ház kamráját. Csirizes volt
                     az arca is. Szerfölött gyönyörködött munkájában, amikor egy-egy fakult
                     divatképet, a negyvenes évek lapjainak szép mellékleteit, a kellő helyre
                     felragasztott.
               </p>
					<p>
                  Amanda a kendő befont rojtjait bontogatta:
               </p>
					<p>
                  - Hogy is volt az a legutolsó postarablás ott a Bakonyszélen, a
                     hidnál Mihály bácsi?
               </p>
					<p>
                  Mihály legyintett:
               </p>
					<p>
                  - Részeg volt a postás. Javában állott a szüret a hegyeken.
                     Mindenütt megkinálták borral, amint már ilyenkor szokás. Pedig a postásnak nem
                     szabad inni. A mi postásunk mégis ivott. Zinár ember volt. Igy volt az,
                     kérem.
               </p>
					<p>
                  Amanda tréfálkozott:
               </p>
					<p>
                  - Kend talán Balaton-vizzel öblögeti a gégéjét?
               </p>
					<p>
                  - Ha a kocsin ülök, nem iszom kortyot sem, - erősködött Mihály. -
                     Inkább száradjon ki a torkom. Csak részeg fővel láthatja azt az ember, hogy
                     asszony jön neki a postakocsinak. Becsületes, szűrös, gatyás betyárok voltak
                     azok, amelyenek a Sobri idejében voltak. Nagy a nyomoruság, feltámad a
                     betyárvilág.
               </p>
					<p>
                  - A zsandárok is ezt mondják?
               </p>
					<p>
                  - A zsandár? - nevetett alattomosan Mihály. - Bakonyi röfögés
                     farkasnak rettegés. A zsandárnak nem szokás az igazat elmondani. A zsandárnak
                     mindenki akkorát hazudik, amilyent bir. Elsülyednék szégyenletemben, ha
                     véletlenül igaz szó hagyná el a szájam zsandár előtt. Majd a pandurok, azok
                     megtudják, hogy asszony volt-e a betyár, aki a postát megállitotta.
               </p>
					<p>
                  De már zörgött a lakat a hivatal ajtaján, Porti Ferke a szemüvegét
                     homlokára tolva, nagy felindulással lépett ki az udvarra.
               </p>
					<p>
                  - Csupa izgalom az ember élete. Soha se mennék többé
                     postamesternek, ha ujra kezdeném. Az embert megölik a hirek. Itt van ni:
                     Vörösmarty Mihály meghalt, el is temették, Ráday és Mikes grófok hajadonfővel
                     kisérték a temetőig és mi egy hét mulva tudjuk meg az ujságot.
               </p>
					<p>
                  Porti Ferke visszafutott a hivatalos helyiségébe, de csakhamar uj
                     hirekkel tért vissza.
               </p>
					<p>
                  - Mickiewicz, a lengyelek legnagyobb költője is ugyanazon napon
                     halt meg. Szörnyüség, hogy a halál a poéták között pusztit.
               </p>
					<p>
                  Porti Ferke magánkivül volt mindig, amikor a postával a friss
                     hirek megérkeztek. Ha nem ült volna Amanda az udvaron, akkor is, ugyanazt
                     cselekedte volna, ki- és be futkos vala a hivatalába.
               </p>
					<p>
                  Felkapja a kabátját:
               </p>
					<p>
                  - Megyek a tiszttartóékhoz. Látni akarom, hogy mit szólnak a
                     párizsi kommunista bérkocsishoz, aki pisztollyal agyonlőtte a pasasért, a
                     tanárt, mert vele összeveszett?... Mit szólnak a méregkeverőnőhöz, aki azért
                     követte el bünét, mert kedvenc olvasmánya dr. Vogel Gottfried „Margit, a brémai
                     méregkeverő” cimü regénye volt?... Mit szólnak a pozsonyi szabóinashoz, aki a
                     negyedik emeletről leesett és semmi baja nem történt?... De még se megyek,
                     hiszen kegyeddel, Amanda leányasszony, szeretnék beszélni. Lépjen be a
                     hivatalba. Más ugysem jöhet ide a hivatalos óra után.
               </p>
					<p>
                  Odabent aztán Porti Ferke felvette igazi arculatát, kivörösödve,
                     végtelen izgalommal fordult Amandához:
               </p>
					<p>
                  - Tehát ismét megkerült - ő? Hol bujkált? Talán Pesten volt
                     látogatóban, a régi feleségénél? Én azt hiszem, hogy ő Juliával titokban
                     találkozni szokott. Nem tudom másképen elképzelni az egykori legboldogabb
                     házaspár életét. „Kis lak áll a nagy Duna mentében” és Julia itt várja
                     Sándorát. Himzéssel, asszonyi csecsebecsével van telve a ház, csak arckép nincs
                     sehol, hogy a kémek ne ismerjék fel a házikó titokzatos látogatóit.
               </p>
					<p>
                  Amanda sóhajtott:
               </p>
					<p>
                  - Bár igy volna, amint postamester ur elképzeli.
               </p>
					<p>
                  - Hol jár tehát? Miért hagyta el a biztos menedéket? Miért törte
                     ki az igaszeget?
               </p>
					<p>
                  - Őt rossz utra vitték, - felelt zokogva Amanda. - Elrabolták,
                     bünre kényszeritették a legnemesebbet, a legtisztábbat, hogy most már soha
                     többé, élete fogytáig ne léphessen fel szemtől-szembe a világgal. Ő most
                     mélyebben van a föld alatt, mint a fejéregyházi csatasikon, ahol a hat lábnyi
                     földet karjaival el birta háritani. De most valóban sirjába szállt ő.
               </p>
					<p>
                  A postamester mélyen megrendült:
               </p>
					<p>
                  - Tehát meghalt, anélkül, hogy nemzete tudomásul vehette volna,
                     hogy nagy fia tulélte a katasztrófát?... Sohasem adnak hitelt azoknak, akik
                     állitólagos halála után láthatták őt.
               </p>
					<p>
                  Amandának szikrázott a szeme:
               </p>
					<p>
                  - Ő él, de jobb volna neki a sirban. Egy asszony keritette
                     hatalmába, egy asszony, aki feslett életmódjáról, gyanus kalandjairól, feltünő
                     szokásairól hirhedt egész Magyarországon. Ő jelenleg az Isztricsné rabja.
               </p>
					<p>
                  Porti Ferke megkönnyebbült:
               </p>
					<p>
                  - Esendő az ember, hajlandó a pendely. Hála Istennek, nem ázik,
                     nem fázik. Jó konyhája van a grófnénak. Tudtommal Kápli Lajos, a babothai
                     lelkész gyakran megfordul az Isztricsné házánál s igy társaságban sincs hiánya.
                     Bizonyosan gyakran elbeszélgetnek a pápai diákévekről.
               </p>
					<p>
                  - Kukacos szalonna, büdös vaj, egybeillenek. Az az asszony egy
                     démoni teremtés, - rebegte Amanda összeszoritott fogakkal. - Én jól ismerem őt,
                     mert nem a férfiak hiszékeny szemével nézem őt. Tudom, hogyan akarta a
                     Balatonba fullasztani azt a fiatalembert, akiről a nagy halott költő
                     megemlékezik a Füredi szivhalászat cimü művében. Legszivesebben azt vette
                     volna, ha füredi nyárilakán verébcsiripelés helyett akasztott férfiak
                     halálhörgését hallaná reggelenkint. Gonosz mosoly az ajkán volt a válasz,
                     amikor az elbolonditott férfiak a Balaton mélyébe kivánkoztak. Szép
                     szerelmemet, ifju kérőmet, akivel végre rendbehoztam volna feldult életemet
                     egykor az Anna-bálon ő csábitotta el. Adósa vagyok.
               </p>
					<p>
                  - Szalmaadósságnak polyvainterese. Akármilyen nagy Magyarország,
                     két asszony nem fér el benne, - dörmögte a postamester.
               </p>
					<p>
                  - Ha az egyik boszorkány, - feleli Amanda. - Kettőnk közül az
                     egyik pedig gonoszabb a büdi boszorkánynál. Van annak az asszonynak valami
                     bűbája, gyöngye, vagy kendője, amivel éppen ugy meg tudja babonázni a
                     férfiakat, mint a hímebeket. Csak ránéz a nagy farkasfogó, fehér ebekre,
                     amelyeket századok óta nemesitenek Esterházyék és a kutyák táncra kanyaritják
                     hosszu, izmos derekukat, mig ugyanakkor a lovaskatonát megállitják az
                     országuton. A férfiakhoz meg olyan nyelven tud szólani, hogy azok elfelejtik a
                     mátkájukat, az édesanyjukat. Azt csábitja el, azt hálózza be, azt viszi a
                     pokolba, aki reggel eszébe jut.
               </p>
					<p>
                  - Nagyon dicséretes dolgokat mond a grófnéról, Amanda
                     leányasszony. Rím-kovács nem magasztalhatná őt ékesebben, még ha maga a
                     „Madarak Barátja” venné lantjára őméltóságát.
               </p>
					<p>
                  - Őméltóságát? - rikkantott Amanda. - Arról a házasságáról is
                     lehetne szó a Szesztai-lánynak, amelyet a részeges horvátországi gróffal
                     kötött. Ki volt a tanú? Hova lett a gróf? Kijózanodott és világgá ment, amikor
                     először tiszta reggel meglátta a feleségét? Azt mondják, bánatában beállott
                     katonának és valamelyik csatamezőn kereste a halált.
               </p>
					<p>
                  A postamester türelmetlenkedett:
               </p>
					<p>
                  - Legjobb olyan asszonyt elvenni, akinek az első urát
                     felakasztották. - Azt mondta, hogy a Bujdosóról vannak hirei? Nem törődik itt
                     senki Isztriccsel, akár él, akár holt.
               </p>
					<p>
                  Amandának remegett a hangja:
               </p>
					<p>
                  - A farkasfojtó ebek után embert jött kedve fogni a Fráncinak.
                     Ahogyan a szép kutyákat szokta elkapni utközben, ugy vitte magával a
                     pusztapalotai vadászkastélyból a Bujdosót, szijon.
               </p>
					<p>
                  A postamester vállat vont:
               </p>
					<p>
                  - Mindegy az, fődolog, hogy nem hagyta el vidékünket a Bujdosó.
                     Reméljük, hogy végleg nálunk marad és én szemtől-szembe láthatom.
               </p>
					<p>
                  - Nem sok öröme lesz benne, - szólt végzetes hangon Amanda. -
                     Valószinüleg a veszprémi törvényszék előtt látja majd postamester ur a
                     körülrajongott férfit. Azt gyanitom, része volt a minapi postarablásban ott a
                     Bakonyszélen.
               </p>
					<p>
                  - Ó, te bestia! - kiáltott fel magánkivül Porti Ferke. - Féltékeny
                     elkeseredésében még mit nem fogna a költőre? Maga a boszorkány, Amanda
                     leányasszony, veszélyes, cselszövő, átkot lehelő boszorkány! Mondja, cserben
                     hagyta a józan esze? Igaz volna a közmondás, hogy asszonynak fazékoldal
                     acél?
               </p>
					<p>
                  A postamester hosszu léptekkel járt fel és alá a szobában, dühösen
                     ment neki a falnak, mintha kidönteni akarná. Bozontos fehér szemöldöke felhő
                     volt homlokán. Lángolt a szeme.
               </p>
					<p>
                  - Hát valóban olyanok a nők, mint „Az őrült”-ben irja: „Szép állat
                     az asszonyi állat, szép és veszedelmes. Aranypohárban méregital”. Egyik napon
                     égbeemelné a férfit, akit gyarló szive kedvel, másnap rossz kedvében a
                     poroszlók kezére adná. Ó, ti asszonyok, ti örök bosszuállók minden
                     férfikacajért, gondatlan percért, amelyben nem a ti imádástok foglaltatik. Most
                     rablók között állitanád világ csúfjára a szegény Bujdosót, mert elment mulatni
                     magát az unalmas romfalak közül! Reátok illik a régi mondás, hogy imádságos
                     könyvből is lehet imádkozni mások ellen.
               </p>
					<p>
                  Amanda összekulcsolt kézzel, lehajtott fejjel állt a szoba
                     közepén, nagy gond boritotta fellegét arcára, nem ügyelt a postamester
                     gorombaságaira.
               </p>
					<p>
                  - Megmenteni, megmenteni... - mormogta magában. - Az életemet
                     adnám, ha őt biztonságban tudnám, tul a határon.
               </p>
					<p>
                  A postamester megállott.
               </p>
					<p>
                  - Előbb elvesziteni, aztán megmenteni: ez az örök asszonyi. De nem
                     lehet kikaparni a holtat sirjából.
               </p>
					<p>
                  - Ő még nem halt meg, csak veszedelemben van, - suttogta Amanda. -
                     Ha igaz volna az, hogy a bakonyszéli postarablást Isztricsné követte el, akkor
                     ő is veszve van. Cinkosa volt.
               </p>
					<p>
                  - Asszony, megőrültél? - riadt fel Porti Ferke. - Csak egy
                     elmeháborodottnak jut eszébe a gazdag, előkelő asszonyságot gyanusitani
                     utonállással. Vigyázz a nyelvedre. A zsandárok már inában vannak annak a
                     két-három dezentornak, aki egy öreg Sobri-korabeli betyár vezetése alatt a régi
                     világot akarja feltámasztani az erdőben. Az akasztófán száradnak el, a kincstár
                     pedig megtériti a kárt.
               </p>
					<p>
                  - Bár igaza lenne urambátyámnak, - zokogott Amanda és könnyes
                     arcához vonta a postamester kezét. - Valóban őrültség a gazdag Isztricsnéről
                     feltételezni, hogy betyárkalandba keveredik, bármennyire rajongója a különös,
                     regényes dolgoknak.
               </p>
					<p>
                  - Azt mindenki tudja, hogy a posta nem tréfál.
               </p>
					<p>
                  - Csak mélyen kinzó aggodalmasságom festi elém a rémképet, -
                     folytatta Amanda. - Ő szilaj természetü és rajong a szilaj, elszánt nőkért.
                     Nagyrabecsüli a virtust az asszonyban, mint a legtöbb geniális férfi: azt
                     szereti, ha a nő parancsol neki, ha bálványképe mindenkinél különb. Hisz
                     emlékszik urambátyám, hogy már negyvennyolcban is becsukta őt a szobába Julia,
                     amikor kraváll volt az utcán.
               </p>
					<p>
                  - Emlékszem, - vallotta be nagynehezen a postás. - Kanagár a
                     vendég, komondor a gazda.
               </p>
					<p>
                  - Félő, hogy Isztricsnében végre feltalálta azt a női ideált, aki
                     majd erőszakosságával ismét belekergeti valamely veszedelembe, amint egykor
                     Julia elküldé őt Berényből Bem után, holott a költőnek már nem volt sem
                     egészsége, sem kedve ahhoz, hogy a csatákban résztvegyen.
               </p>
					<p>
                  - Igy beszélik.
               </p>
					<p>
                  - Félő, hogy ez az asszony visszaél hatalmával, amelyet a geniális
                     férfi felett gyakorol. Nagy becsülete van, mint a téli agárnak. Én csak gyönge
                     repkény voltam a márványoszlopon. Alázatosságom nem volt inyére.
               </p>
					<p>
                  Bár a postamester mélyen elmerült gondolataiba, erre a mondásra
                     mégis csak felemelte a fejét és tetőtől-talpig végignézte Amandát.
               </p>
					<p>
                  - A ténsasszony, aki hatfontos ágyugolyók között táncolt a
                     komáromi sáncon? Más szóval a ténsasszony nem küldené Abaujba a legényt, - mint
                     Veszprémben mondják? Aggszó, de igaz.
               </p>
					<p>
                  Amanda befejezte szereplését. Kivágta a postahivatal ajtaját és
                     kirohant a novemberben korán beköszöntő alkonyatba. Kendőjét szemére huzta,
                     amint belevágott a ködös országutba.
               </p>
					<p>
                  A postamester elgondolkozva nézett utána:
               </p>
					<p>
                  - Erre az asszonyra minden bizonnyal ráillik ez a vers:
               </p>
					<p>
                  Csak tégedet ne ismernélek.”
               </p>
					<p>
                  Bezárta a postát és a barátságos tiszttartólak felé indult, hogy e
                     tiszta körben felejtse az egykori markotányosné látogatását.
               </p>
				</div>
				<div type="chapter">
					<head>
                  „Szép vidéknek szépséges leánya...”
               </head>
					<p>
                  Az egykori Esterházy-házban, ahol a tiszttartó-család lakott, volt
                     egy szoba, amely a Balaton felé nyilott gyengéden sodrott függönyökkel boritott
                     ablakaival és ez volt a ház szentélye, mert itt függött a falon Petőfi Sándor
                     képe, amint egy vándor piktor egykor emlékezetből lefestette a költőt. Bizony
                     nem hasonlitott ez a kép Barabás vagy Orlai képéhez, de ki tudná, hogy
                     valójában milyen volt a költő, amikor eltünése után már néhány esztendő multán
                     ugy elenyészett alakja, hogy azt sem tudták némelyek bizonyosan, hogy szőke
                     volt, avagy barna?
               </p>
					<p>
                  Ez az arckép volt a ház kincse. Valamely régi Esterházy felejtette
                     itt az arcképet, miután a vándorpiktort megajándékozta. Az tovább ment és
                     keresett ismét egy házat, ahol néhány heti ellátásáért emlékbe hagyott egy
                     Petőfi-képet.
               </p>
					<p>
                  Azonkivül voltak a falon különböző rámák, amelyek alatt
                     beüvegezett kéziratok voltak. Ne higyje valaki, hogy talán a költő sajátkezü
                     kézirásában őriztek itt verseket, ott volt a másoló neve is a kép sarkában, aki
                     a kevésbé ismert Petőfi-verset „emlékül” leirta. Ilyesmivel kedveskedtek
                     egymásnak a kisasszonyok névnapkor vagy karácsonykor. Egy-egy kevésbé ismert
                     Petőfi-költemény felizgatta a közvéleményt, sok ál-Petőfi-vers is volt
                     forgalomban, amellyel kontárok próbálkoztak érdeklődést kelteni.
               </p>
					<p>
                  A legszebb gyüjteményük a másolt Petőfi-versekből a
                     Kandur-kisasszonyoknak volt Kisörsön.
               </p>
					<p>
                  A nyári befőzés után mindig maradt elegendő hólyagpapiros, amelyre
                     Juliska tollal és ecsettel lemásolhatta a kölcsönkapott költeményt. Némelyik
                     vers, különösen a szerelmesebb fajta, ugy ki volt pingálva pirossal, arannyal,
                     mint a mézeskalács. Most már csak üveges tótot kellett a postamesternek fogni,
                     és miután meggyőződött a tótról, hogy az egy kukkot sem tud az emigrációról, a
                     tót nekiült és üveg alá foglalta a verseket. Lovaslegény vitte a rámát valamely
                     jóbarátnőnek a Balaton környékére.
               </p>
					<p>
                  Kandur Juliska gyüjteményébe a legtöbb verset egy bizonyos
                     Hoszpoczky Levente nevü mérnöksegéd másolta. Kaligrafikus, kellően cicomázott
                     kézirása volt a mérnöksegédnek. Mikor ő leirta azt a mondatot, hogy: „Szép
                     vidéknek szépséges leánya!” - mindenkinek érezni kellett, hogy nem mindennapi
                     érzelmek vezetik a tollát.
               </p>
					<p>
                  A mérnöksegéd csaknem minden héten meglepte ujabb versekkel a
                     Kandur-kisasszonyokat. Bár nagyon elfoglalt ember volt, az Esterházy-udvarban,
                     mindig talált magának időt, hogy egy-egy könyvben meg nem jelent Petőfi-verset
                     megszerezzen és lemásoljon.
               </p>
					<p>
                  A postamester azt szokta mondani, hogy Hoszpoczkynak azért van
                     annyi ráérő ideje, mert nem hord magánál dugóhuzót, mint a mérnökök. Ezt a
                     titokzatos mondást pedig ugy kell értelmezni, hogy Hoszpoczky nem volt
                     borissza. Bolondos, különc ember volt már az apja is, lepkegyüjteménybe ölte a
                     vagyonát, még indiai lepkéi is voltak üveg alá zárt skatulyákban. A sötétkék,
                     ezüstös, aranyos, exotikus égboltozatot sugárzó lepkegyüjtemény csodájára járt
                     a környék, mig az időmultával porrá válott. Fiának az öreg nem hagyományozott
                     egyebet, mint a vitéziesen hangzó Levente nevet.
               </p>
					<p>
                  Most is, amikor a postamester benyitott a tiszttartó házba,
                     Kandurné és Zsuzsika a padláson voltak, a téli almát forgatták meg a
                     gyékényeken, a padlásról kiáltott le Zsuzsika:
               </p>
					<p>
                  - Hoszpoczky uj verseket hozott!
               </p>
					<p>
                  A postamester már tudta, hogy merre felé vegye az utját, de
                     mielőtt belépett volna a házba, kürtöt formált a két tenyeréből és felkiáltott
                     a padlásra:
               </p>
					<p>
                  - Nyomába vagyunk a bakonyszéli postarablóknak. Nagy
                     meglepetés.
               </p>
					<p>
                  De a hölgyek tovább forgatták az almákat, megszokták, hogy a
                     balatoni postamester soha sem jön „üres kézzel”.
               </p>
					<p>
                  Benn, a ház szentélyében nagy munka volt. A berámázott versek már
                     annyira betöltötték a szoba falát, hogy Hoszpoczkynak létrára kellett állani,
                     hogy az ujonnan hozott verseket felakaszthassa.
               </p>
					<p>
                  A létra tetejéről üdvözölte a postamestert a mérnöksegéd, akinek
                     mindig olyan piros volt az arca, mintha cinkét fogott volna. Belsőséges,
                     fáradhatatlan jókedv ült a két szemében, mintha az egész nagy világ az ő
                     mulatságára volna. Vannak ilyen csodálatos jókedvü lények az emberek között,
                     mintha valóban piros pünkösd napján jöttek volna a világra. Szinte kedve volna
                     az embernek olyant mondani, hogy elmuljon a boldog mosoly az arcukról. A
                     postamesternek volt ilyen mondanivaló a tarsolyában:
               </p>
					<p>
                  - Rossz hirt hozok: meghalt Vörösmarty! - kezdte.
               </p>
					<p>
                  (Ebben a házban egyébként is ugy szoktak a költőkről beszélni,
                     mint a legközelebbi hozzátartozókról.)
               </p>
					<p>
                  Hoszpoczky abban hagyta munkáját, most látta elkomolyodni a
                     postamester a vidor arcot.
               </p>
					<p>
                  - Éppen huszonöt esztendővel élte tul Kisfaludy Károlyt, válaszolt
                     a mérnöksegéd, aki nagymester volt a számolásban.
               </p>
					<p>
                  De Juliska előbb csak elsápadva nézett a postamester rézvörös
                     arcába, mintha ő volna az oka a költő halálának, aztán, mint jól nevelt
                     leánykához illik, kifutott a szobából, hogy könnyeit elrejtse. (Ennek a
                     postamesternek az arcán néha világosan ott fénylik a postakürt, pláne, amikor
                     rossz hirrel nyit be a házba. Miért is jön ilyenkor a házhoz Porti Ferke! Nem
                     tud magában tartani semmit öt percig sem.)
               </p>
					<p>
                  Hoszpoczky szomoruan nézett a leányka után:
               </p>
					<p>
                  - Hogy lehet a rossz hirrel ily módon belépni a házba?
               </p>
					<p>
                  - Vannak még különb mondanivalóim is! - felelt a postás és
                     levetette magát egy székbe, mintha nagyon elfáradt volna a rossz hirek
                     cipelésében.
               </p>
					<p>
                  Mi már tudjuk, hogy miféle hirek vannak a Porti Ferke táskájában,
                     de Hoszpoczky nem tudta, még sem érdeklődött. Őt most az a foglalkozás kötötte
                     le, hogy minél jobb helyet találjon a „Forrás és a folyam” cimü versnek,
                     ahonnan állandóan és pontosan elolvasható legyen a vers utolsó sora: „Te
                     vérzel, árva hal, szegény szivem!”
               </p>
					<p>
                  Egyik-másik verset tartalmazó képráma nemzeti szalaggal volt
                     körülvéve, trikolor-darabocskákkal, forradalmi vitézségi rendjelek
                     szalagocskáival, amelyeket a háznál megfordult bujdosó honvédek hagytak itt
                     emlékben. Ily rámába volt foglalva a „Talpra magyar” és igy volt az „Egy
                     gondolat bánt engemet”.
               </p>
					<p>
                  Másféle színes tulipánok, varrott piros rózsák, kék buzavirágok,
                     nyurga szarkalábak voltak fehér vászonra himezve és a vászon egy verset ágyalt
                     magába, amely egy Szalk-Szentmártonban kelt Petőfi-vers volt. Csikóbőrös kulacs
                     függött a Csokonaihoz irott költemény mellett a falon, hosszuszáru pipa
                     diszitette „Egy telem Debrecenben” cimü verset, fokos volt a Bünközsdi Bandiról
                     irott költemény mellett. Ócska honvédsapka csüngött fejfaként a „Vén
                     zászlótartó” felett. Érzelmes leány-gonddal, gyengéd kézzel volt ékesitve a
                     szoba négy fala. A költő szelleme lengett a levegőben. A sarokban, a tulipános
                     ládában elzárva azok a Petőfi-kötetek, amelyeket az ötvenes években kapni
                     lehetett. Csak az ablakszegen függött az idei kalendárium, István bácsi
                     naptára, amely nemcsak az országos vásárok jegyzékét és a postaállomások
                     névsorát tartalmazta, de vallásos olvasmányokkal is bővelkedett.
               </p>
					<p>
                  Hoszpoczky még mindig a létra tetején állt, a postamester
                     titokzatos arccal, összeszoritott szájjal, konok hallgatással foglalt helyet a
                     kanapén, amelynek fedővásznába az „Ebéd után” cimü vers néhány sora volt
                     himezve, Juliska nem tért vissza, pedig lassan beköszöntött a gyertyagyujtás
                     ideje, - amikor a lajtorja megingott a mérnöksegéd alatt.
               </p>
					<p>
                  - Mit keres Kisörsön novemberben a „Kisfaludy”? - kiáltott fel
                     Hoszpoczky, amint a felső ablakokon át a Balaton felé nézett.
               </p>
					<p>
                  De már erre Porti Ferke is talpra ugrott. Kisörsön legfeljebb a
                     vitorlás halászhajó szokott kikötni, amikor halvásár van a parton, de a büszke
                     „Kisfaludy”, a hosszu füstfátyolt eregető gőzhajó csak messzire a tavon, a
                     szemhatáron szokott elsiklani fehér testével.
               </p>
					<p>
                  A „Kisfaludy” valóban ott himbálódzott a Balatonon, ötven
                     lépésnyire a sürü nádastól, ahol még talált elég mély vizet a kerekei számára.
                     A postamester felkiáltott:
               </p>
					<p>
                  - Legalább is Esterházy érkezett meg, csak az ő kedvéért fütenek
                     be november végén a gőzhajóba.
               </p>
					<p>
                  A hajóról fehér füst röppent fel, majd tompa búgás hangzott.
               </p>
					<p>
                  - Ez nekünk szól! - ugrott Porti Ferke. - Bennünket hivnak a
                     gőzhajóról. Istenem, milyen izgalmas nap!
               </p>
					<p>
                  Mire az udvarra ért Hoszpoczky és a postamester, már
                     összegyülekezett az egész család. Kandur uram valahonnan a tehénistállóból
                     került elő, éppen most ugrándozott az ünneplő kabátjába, amely sehogy se akart
                     felférni széles vállaira. A nők a kezüket tördelték.
               </p>
					<p>
                  - A seprő keresztbe esett a küszöbön, - szólt Mariska asszony. -
                     Tudtam, hogy nem mulik el baj nélkül a nap.
               </p>
					<p>
                  - Ne jajgassatok, - kiáltott Kandur uram. - Bármi történt a
                     gőzhajóval, segitségére kell lennünk. Főzzetek vacsorát, bizonyosan emberek is
                     vannak a hajón.
               </p>
					<p>
                  A „Kisfaludy”-ról még egyszer felhangzott a hajókürt.
               </p>
					<p>
                  - Még elsülyed itt a szemünk láttára, - jajgatott a
                     tiszttartóné.
               </p>
					<p>
                  - Én azt hiszem, a grófék érkeztek meg, - vágott közbe a
                     postamester.
               </p>
					<p>
                  - No, akkor én a kútba ugrom, - siránkozott Mariska asszony. -
                     Nincs még bevasalva az ágynemü a tegnapelőtti nagymosásból.
               </p>
					<p>
                  - Gyerünk a partra, - vezényelt a tiszttartó. - Hé emberek,
                     köteleket, csákányokat, rudakat. Tudjunk segiteni baj esetén.
               </p>
					<p>
                  A gőzhajó harmadszor is jelt adott, amire oly izgalom vett erőt a
                     csendes tiszttartó-ház lakóin, hogy többen felkiáltottak:
               </p>
					<p>
                  - Már sülyed... Csak a kéménye látszik a tóból.
               </p>
					<p>
                  Körülbelül száz lépésnyire volt a part, a tiszttartóháztól.
                     Dinnyeföldek ugarán vágtattak előre a férfiak. Természetesen még nyoma sem volt
                     a mostani vasuti töltésnek, a szűz nádas mélyen, sürün nyult be a Balatonba. A
                     nádasban egy helyen bevágás volt, amelyen keskeny padló vezetett be a nagy
                     Balatonba. Itt szoktak valamikor az Esterházyak vadlibára lesni, innen szálltak
                     be a fürdőző grófnék a vizbe. Hosszu volt a padló, itt-ott elkorhadt.
               </p>
					<p>
                  - Csak ma ne szakadjon le, - fohászkodott Kandur uram
                     magában.
               </p>
					<p>
                  Mire a padló végére értek, akkorára már a csónak is odaért,
                     amelyet a Kisfaludyról eresztettek le. Egy tulipános szűrös,
                     árvalányhajkalapos, pörgebajszu fiatal férfi ugrott ki elsőnek a
                     csónakból.
               </p>
					<p>
                  - Adjon isten jó estét, - mondta palócos hanghordozással, amilyen
                     magyar beszédet soha sem hallottak itt a Balaton mellett. - Én Lisznyai Kálmán
                     vagyok és a balatoni postamestert keresem, aki állitólag Petőfi Sándort
                     rejtegeti.
               </p>
					<p>
                  Nesze neked Porti Ferke!
               </p>
					<p>
                  Ez lett a vége az örökös suttogásnak, járás-kelésnek,
                     ábrándozásnak! Most már az egész ország nevet a balatoni postamesteren. Vagy mi
                     több: még börtönbe is kerül végre összeesküvésért.
               </p>
					<p>
                  Ha Hoszpoczky meg nem kapja, bizony leszédül a keskeny padlóról a
                     Balatonba Porti Ferke.
               </p>
					<p>
                  - Ismeri a hazafiak közül valaki a balatoni postamestert? Hol
                     találhatnánk meg őt? Azért jöttünk Pestről, Füredről, hogy utánanézzünk ennek a
                     dolognak, amelyről maholnap egész Magyarország beszél. Már a gőzhajó-társaság
                     is átlátta küldetésünk fontosságát és rendelkezésünkre bocsátotta a
                     Kisfaludy-hajót. Reméljük, hogy a hazafiak nem cinkostársai a postamesternek,
                     aki egy ál-Petőfivel izgatja a közvéleményt? - Igy beszélt kemény szóval a
                     cifraszürös, magyar ruhás, csinos fiatalember, aki, ha valóban az, akinek
                     mondja magát: az ország legvidámabb, legkedvesebb, legderekabb cimborája, a
                     „Madarak Barátja”, felüdítője minden bús hazafinak, a szomoru idők isteni
                     ajándéka, a dalos Lisznyai Kálmán.
               </p>
					<p>
                  De hajh, ki tudná a mai időkben, hogy mit rejteget a cifra szűr?
                     Nem alattomos rendőrkém rejtezik-e a magyar ruha alatt. Mindennap hallani
                     léprecsalt hazafiakról, akiknek itt-ott eljárt a szájuk, aztán elfogták őket és
                     csak sokára jött felőlük hiradás a pesti Neugebäudeból!
               </p>
					<p>
                  Kandur uram visszanyerte nyugalmát, bár először meglehetősen
                     villámló szemmel mérte végig Porti Ferkét! No vén bünös, most felelj
                     magadért!... De előbbvaló a magyar becsület, a magyar barátság!
               </p>
					<p>
                  - Bizonyára mindenki ismeri e tájon a balatoni postamestert, igy
                     tehát ismerjük mi is. Holnap, vagy holnapután megtalálandják őt a téns urak, ha
                     ugyan nincsen valahol utban. Mert szokott ő néha uton lenni, a hivatala hozza
                     magával.
               </p>
					<p>
                  (Igy szólt Kandur uram, amiből megérthette Porti Ferke, hogy ha
                     valóban követett el valami olyan suskust, ami miatt menekülnie kell, hát itt az
                     idő, illa-berek. A tiszttartó sohasem avatkozott a postamester regényes
                     dolgaiba, nem tudhatta, hogy a fantasztikus Ferke csinált-e valami
                     csacsiságot.)
               </p>
					<p>
                  - Most pedig estére jár az idő, hát meghivom a téns urakat szerény
                     tiszttartói házamba, amint ezt jó gazdám Esterházy gróf ur meghagyá, hogy
                     vendégszerető és szives legyek a jámbor utasokhoz. Valami apróság akad
                     vacsorára is. Az éji nyugodalomnak se lesz hiányossága.
               </p>
					<p>
                  A szűrös vendég kinyujtotta a kezét:
               </p>
					<p>
                  - Hallottam Füreden tiszttartó ur jó hirnevét. Azt hiszem, kedves
                     emlékeim között irhatom be azt a napot, amelyet fedele alatt töltendek. A derék
                     hazafiak még nem vesztek ki Magyarországon.
               </p>
					<p>
                  A kisörsi tiszttartó lesütötte a szemét a megtisztelő
                     szavakra.
               </p>
					<p>
                  - Szegény, egyszerü emberek vagyunk, de vannak nálunk még
                     szegényebbek is, ahol még nagyobb a vendégszeretet. Minden ember ember.
               </p>
					<p>
                  - De nem minden ember emberséges ember, - forditotta a szót
                     Lisznyai.
               </p>
					<p>
                  A csónakból most egy zömök, oldalszakállas, bodoritott fürtü,
                     kékszemü, nevetős képü ifju ugrott fel a padlóra, magyaros ruhája volt, de
                     csizma helyett fénymázos cipő volt „luteránus” nadrágja (a magyar zsinóros
                     pantalló) alatt, fején kemény kalap, amint a divatos pesti gavallérok akkoriban
                     öltözködtek. Bő Lendvay-köpenyege festői ráncokban omlott le vállairól. Ilyen
                     meglepő arszlánt még nem láttak az örsi partok.
               </p>
					<p>
                  - Barátom, Lauka Gusztáv! - mutatta őt be Lisznyai.
               </p>
					<p>
                  A férfiak kezet ráztak. A mérnöksegéd hangosan megmondta a nevét,
                     amikor bemutatkozott. Kandur uram hátrafelé
                  farolt,
                  a postamester elébe, amikor rákerült volna a sor.
               </p>
					<p>
                  - Öreg barátunk, egykori indzsellér, - szólt a postamester
                     helyett, amivel nem is mondott valótlanságot.
               </p>
					<p>
                  - Becses neve? - kérdezte Lisznyai. - Én naplót szoktam irni
                     utazásaimról.
               </p>
					<p>
                  A postamester szorult, rákveres lett, hebegett. Jó barátja jutott
                     eszébe:
               </p>
					<p>
                  - Erdélyi Dani, - felelte és Istennek ajánlotta lelkét.
               </p>
					<p>
                  Lisznyai felnevetett:
               </p>
					<p>
                  - Halottam róla! - és pajkosan, de megértőleg nézett végig a
                     postamesteren. Talán éppen azt is tudja ez a nyájas, de álmatlanszemü
                     fiatalember, hogy Erdélyi Dani befagyott a sárba...
               </p>
					<p>
                  Most már aztán, miután könnyelmüen jóbarátját is bajba keverte a
                     balatoni postamester, nem volt számára egyéb tennivaló, mint nekimenni a
                     nádasnak, ahol az legsürübb, felkeresni a Balatont, ahol a legmélyebb.
               </p>
					<p>
                  A jólelkü tiszttartó észrevette Porti Ferke kétségbeesését. A
                     fülébe sugta tehát:
               </p>
					<p>
                  - Reggelig ne mozdulj. Akkor értesitelek.
               </p>
					<p>
                  És a postamester gyöngyöző homlokkal, nagyot fujva, észrevétlenül
                     elmaradt a haza felé ballagó vidám társaságtól. Teremtő isten, mit nem tett
                     volna meg egy órával előbb azért, hogy a bálványozott Lisznyai Kálmánnal, a
                     nemzet derüs mosolyával: Lauka Gusztávval együtt ülhessen a fehér
                     asztalnál!
               </p>
					<p>
                  Most pedig bujdosnia, menekülnie kell előlük, mint valami
                     gonosztevőnek. A végzet utjai kiszámithatatlanok. Jobb hazafiak kerültek már
                     börtönbe.
               </p>
					<p>
                  A postamester ment lehajtott, bús fejjel a ködszagu, deres
                     országuton, mint valami régi haramia. A félhold a badacsonyi hegyen állott és
                     némán nézett alá a leszüretelt hegyre. Porti Ferke azt gondolta magában, hogy
                     legjobb volna neki elbujni ott a hegyen, egy üres présházban, amig a veszedelem
                     elmulik felőle.
               </p>
					<p>
                  - - - - - - - - - - - - - - - - - - - - - - - - - - - - - - - - -
                     - - - - - - - - - - - - - - - - - - - - - - - - - - - - - - - -
               </p>
					<p>
                  Lendvay Mártonéhoz hasonlatos köpenyegét a szegre akasztotta Lauka
                     Gusztáv, az árvalányhajas kalapot áhitattal vette át Kandur Juliska a Lisznyai
                     kezéből és nemsokára elkezdődött a vacsora.
               </p>
					<p>
                  Mariska asszony szokás szerint irult-pirult, amint az egyes
                     fogások az asztalra kerültek, mentegetőzni se merészelt, mert hátha illetlen
                     dolgot cselekszik ezzel is. Elég baj, hogy a tepertős turóscsuszának nem
                     sikerült ugy a tésztája, amint szokott, de a lányoknak jóformán semmi hasznukat
                     nem lehetett venni, mióta megtudták, hogy kicsodák a vendégek, akik a
                     gőzhajóval érkeztek. Nem kellett volna a tésztagyurást bizni se Juliskára, se
                     Zsuzsikára, saját magának kellett volna azt is elvégezni, mint általában
                     mindent. Szerencsére még messze van a turóscsusza, addig tán történik valami
                     csoda!
               </p>
					<p>
                  Eleinte kinálgatni sem merte a vendégeket. Ki tudhatná, hogy
                     miféle fejedelmi koszthoz vannak szokva e kiváló férfiak. Örsön bizony nem
                     főznek ugy, mint az Angol királynőben. Habár a multkori füredi kiránduláson
                     látta, (de nem kóstolta), hogy a hires Esterházy-korcsma se ád más köritést a
                     fogolyhoz, mint ő. Régen mondja már az urának, hogy kellene egy alapos
                     szakácskönyvet venni, nem lehet örökké az irott receptekből dolgozni, amit az
                     öregasszonyok összeirtak és hagyományoztak. Változnak az emberek, az izlések,
                     ki tudná, hogy divat még manapság a tejfeles, paprikás csirke?
               </p>
					<p>
                  Ám hagyjuk Mariska asszonyt kétségbeesésében, amelyen ugy sem
                     segithetne emberi hatalom. (Bajban volt ő akkor is, hacsak a badacsonyi pap
                     utazott át a tájon, pedig az csak olyan egyszerü ember, hogy a saját
                     bicskájával eszik az ételből.)
               </p>
					<p>
                  Nézzük inkább a vendégeket, akiket a kisasszonyok jobbról-balról,
                     anyjuk helyett is kinálgatnak. (Volna nemulass másnap, ha nem tennék.)
               </p>
					<p>
                  A paprikáscsirkénél azt mondta Lauka:
               </p>
					<p>
                  - Vajjon megérti a német kakas, hogy mit kukorékol a magyar
                     kakas?
               </p>
					<p>
                  - Nincs közte kakas. Jércék, - felelt Zsuzsika nagy sietséggel és
                     ismét odalibbent a tállal a vendég baloldalára.
               </p>
					<p>
                  Lauka elszomorodva csóválta a fejét:
               </p>
					<p>
                  - Én akkor ebből nem ehetem.
               </p>
					<p>
                  A nők sóbálvánnyá meredtek.
               </p>
					<p>
                  - Ha tudtuk volna, - kotyogott Zsuzsika vérpiros arccal. - Van
                     nekünk kakasunk, kicsi is, meg nagy is. Azt tartják, hogy a kakasnak keményebb
                     a husa...
               </p>
					<p>
                  - Éppen azért kell minden német kakast megenni, - fejezte be Lauka
                     a korszak hangulatát jellemző viccet. - Ha megettük a németet, nem segit azon
                     már a Revalenta Arabica sem.
               </p>
					<p>
                  De Zsuzsika könyörgő tekintetének mégis csak engedett a költő és
                     másodszor is megtöltötte tányérját a remek csirkével.
               </p>
					<p>
                  - Tudják, hogy mi az a Revalenta Arabica? Egy gyógyszer, amely
                     minden betegséget meggyógyit. Szedtem én még szerelem ellen is, - folytatta a
                     költő.
               </p>
					<p>
                  (A felszolgáló kisasszonyok ismét vérpirosak lettek.)
               </p>
					<p>
                  - No de nem ajánlom senkinek, mert bizony nem használt az Arabica.
                     Ugyanezért éppen most tiltották ki Franciaországból is a gyógyszert. Kiderült,
                     hogy készitője nem Barry dü Barry, hanem egy Klug Krisztián nevü porosz
                     zsidó.
               </p>
					<p>
                  Lisznyai kevesebbet evett, inkább szomjazott. Pedig Kandur uram
                     még mindig nem töltötte meg a poharakat. Nagy zavarban volt a jóember, hogy
                     idei, tavalyi, vagy ó-borral kinálja a vendégeit. Mindegyikből szívott egy
                     pohos kancsóval. Csak azt várta, hogy szóhoz juthasson, mert illetlenségnek
                     vélte, hogy vendégei szavába vágjon:
               </p>
					<p>
                  - Az idei borunk kicsit fanyarkás, mert a hegyeken sok eső volt és
                     elázott a szüret. Igaz, hogy nagy szüret volt egész Magyarországon,
                     emberemlékezet óta nem termett annyi bor, mint 55-ben, de a nagy áldásnak a
                     minőség adja meg az árát.
               </p>
					<p>
                  Lisznyai bólintott.
               </p>
					<p>
                  - Azért csinálták az uj tizforintos bankót, hogy a kereskedőknek
                     legyen elég pénzük megvenni a temérdek bort.
               </p>
					<p>
                  - A tavalyi borunk nagyon édes, mert mindenki tele volt
                     reménységgel. Azt hitték a magyarok, hogy Szevasztopol után Magyarországra
                     kerül a sor. A szomszédunkban egy birtokos ember Iskendernek keresztelte a fiát
                     a bég tiszteletére.
               </p>
					<p>
                  - Sokan csalódtak gróf Ilinszkyben, a bégben, - bólintott
                     Lisznyai. - Jókai uj műve, a „Véres könyv” éppen karácsonyra hagyja el a
                     sajtót. Három forint pengőben lesz az ára. Nagy summa.
               </p>
					<p>
                  - Az ó-borunk arról a nyárról való, amikor a pesti jurátusok vére
                     a Dunántul összekeveredett a szerezsánok vérével és a szőlőtőkék között folyt.
                     Melyikből isznak a téns urak?
               </p>
					<p>
                  - Szerezsán-vért, - kiáltotta Lisznyai Kálmán.
               </p>
					<p>
                  (A tiszttartó öntött, de magában azt gondolta, hogy tulságosan
                     nyiltan, forradalmasan beszélnek ezek az ő vendégei. Jó volna a postamesternek
                     üzenni, hogy még az éjszaka folyamán kössön utilaput a talpára.)
               </p>
					<p>
                  A csirke után töltött káposzta következett apró karmenadlival.
                     Zsuzsika mentegetőzött az anyja helyett, mert a szegény asszony most már
                     bizonyosra vette, hogy ételei nem izlenek a vendégeknek, azért kivánják a bort.
                     Mennyivel könnyebb helyzete van a férfinak a háztartásban? Az csak megcsapolja
                     a hordót. A csap ereszt, a vendég felvidul.
               </p>
					<p>
                  Zsuzsika igy mentegetőzött:
               </p>
					<p>
                  - Engedjék meg, hogy ezzel a falusias étellel is megkináljuk a
                     téns urakat. Tudjuk jól, hogy ez nem valami módi eledel, de nálunk szokás, amig
                     a tél tart. Azt tartják, a töltött káposzta melegiti leginkább az
                     utasembert.
               </p>
					<p>
                  - Mikor volt az első fagy ezen a tájon? - kérdezte Lauka, mielőtt
                     a kinálást (balfelől) észrevette volna.
               </p>
					<p>
                  A tiszttartó felelt:
               </p>
					<p>
                  - Katalin napján, szokás szerint.
               </p>
					<p>
                  Lauka komoly arcot vágott:
               </p>
					<p>
                  - Akkor isteni és emberi törvény szerint érvényes a töltött
                     káposzta, - szólt és a háziak nagy örömére ismét derekasan hozzálátott a
                     falatozáshoz.
               </p>
					<p>
                  Lisznyai ellenben a borospoharakat kultiválta. Körömre ivott,
                     „faire rubis sur l’ongle”, mint Lauka megjegyezte. Nagyban barátkozott a
                     házigazdával:
               </p>
					<p>
                  - Tudja-e tiszttartó uram, hogy van már egy magyar találmány,
                     amely a cséplést megkönnyiti? Kézi cséplőgépnek hivják, kereken jár és
                     forgatják. Feltalálója a jeles hazafi, Vidats István.
               </p>
					<p>
                  A tiszttartó hivatalos komolysággal felelt:
               </p>
					<p>
                  - A mi uradalmainkban az a szokás, hogy szőlőkapálás idején egy
                     falu tótot lehozunk a felső vármegyékből. A lányok, asszonyok elvégzik a
                     szőlőben a teendőket, a férfiak learatnak, csépelnek, aztán hazamennek
                     őszkor.
               </p>
					<p>
                  - Elég baj, hogy a magyar még ennyi sorscsapása után sem szokott
                     hozzá, hogy maga végezze el a munkáját.
               </p>
					<p>
                  - Kicsiny ahhoz a mi népünk - felelt Kandur uram. - Tizszer annyi
                     magyarnak kellene lenni, mint amennyi van, akkor se győznénk a munkát. Szoktam
                     én néha gondolkozni, amikor azt a sok elpusztult szőlőt, használatlan mezőt,
                     idegen boltost, német vándorlegényt látom. Miért van az, hogy más országban
                     kitellik a népből a földmivelő osztályon kivül az iparos és kereskedő is? Egy
                     darabig azt gondoltam, hogy mindez azért van, mert nálunk mindenki prima donna
                     vagy prima don akar lenni. De mióta vénebb lettem, rájöttem, hogy nem mibennünk
                     van a hiba, hanem csak abban, hogy kevesen vagyunk magyarok.
               </p>
					<p>
                  Lauka Gusztáv nem szerette a szomoru beszélgetést, meg aztán
                     Kandur uram is hirtelen elhallgatott, mert a felesége lábát érezte a lábán.
                     Talán valami szamárságot mondott? Lisznyai a tenyerébe hajtotta a fejét, amint
                     maga elé nézett. De annál vigabb volt Lauka:
               </p>
					<p>
                  - Nem járt még erre a bolond porosz utazó, aki kígyókat fogdos?
                     Egész nyáron ott sétált a napernyője alatt a budai hegyek között, kezében egy
                     faolló, amellyel nyakon csipte a kigyókat. Az eleven kigyókat aztán elküldte
                     egy hazájabeli bankárnak, aki a világ minden részéből összegyüjti a
                     kigyó-fajtákat.
               </p>
					<p>
                  A nők borzongtak.
               </p>
					<p>
                  - Olyan ügyes volt a porosz, hogy faollójával az ürgét is
                     megfogta, amikor az kidugta fejét a lyukból.
               </p>
					<p>
                  Erre aztán nevetésre válott a borzongás.
               </p>
					<p>
                  - Nagy huncut kend, Lauka - mormogta Lisznyai a bajusza alatt,
                     miközben hörpintett a borából.
               </p>
					<p>
                  Lauka azonban nem hagyta magát. Tudott ő még vagy száz olyan
                     elmondani valót, amin a nők mosolyognak vagy szomorkodnak. Leginkább a
                     tiszttartóné játssza a figyelmes hallgatóságot, mert éppen ekkor került az
                     asztalra a „hirhedett” turóscsusza, amelynek puha tésztájáért Kandurnét az
                     egész Balaton környékén kibeszélik.
               </p>
					<p>
                  Lauka azonban változatlan étvággyal evett és beszélt:
               </p>
					<p>
                  - Mindenben ilyen élelmes a német. Itt van csak Schmeks, a tátrai
                     fürdő, ami nem is igazi németeké, hanem cipcereké. Meghivták a nyáron Tóth
                     Lőrincet, aki Tátrai leveleivel az egész világ figyelmét a Schmeks felé
                     irányitotta. Bezzeg Füreden koplalhat a magyar iró. Ők még mindig arra a
                     legbüszkébbek, hogy Wesselényi Miklós óta gróf Csáky uszta át a Balatont Füred
                     és Tihany között. Nem csoda, hogy pártolás hiányában öngyilkosok lesznek a
                     magyar irók. Igy legutóbb Ferenczy Teréz is sziven lőtte magát, akinek asztalán
                     az ugyancsak öngyilkos Czakó Zsigmond arcképét találták.
               </p>
					<p>
                  A nők megint ugy elszomorodtak, hogy egyiknek-másiknak (talán
                     Juliskának) a könnye is kicsordult. A furfangos Don Gunárosz tehát vigabbra
                     forditotta a szót:
               </p>
					<p>
                  - Az irók aztán ugy segitenek magukon, hogy nem esznek hust.
               </p>
					<p>
                  - Hust? - kérdezte egy alig hallható hang. - Hát mivel
                     táplálkoznak?
               </p>
					<p>
                  - Pesten egy kiló marhahus ára tizenkét krajcár, - folytatta
                     Lauka. - Jókain kivül egyetlen magyar iró sem engedheti meg magának ezt a
                     luxust. Ő is csak azért, mert az Üstökös bőven önt. Az irók faleveleket esznek.
                     Éppen az idén ősszel ültették tele a Nemzeti Muzeum környékét fákkal, Kubinyi
                     Ágoston igazgató már ebédet is adott - falevelekből. Azt mondják, ez
                     egészséges. Mert kelletlen ott a kincs, ahol jóegészség nincs.
               </p>
					<p>
                  Erre aztán megint csak nevettek a tiszttartó-hölgyek.
               </p>
					<p>
                  Lisznyai Kálmán mind borusabb lett a vacsora vége felé. Mintha
                     Apagyra készülődne a szeme... Olyan fájdalmas volt a tekintete, hogy a jó
                     tiszttartónak szájára fagyott a nyájas kinálgatás.
               </p>
					<p>
                  - Van egy kis töpörtyüs pogácsánk is, - mormogta
                     bizonytalankodva.
               </p>
					<p>
                  - Most már negyedszer megyek az ál-Petőfi nyomába, - szólalt meg
                     Lisznyai. - Nem tud megnyugodni a nemzet lelkiismerete a költő eltünésén,
                     háborog a fájdalom Vezuvja, árad a könnypatak, mint a tavaszi Tisza, a
                     keserüségtől behorpadnak a sirdombok a régi temetőkben, a boldogtalanságában
                     álomtalan magyar hazajáró kisértetet lát minden országuti feszületben, pedig
                     csak a könny homályositja el szemét.
               </p>
					<p>
                  A tiszttartó-család feszülten figyelt a Lisznyai bariton hangjára.
                     Bizonyosan azért kezdi ilyen szomoruan, hogy annál nagyobb legyen a csattanó.
                     Távol feküdt az örsi ház a nagyvilág országutjától, de annyit hallottak e
                     csendes fedél alatt is, hogy a „pajkos palóc” a legnagyobb tréfacsináló,
                     „dalidó”-iról országszerte beszéltek. Majd csak egyszerre kihuzza dolmánya
                     ujjából fodros, borjuszájas ingét, felkapja fokosát, félrecsapja a kalapját,
                     lesz nemulass asztalnak, széknek.
               </p>
					<p>
                  De Lisznyai eltolta magától a borospoharat, amelyet Kandur uram
                     éppen megtölteni készült:
               </p>
					<p>
                  - Mára elég volt, holnap tiszta fejjel kell ébrednem, mert nyomára
                     akarok jutni végre annak a fickónak, aki hol itt, hol amott bukkan fel az
                     országban és magát Petőfi Sándornak nevezi. Tisztességes honleányokat zavar meg
                     a lopott költemények elmondásával, jóhiszemü hazafiak rejtegetik őt, mint a
                     puskaport, gyermekek fát vágnak részére az erdőn, hogy télen ne fázzon, holott
                     ő maga legfeljebb erszényeket szokott vágni a vásárokon. Meg kell fogni végre
                     ennek a bujkáló szélhámosnak a krágliját, mert Pesten a Fehér Hattyuban vagy a
                     Tigrisben minden hónapban bezötyögteti magát egy-egy vidéki atyafi, aki borozás
                     közben, csurgó bajusz alatt, pántlikás kedvében tovább adja a hirt, hogy itt
                     is, amott is barátkozott Petőfivel. Egyszer az Érmellékről, máskor az unghi
                     berkekből jön a posta. Nagyitalu ember lehet az ipse, mert maholnap végigitta
                     egész Magyarországot. Holott már ebből is világosan látszik, hogy nem igazi
                     Petőfivel van dolguk a hazafiaknak, Petőfi irt bordalokat, de kis mértékkel
                     ivott. Félt a szívétől.
               </p>
					<p>
                  - Ezt magam is hallottam, - szólt közbe teljes tisztelettel Kandur
                     uram. - Habár a győri határban az van irva egy csárda falára: „Adósságom itt
                     három és fél pint bor, - Pokol volt torkom, Petőfi Sándor.”
               </p>
					<p>
                  - Szinész-gyerek kora óta nem csinált adósságot, sokkal büszkébb
                     volt, mint bárkitől kölcsönt fogadott volna el, - kiáltotta Lisznyai. -
                     Erényeivel örökké példaképe marad minden magyar költőnek. Tudott koplalni,
                     tudott fázni, de megalázkodni soha. Bármerre követtük nyomait az országban,
                     azokon a vidékeken, amelyeket egykor gyalogszerrel, vándorkedvvel bejárt,
                     bármerre jártunk a kis falvakban, tanyákon, ahol ő ismeretlenül, kutyaugatás
                     mellett elhaladt, mint láthatatlan üstökös, semerre nem halottuk, hogy
                     ajándékot vagy alamizsnát fogadott volna el. Mintha évekig nem evett, nem ivott
                     volna Petőfi, mintha örökké szabadban hált volna azokban az években, amelyeket
                     az ő vándoréveinek szoktunk nevezni! Barátait messzi vidékeken meglátogatta. Az
                     ember azt hinné, hogy azért keresi fel őket, hogy kipihenje fáradalmait,
                     megtöltse gyomrát, élvezze a házfedél barátságosságát. De betoppan, mint egy
                     felhő és tovább rohan, mint viharfelleg. A házigazda csalódottan, meglepetten
                     néz utána háza kapujából. Mit tett, amikor az éhség mardosá? Hová hajtotta
                     fejét, amikor betegség, gyöngeség lepte meg? Merre futamodott a bánatával, a
                     sajgó szivével? Hol irta az Apostol strófáit? Soha meg nem tudható titkok ezek
                     a költőről! Azt kell hinni, amit Táncsics Mihály mondott róla, hogy addig, mig
                     ő pihenni, gondolkozni a börtönbe járt, Petőfi ugyanekkor az emberek elől
                     eltünt, az égben, a magyar mennyországban járt. Csak a királyok és a koldusok
                     rendelkeznek annyi gőggel, amennyi Petőfiben volt. Soha sem panaszolta végtelen
                     szegénységét... Megmutatta örök időkre, hogy milyennek kell lenni a magyar
                     költőnek, akinek egyebe nincs, mint gőgje.
               </p>
					<p>
                  Odakünn feljött a hold és megállott a zordon Balaton felett.
               </p>
					<p>
                  Lisznyai az ebédlő ablakához állott, darab ideig gyönyörködni
                     látszott a komor novemberi estben, a halovány viztükörben, amelyen oly
                     bágyadtan mosolygott a hold, mint haldokló anya bucsuzik kisleánykájától, a
                     bozontos nádas fejét kapkodta a futamodó szélben, mintha kisértet járna
                     benne... messzire, ahol a Balaton összefolyt az éjszaka kárpitjával, egy szürke
                     vitorlás bárka küzdött a habokkal.
               </p>
					<p>
                  Gyönyörü a Balaton nappal, amikor a lélek andalogva száll tova a
                     versenyző sirályokkal, (amelyek néha hárman-négyen egy vonalban repülnek,
                     egymás mellett, szabályos távolságnyira egymástól és igen nagy szerencsét
                     jelentenek annak, aki ezt látja), de novemberi estén, amikor a közelgő tél
                     dudáját próbálgatja, hogy majd győzi-e elég szusszal a havas hónapokban,
                     megborzong a szemlélődő lelke és a halál országának véli a tó felett
                     elzárkózott sötétséget.
               </p>
					<p>
                  Lisznyai Kálmán talán ekkor látta a Balatont először életében,
                     mély szomoruság ereszkedett egyébként is borongós lelkére:
               </p>
					<p>
                  - Amig itt mindenféle futóbetyárok, vásári kóklerek visszaélnek a
                     Petőfi nevével, addig a költő valahol egy közös sirban fekszik a székely
                     gyalogokkal, az öreg népfelkelőkkel, akik nem menekültek elég gyorsan a muszka
                     elől Fejéregyházánál, mert soha sem volt kenyerük a futás. Sok tanu van arra,
                     hogy a költő egy patak hidján merengett a csatatér kellős közepében, amig az
                     ágyuk szóltak. Szomoru és szótlan volt ezen a napon, mintha érezte volna közeli
                     halálát. Bizonyosan Juliájára és Zoltán fiára gondolt ott a hidon, őket követte
                     futamodásukban, gondolataiban, amint Mezőberényből kihajtat a gyékényes szekér,
                     hogy Nagyváradon át Szatmármegyébe, Szendreyékhez igyekezzen.
               </p>
					<p>
                  - Fut a szekér, porzik az ut és a haloványképü, barna asszony mind
                     nagyobb félelemmel, aggódással szoritja magához a csecsemőt, aki a legbüszkébb
                     nevet viseli. Vajjon, elérik baj nélkül Váradot? Nem szállja meg ördög utközben
                     az ostorát pattogtató fuvarost, hogy kirabolja és meggyilkolja védtelen
                     utasait, amint ebben az időben, mikor keresztül-kasul folyt már a menekedés az
                     országban, gyakran megtörténik? Vagy, ami a halálnál is rosszabb: nem vet
                     szemet a gonosz ember utközben Julia madonnai szépségére?
               </p>
					<p>
                  - Ah, most érzi a költő, hogy nincs egyetlen barátja sem, akire
                     rábizhatná imádott nejét, féltett gyermekét, amig a hadjárat tart. Nincs más
                     megoldás, el kell fogadni az após keserü, de biztos házfedelét. Ettől olyan
                     borus a költő homloka ott a fejéregyházi mezőn, amig körülötte ágyugolyók
                     búgnak, sebesültek jajgatnak, füstbe, porba borulnak a messziségben a
                     háromszinü, Szűz-Máriás zászlók, néha eltünik egy, a porba zuhanván, a vén
                     zászlótartó véres teteme mellé.
               </p>
					<p>
                  ... Kiterjesztett karral állott Lisznyay Kálmán a szoba közepén.
                     Arcára látnoki hév rajzolódott, hangjában a honvédsereg dobjainak hangja, a
                     fegyvereinek ropogása hangzott a haldoklók honfi-fájdalmával, hogy a jelenlévők
                     szinte megkövülve hallgatták a költő előadását költő-társáról. Az öreg
                     tiszttartó munkától kérges tenyerébe hajtotta arcát. Őszülő, kondor fejével,
                     napbarnitott, barázdás arcával, lógós bajszával megtestesitője volt annak a
                     mindenkori magyarnak, amelynek seregét nemzetnek szokás hivni. Zsuzsika anyja
                     mellé bujt, mint veszedelem idején menekül a csirke a kotlós szárnya alá. A
                     jókedvü Lauka Gusztáv a földre szegezte szemeit. Lehetséges, hogy már más
                     alkalommal is hallotta ő Lisznyai előadását.
               </p>
					<p>
                  Ám Juliska szinte szoborrá válott a költő előadása alatt. Arcából
                     eltünt minden csepp vére, a keble hevesen hullámzott, kiegyenesitett derékkal,
                     szinte megnyulva ült helyén, mintha a fájdalom felé röppenő lelke magával
                     ragadná testét is. Kimondhatatlan érzelmek tükröződtek tekintetében. A rajongó
                     magyar hölgy hallgatta Petőfi Sándor halálának történetét.
               </p>
					<p>
                  A tiszttartóné jóságos, gömbölyü arcán halkan folydogáltak a
                     könnyek.
               </p>
					<p>
                  Gyakori jelenet volt ily megindultság, kifejezhetetlen bánat
                     azokban az években, amelyekből történetünket irjuk.
               </p>
					<p>
                  Lisznyai összefonta mellén a két karját és lehajtotta a fejét.
                     Pedig nem ártott volna, ha egy pillantást vet a sötét Balatonra. A szürke
                     vitorlás bárka már ott lebegett a nádasok előtt és a kikötőhelyet kereste.
                     Vajjon mit kutat egy idegen hajó novemberi estén az örsi partokon? A
                     tiszttartónak csak egy pillantást kellett volna vetni a hajóra és nyomban
                     megállapithatta volna, hogy a vitorlás nem is idevaló halászok bárkája. De
                     mindenki el volt foglalva a maga gondolataival, amelyek néha erősebbek a szél
                     zugásánál is.
               </p>
					<p>
                  Lisznyai igy folytatta:
               </p>
					<p>
                  - A költő tovább áll merengő állásában a kis hid karfájának
                     támaszkodva és a csata tovább dul a legboldogtalanabb mezőkön. Már délutánra
                     hajlik az idő és a küzdelem reggel óta folyik. A minden oldalról ellenségtől
                     környezett magyarság forgatja itt utoljára kardját, hogy azt többé vissza ne
                     dugja hüvelyébe, legfeljebb törötten ejtse ki kezéből. A honvédek izmai
                     megfeszülnek a halálos küzdésbe, egyiknek-másiknak arcát már világitja az a
                     belső fényesség, amely a lélek lámpásának utolsó lobogását mutatja.
                     Megszépülnek, megnemesednek a durva, poros, verejtékes arcok a csatatéri halál
                     előtt. Megannyi arkangyalok készülnek a végső percre, midőn ágyudörgés
                     közepette felszállnak a mennyországba. Döng a föld az ágyus-szekerek alatt,
                     reng a lég a halál ércszárnyainak csapkodásától, a nyári föld mohón issza be a
                     kiömlött vért, mint kiéhezett szörnyeteg. Ifju honvédek fektetik a porba
                     arcukat sirós, gyermeki panasszal, mintha édesanyjuk ölébe térnének. Erős
                     férfiak bosszusan rugnak, csapkodnak maguk körül, mielőtt megadnák lelküket
                     annak a sötét országutnak, amely megnyilik a haldoklók előtt. Ősz, öreg emberek
                     elnyujtózkodnak a mezőn. Kezüket összekulcsolják mellükön, mintha otthon,
                     nyoszolyában érte volna őket a halál.
               </p>
					<p>
                  - A költő pedig nézi a verejtékben uszó küzdőket, a békén
                     megpihenteket, mintha a végzet megbénitotta volna lábait, nem tud egy lépést
                     tenni, a halál már nyakába dobta pányváját, hogy el ne mozdulhasson a kis
                     hidról, amelyhez mindinkább közeledett a csata, a hátráló honvédsereg.
               </p>
					<p>
                  - Talán a mértéktelen fájdalom hazája és családja sorsáért:
                     markolta meg oly erővel a Petőfi szivét, hogy nem volt már kedve kitérni a
                     gördülő halálszekér elől?
               </p>
					<p>
                  - Talán a végzet elvette öntudatát, látását a veszélytől,
                     gyermekké lett, aki nem látja a veszedelmet, amelybe sodródott?
               </p>
					<p>
                  - Sokaknak érthetetlen, hogy Petőfi a csata végéig a kis hidon
                     tartózkodott, anélkül, hogy menekült volna arra felé, amerre már a nap is
                     leszállni készült a véres csata után. Ezért mondják sokan, hogy a költő kereste
                     a halált e csatában; és hogy biztosabban megtalálja, még fegyvert sem vett
                     magához, kihajtott nyaku, vászon katonazubbony volt rajta, amely zubbony olyan
                     volt, mint a közlegényeké, nem pedig, mint az őrnagyoké. Petőfi közlegényi
                     öltözetben halt meg. Egyforma lett halálában azokkal, akikhez ama gyönyörü
                     költeményét irta: Tiszteljétek a közkatonákat!
               </p>
					<p>
                  - Ekkor a nap már elérte az erdős hegyhátakat és a magyar sereg
                     futni kezdett. Zürzavar, bús, riadt lárma, mint égő házban rekedtek sikoltása
                     töltötte meg a levegőt. Száguldó, gyötrelmesen igyekvő lábak verték fel a port.
                     Zörögve hullottak el a fegyverek az ut mentében, vad bölényekként törtettek
                     véreskezü katonák, üvöltött a föld, a lég, néha valaki elbukott és a többiek
                     belényekkentették bakancsaikkal a felsikoltó életet.
               </p>
					<p>
                  - A porfellegeken, füst-csapatokon, lebukó és felhullámzó
                     emberfőkön át a messziségben megjelent Bem tábornok fehér tolla, mint a sirály
                     a tengeren. És a jól ismert fehér toll mind messzibb és messzibb tünt el az
                     alkonyodó naptól véresre festett porfüggönyben. És Petőfi még ekkor sem mozdult
                     merengő helyzetéből. Nem látta a futamodókat, nem látta a csata elvesztését,
                     egy vers járt a fejében, amelyet nyomban le is akart irni. Kukorica-nadrágjának
                     a zsebében mindig volt összehajtogatott papiros és irón. A hid karfájára
                     fektette a papirost és irni kezdett...
               </p>
					<p>
                  ... A bárka odakünn a Balatonon egyenlő fekete lett az éjszakával,
                     a hold elbujdosott a tihanyi kettős-tornyok megett, a habzugás a sötétségben
                     ugy hallatszott, mint a felhők között szóló hattyuk éneke, a bárka megtalálta a
                     hosszu padló végén a kikötőcölöpöt, amelyet a hajósok, halászok a legsürübb
                     sötétségben is látnak. Halk fegyverzörgés hallatszott a bárkáról. Egyetlen
                     világosság volt messzi tájon az a gyertyafény, amely a tiszttartó-lak vasrácsos
                     ablakán kisugárzott és gyengéd ösvényt vont a nádasig, mint valami őrtálló
                     angyal utját, amely éjszakánkint a jámbor emberekre vigyáz. Ezen a derengő
                     ösvényen vonult a fegyvercsörgés a ház felé.
               </p>
					<p>
                  Az ebédlőben a társaság még mindig visszafojtott lélekzettel
                     hallgatta Lisznyai Kálmán előadását.
               </p>
					<p>
                  - Talán ekkor kezdte irni legszebb versét, amint a hattyu
                     gyönyörüen dalol halála előtt. Mi lehetett kezdő sora, elgondolása, témája a
                     költeménynek, amelyet Petőfi a fejéregyházi sikon, a hid karfáján, a végzet
                     által halálra itélve irt? Soha sem tudhattuk meg. De látták őt többen a futók
                     közül, akik felismerték az andalgó, veszélyt nem sejtő poétát. Isten áldotta
                     jószivek a maguk halálos veszedelmében sem mulasztották el a figyelmeztető
                     kiáltást.
               </p>
					<p>
                  - De a költő tétovázott, mintha nem hitte volna a veszélyt, hisz a
                     honvéd seregek abban az időben már többször megfutamodtak vaklármától is.
                     Csüggedt a hadak szive, megsebesedtek a lábak a hónapokig tartó hátrálásban.
                     Talán azt hitte a költő, hogy a gyáván megrendültek menekedése a mezei
                     porfelleg, a sereg zöme még áll valahol sziklaszilárdan szemközt az ellennel.
                     Tovább irta tehát versét a nap lehunyó sugárinál. Azt hihette, hogy az
                     történik, ami a hosszu hadjáratban máskor is megesett az öreg népfölkelő
                     honvéddel, eszébe jutott estefelé kis háza, vénecske felesége, beszédes
                     pulyája, félig kiszivott pipája, csendes jó éjszakája, kis földje, amelyen már
                     pirosodik a törökbuza szeme, és a népfölkelő otthagyta a csatát, hogy még
                     egyszer láthassa a házőrző kutyáját.
               </p>
					<p>
                  - Pedig most az történt, hogy Bem egész hadserege megfutamodott az
                     oroszok előtt. Amikor észbetért a versiró poéta, a sikság szélén, ott, ahol a
                     pornak biborszine volt, feltünedeztek Szkáriátin kozák tábornok szürke lovasai.
                     Előrenyujtott dsidával, lovuk nyakára fekve száguldtak előre a vérszomjas
                     katonák, akiknek szemük láttára esett el a délelőtti harcban tábornokuk,
                     állitólag Bem egyetlen ágyulövésétől. A törpe kozák lovak kinyujtották
                     testüket, farkuk vizszintes irányban uszott mögöttük, a dárdák hegyén
                     évszázados harci dicsőség és tanultság, amint egy vonalban, mint egy ércfelleg
                     rontott előre a két ezred kozák annak a maroknyi honvédzászlóaljnak, amely
                     tüskés sünként összehuzódott előtte a mező közepén.
               </p>
					<p>
                  - Bem gyalogosai most sem felejtették el a szuronnyal való
                     védekezést a támadó lovasság ellen. Nemcsak a kardnak volt hat vágása, amely
                     hatvágás évszázadokon át a világ első katonájává tette a magyar huszárt, hanem
                     a szuronyos fegyvernek is volt ugyanannyi, a mellyel a muszkák bevonulása előtt
                     diadalmasan megállotta helyét a honvéd Windischgrätz és Slick vértesei
                     ellen.
               </p>
					<p>
                  - Szuronyszegezve várta a dsidások rohamát a zászlóalj. A
                     biborfergeteg a szürke lóördögökkel vihar szárnyán közelgett. Az egész
                     szemhatár megtelt szürke lovakkal, nyergükben hasaló szakállas, kucsmás, vad
                     tekintetü lovasokkal, a napsugár még egyszer felragyogott, mintha számlálni
                     akarná a százszoros ellenséggel szemközt hány magyar honvéd állotta meg helyét,
                     Petőfi kitágult szemmel, megdicsőült arccal, lobogó hajjal, megkövülve állott
                     helyén, amint nemzete e dicsőséges vértanuságát, hallatlan vitézségét, mint egy
                     utolsó ajándékot, amellyel a lehunyó élet kedveskedett a sokat szenvedett
                     költőnek, szemügyre vette.
               </p>
					<p>
                  - Most már igazán nem jutott eszébe se a menekülés, se a versirás,
                     amint a maroknyi honvédsereg önfeláldozását látta a mezőn. Megfujták valahol a
                     trombitát, mintha hangszerétől bucsuzna a honvéd, utoljára pörögtek a dobok,
                     Zrinyi Miklós lelke szállott átal a mezőn és harsogva tört fel a honvédek
                     névtelen kiáltásában. Petőfi összekulcsolta a kezét és nagyot sóhajtott. Ime az
                     uristen megadta neki, hogy láthassa, nem csalódott vitéz nemzetében... A
                     magyarság egész történelmét, hősies önfeláldozását, mindenkori
                     halálraszántságát mutatta a kép. Egyszerü föld népe, székely és magyar fiuk
                     álltak ott a sikon, akik talán soha sem gondoltak azelőtt arra, hogy őseik
                     ugyanigy álltak meg helyükön századokkal előbb a lófarkas ozmán zászlók előtt
                     és most ime ugyanazt cselekszik, amit a multban apáik, gondolkozás, félelem,
                     ingadozás nélkül feláldozzák életüket hazájukért.
               </p>
					<p>
                  - Ó, te jó édesanya, te szegény Haza, mily csodálatos szeretetet
                     tudsz te lövelni gyermekeidbe vész esetén!
               </p>
					<p>
                  - Petőfi állt, mint egy szobor. És már az utolsó menekülő huszár
                     is elfutott mellette. „Ugorj fel pajtás, a hátam mögé, elbir a lovam!” -
                     kiáltotta a varjasbajuszu Lenkey-huszár. De Petőfi nem is válaszolt, nem tudta
                     levenni tekintetét a haláltváró honvédekről.
               </p>
					<p>
                  - Robaj, csattanás, nyerités, orditás, átok, káromkodás, orosz és
                     magyar végüvöltés töltötte meg a levegőt, amidőn a dsidások összeütköztek a
                     honvédekkel. Szuronyok elgörbültek, dsidák a levegőbe emelkedtek, paripák két
                     lábra álltak, honvédek a porba hullottak, kézzel, foggal, ököllel folyt a harc
                     a hullámzó mezőn, mint a tengeren az örvény. A háromszinü zászló magosra
                     emelkedett, mintha az eget hivná végső segitségül a magyarság. A nap letünt az
                     erdős hegyhátak mögött. Akkor ért az örvényhez a második sor kozák lovasság,
                     megannyi fekete lovas, tatárkucsmás dsidás és a harc sorsa el volt döntve.
                     Hatvan-hetven honvéd, aki még talpon tudott maradni az égiháboruhoz hasonló
                     roham után, menekülő futásban közelgett a kis hid felé, ahol Petőfi
                     elszörnyedve állott.
               </p>
					<p>
                  - Egy véres fejü, kisértet-fehér arcu, ősz szakállu dobos volt az,
                     aki legelőször a hidra ért. Mintha a másvilágról menekedett volna,
                     megfehéredett a rettenettől, amit odaát látott:
               </p>
					<p>
                  - Anyám! Édes anyám! - hörögte és elbukott, mielőtt a hidra
                     tehette volna a lábát. Az arca, amint meghemperedett a porban, hamuszürke
                     lett.
               </p>
					<p>
                  - Két testvér rohant kézenfogva, az egyik tizenhat éves ifju,
                     akinek honvéddolmányán, a vállon vérző, sötét foltot vert a dsida, a másik
                     huszonöt-huszonhat esztendős bátya homlokára szoritotta a balkezét, az ujjai
                     között apró patakokban folydogált vére. A két honvéd már tántorgott, amikor a
                     hidra ért.
               </p>
					<p>
                  - Megálljatok! - kiáltotta Petőfi. És a távolba, előre
                     mutatott.
               </p>
					<p>
                  - A Küküllő partján, mintha a földből nőtt volna ki, hosszu sorban
                     zárkózott fel két ezred doni kozák, elzárván a menekülés utját. Nyargaltak a
                     lovasok az alkonyatban, mint széltől üzött fellegek. De már egy kis rés
                     látszott, ahol kék volt az ég, amelyet még nem boritottak el a felhők. Ezen a
                     keskeny résen, mint malomban a liszt, ömlött a menekülők serege.
               </p>
					<p>
                  - Arra bátyja, - kiáltotta a fiatalabb testvér, és vonszolta
                     magával a vérző fejüt. Mintha madárijesztők indultak volna meg a mezőkön, ugy
                     tántorgott az esti szellőben a két honvéd.
               </p>
					<p>
                  - Most ujabb futamodók serege érte el a hidat. Az üldözöttek vad,
                     kétségbeejtő, szorongó arcai bukkantak fel, mint áradó folyam szokta sodorni a
                     halotti arculatu, fekete fatönköket. El-eltünik egyik arc a másik árnyékában, a
                     szemek ugy lobognak, mint halottak estéjén a temetői mécsesek, de ott is van
                     különbség a lángok között. Elhagyta az isten, elhagyta a lélek ezeket a
                     szerencsétleneket, törtetve vitték koloncnehéz tagjaikat, nyitott szájukon már
                     nem jött hang, fedetlen fejükön a hajzat olyan kacsafark módjára göndörödött,
                     mint gyermekkorukban, amikor a tanitó meghuzta, siránkozás, bucsujárós bánat ül
                     a menekvő szemében... de némely arcok, a legkeményebbek, a legsötétebbek vad
                     bosszuállással tekintgettek vissza a csatatérre, mintha visszatérni akarnának,
                     hogy ott valakit agyonüssenek.
               </p>
					<p>
                  - Megálljatok! - toppant elébük Petőfi és rámutatott a sötét
                     szemhatárra, amelyen az utolsó rést is betöltötte már a felnyomuló ellenség.
                     Kozák elől, kozák hátul!
               </p>
					<p>
                  - De a futók egy percre sem lassitották futásukat, mintha
                     csodálatos büszkeséggel bizakodtak volna az előttük álló ellenségben, amellyel
                     még nem verekedtek, mint a mögöttük jövővel. A kopott, rongyos bakancsok
                     robogva verték a port tovább, a kávébarna szakadt dolmányok szétnyiltak, hogy
                     meztelen, kormos mellük szabadon lihegett a katonáknak, egyik, az előfutók
                     közül, elhajitotta a sapkáját, a mögötte vágtatók ugyanezt cselekedték, mintha
                     valami nagy tehertől könnyebbednének. A mező kétoldalt megtelt honvédsapkákkal,
                     mint eldobált dinnyehajakkal. Igy futottak azok, akiket a paradicsomból üztek
                     ki. Hová, merre? Hol van itt valaki, aki ösmeri az utat? Mi van ott a kukoricás
                     végén? Hol van egy csőszház, ahol be lehetne kötözni a sebet?
               </p>
					<p>
                  - Öregapó jött fiára támaszkodva, sántikálva. Olyan öreg volt már
                     a honvéd, amilyen tán nincs egész Erdélyben! Nagy fehér szakálla, mint a
                     prófétáké. A halántékán kék erek hálózata, mintha az élet összevissza gubancolt
                     csomóját, kioldhatatlan talányát mutatná. Miért ment az öreg a csatába, holott
                     már lábai csak oly erőtlenül mozogtak, mint a pók letépett lábai? Mely indulat
                     ragadta ki őt a vénség kemencéje mellől, amikor a szivben már csak alig pislog
                     néhány tűztojáska? Nem győzte bevárni a halált csendes fekhelyén, elment oda,
                     ahol azt többé el nem kerülheti?
               </p>
					<p>
                  - Menekülj fiam, én már nem birok tovább menni, - lihegte erőtlen,
                     szinevesztett hangon az öreg és két kezével a hid karfájába kapaszkodott.
               </p>
					<p>
                  - Apám! - felelt a napbarnitott, merevszemü, sörtehaju földmives
                     fiu, aki olyan derekasan viselte eddig magát apja támogatásában, amilyen derék
                     csak a magyar paraszt tud lenni, ha valóban derék ember. - Üljön kend a hátamra
                     viszem tovább.
               </p>
					<p>
                  - Az öreg a távolba mutatott, a szemhatárt elzáró lovasságra:
               </p>
					<p>
                  - Hasztalan. Látod ott a muszkát? Magadnak is elég dolgod lesz
                     odáig... Vigyázz kis szegénységünkre.
               </p>
					<p>
                  - Az öreg kezét nyujtotta fiának. De az még habozott a kezet
                     elfogadni.
               </p>
					<p>
                  - A törökbuzának vedd az utat, ott elrejtőznénk. Én levetem a
                     katonakabátot, a szakállam miatt nem bántanak. Csak valami feszület volna itt,
                     ahová felmászhatnék, akkor biztosan mentve volnék, - ravaszkodott az öreg.
               </p>
					<p>
                  - A fiu segitett apjának a dolmány levetésében, a kabátot a hid
                     alá dugta, aztán kezét nyujtotta a vénségnek.
               </p>
					<p>
                  - Isten áldja meg édesapám!
               </p>
					<p>
                  - Téged is fiam.
               </p>
					<p>
                  - Igy váltak, egyszerüen, hangos megindultság, könnyhullatás
                     nélkül, mint elválnak beteg társuktól ősszel a vándormadarak, amikor a messzi
                     utra elindulnak.
               </p>
					<p>
                  - És Petőfi még mindig nem mozdult.
               </p>
					<p>
                  - Megbűvölten, szinte életerejét veszitetten állott helyén.
                     Varázslat vagy végzet volt az, amely a kis hidhoz láncolta? Kialudt benne
                     minden életösztön? Számot vetett talán a menekülés lehetetlenségével és megadta
                     magát sorsának?
               </p>
					<p>
                  - Senkivel sem váltott egy szót sem, pedig sokan elfutamodtak
                     előtte a hidacskán. Állt, mint szobor. Mit érzett, mit gondolt magában, amikor
                     a halált látta közelegni? Talán erőt öntött bele annak az öreg földmivesnek a
                     nyugalma, aki mellette kuporgott a hidon?
               </p>
					<p>
                  - Azt mondják, a csatatérről menekvők elveszitik tiszta
                     öntudatukat. Olyan dolgokat cselekednek, amelyről nem tudnának számot adni. Igy
                     történt Petőfivel is. Egy futó csoport akarata ellenére magával sodorta, bár
                     bizonyos, hogy nem akarta elhagyni a hidat, ahol annyi ideig tartózkodott, hogy
                     eszébe jutott volna a menekvés.
               </p>
					<p>
                  - Most már csak néhány percig látjuk a csillagot. Jajgató,
                     sebesült honvédekkel, sapka nélkül, nyitott kabátban fut, amig megered az orra
                     vére. Az utolsó maradvány volt az, amely elhagyta a csatamezőt, amelyhez Petőfi
                     csatlakozott. Ha az ég valamennyi angyala segitségére jött volna, akkor sem
                     menekülhet az orditó lovasok elől.
               </p>
					<p>
                  - Valaki még annyit tud róla, hogy látta letérni őt az országutról
                     a törökbuzába...
               </p>
					<p>
                  ... A mélységes meghatott csendességet, amely Lisznyai szavait
                     követte, ebben a percben a gyertyalángok fellobbanása és hirtelen
                     fegyvercsörgés követte.
               </p>
					<p>
                  A zsandárok toppantak be a házba, akik Lisznyai Kálmánt és Lauka
                     Gusztávot „összeesküvés” gyanuja miatt lefogták.
               </p>
				</div>
				<div type="chapter">
					<head>
                  Mit látott a postamester?
               </head>
					<p>
                  A postamester lovat nyergelt és vágtatott.
               </p>
					<p>
                  Nem ugyan oly szenvedélyes, mindenre elszánt tempóban nyargalt,
                     mint francia forradalombeli kollégája XVI. Lajos után, csak zötyögtetve,
                     öregesen ügetve, amint novemberi éjszakán lehet lovagolni egy öreg magyar
                     postamesternek.
               </p>
					<p>
                  Két dolog köttette fel a sarkantyut Porti Ferkével; először saját
                     biztonságáért aggódott, bár bévülről igen jól tudta, hogy Lisznyai Kálmántól és
                     Lauka Gusztávtól igaz magyar embernek nem kell tartani, ám az ekkori idők tele
                     voltak láthatatlan félelmekkel, titkos aggódásokkal, ki tudná, hogyan végződik
                     a tréfa, amelyet az ország két legnagyobb tréfacsinálója kezdett a jámbor
                     balatoni postamesterrel? Másodszor Isztrics grófnénak akart szivességet tenni a
                     postamester, midőn idejében figyelmezteti a veszedelemre, amely egyrészt a
                     bosszuálló Amanda, másrészt az ál-Petőfit kereső pesti irók részéről fenyegeti.
                     (Öreg legény volt Porti Ferke, de már akkor megilletődött a grófné bájaitól,
                     amikor az még komisszárius leány volt és az akkori meghatottságot nem
                     felejtette el a taplós-sziv.)
               </p>
					<p>
                  Legvégül pedig melegen, mint hamu, amely alatt néhány parázska
                     rejtezik: tartogatott egy gondolatot a postamester. Ez a féltett, ápolt
                     gondolat pedig az volt, hogy az egész hitetlen világ csalódhatik a
                     takácslegényben, mégis csak kiderül egyszer, hogy valóban a bujdosó Petőfi
                     Sándor ő! Mily ragyogó elégtétele leend akkor Porti Ferkének, hogy a költő
                     megmentésére sietett, amikor mindenki elhagyta!
               </p>
					<p>
                  Már reggeledett, oly szomoruan, mint novemberben szokott, amikor a
                     szőlők piros levelein őszhajakat hágy a dér, megannyi öregemberek arculatai,
                     amelyek majd a koporsóban is megtartják vörösségüket, mert nem a vértől van az,
                     hanem a veres bortól. A mezőkön felejtett sárgatökök messziről világitottak,
                     mintha minden kis parasztföldnek meg volna a maga földi holdja. A
                     madárijesztőkről leszakadt az utolsó gunya, legfeljebb egy-egy ócska kalapot
                     ringatott a borzongó szél a karó fején. A fonnyadt kökénybokron, vérmes ecetfán
                     cinke ugrott, rövidet füttyentett, mintha ennyit jelentene az egész élet. Piros
                     kukoricacsövek lógtak ki egy fehérfalu, nádtetős ház padlásáról. Dülőut mentén
                     állott a ház, lehetett béresház vagy majorsági épület. Csak azok tudták, akik
                     hosszu idő óta ismerősek e környéken, hogy ez a ház arról nevezetes, hogy itt
                     huzódott meg Sobri Jóska, amikor időről-időre elhagyta a Bakony erdőségét.
                     Kinek a jóvoltából rejtőzött itt? Okosabb nem bolygatni a régi
                     történeteket.
               </p>
					<p>
                  A postamester nem számitott rosszul, amikor ezt a régi
                     Sobri-tanyát kereste. Messze volt az falutól, várostól, de nem messzi a
                     Bakonytól.
               </p>
					<p>
                  A ház körül még állott a sárga, kemény kukorica és élesen zörgött
                     fagyos leveleivel a reggeli szélben. A szélen a napraforgókból már kiszedték a
                     madarak a szemeket és azok megvakultan bámultak a messziségben. Keréknyom nem
                     látszott erre felé, ellenben egy régi kutágasról gatyás ölyv nézett szét a
                     vidéken. Ehhez a kutágashoz kötötte a lovát a postamester, ő maga bement a
                     kukoricásba, amely rövid, magyaros kabátját ugy megsimogatta, mintha
                     betyár-szűr lett volna az.
               </p>
					<p>
                  A kukorica között csaknem a házig kúszott Porti Ferke.
               </p>
					<p>
                  Őszhaja volt már a gyepnek, amely a Sobri-lak udvarát benőtte, de
                     akkor jött fel a nap és fénylő üvegcserepekkel szórta tele az udvart. Ott volt
                     a ház körül a vén dió, amely szereti az emberek által is lakott területeket, az
                     öreg eperfa, amelyen kuvik kiáltott és az akác, amely őszidőben attól retteg,
                     hogy télire eltüzelik. Egyébként semmi jel sem mutatta, hogy ember lakik a
                     házban, egy árva kakas sem kukorékolt, csak a verebek lármáztak az eresz alatt.
                     A puszta-ház felett pókfonalat sodort a szél... Nem lehet valami mulatságos
                     élete annak, akinek itt kell lakni.
               </p>
					<p>
                  A postamester alig vigyázott negyedóráig, amikor a házban
                     köhintett valaki és fordult a zsinegre járó kilincs az ajtón. Szőkeszakállu,
                     borzas, álmos, elvadultképü fiatalember lépett ki, mintha egy rab hagyná el
                     celláját.
               </p>
					<p>
                  Nagyot nyujtózkodott a szabad levegőn. Papucsban volt, ócska
                     vászonnadrág fedte lábszárait, de vállán cifra, selyemmel kivarrott, prémes
                     bekecs volt, amelynek szabásán látszott, hogy asszonyra mérték valaha.
               </p>
					<p>
                  A postamesternek nagyot dobbant a szive. „Ez ő!” - gondolta
                     magában.
               </p>
					<p>
                  A Bujdosó meglehetősen nyomorult állapotban volt, nyilván ugy
                     unatkozott, mint egy láncra kötött kutya, amelynek az is örömet és
                     változatosságot jelent, ha vakaróznia kell. A barátságos házikóban pedig bőven
                     lehetett bolha, amely a Bujdosó vérét szivta.
               </p>
					<p>
                  Bágyadtan sütkérezett a napon, mint egy beteg, aztán szalonnát,
                     kenyeret vett elő, amelyet oly bánatosan evett, mintha utolsó étkezése volna. A
                     szalonnabőrt jól levakargatta, de nem volt mellette eb, amelynek odavethette
                     volna a maradékot. Majd a pálinkás üvegbe nézett és olyan hosszu, fájdalmas
                     kortyot vett, mintha keserü orvosságot nyelt volna. Mindenképen szánalomra
                     méltó ember volt.
               </p>
					<p>
                  Aztán nekiült irni az eresz alatt álló asztalkához. Egy könyvből
                     másolt, nyilván verseket, mert néha nagyon cifrázta a nagybetüket. Fejét hol
                     jobb vállára, hol bal vállára hajtotta, amint az elkészült sorban
                     gyönyörködött. Nagyokat sóhajtott, sokszor megtörölte a ludtollat sürü hajában.
                     A postamester megmerevedve guggolt a kukoricásban. Milyen egyhangu élete van
                     egy szegény Bujdosónak, akiről az egész ország beszél!
               </p>
					<p>
                  A bujdosó megunta az irkálást, leejtette az egyik papucsát és a
                     mezitelen lábát nézte nagy figyelemmel, olykor, változatosság kedvéért
                     megmozgatta a lába nagyujját. „Épen olyan nagy lába van, mint a takácsoknak!” -
                     gondolta magában Porti Ferke.
               </p>
					<p>
                  A nap feljebb emelkedett, de a Bujdosó nem mozdult, nem moccant a
                     postamester sem. Olyan csend és nyugalom honolt a tájon, mint ősz végén szokott
                     lenni Magyarországon, mintha a világ végén volnánk.
               </p>
					<p>
                  Porti Ferke éppen egy régen visszafojtott köhögési ingertől
                     fulladozott, amikor hirtelen lódobogás hangzott fel a dülőuton. A Bujdosó is
                     meghallotta a közelgő zajt, mert hirtelen abban hagyta eddigi foglalkozását és
                     gyors buzgalommal irni kezdett, mint rossz tanuló, aki tanitóját hallja.
               </p>
					<p>
                  Isztricsné jött meg. Lovaglóruhája előkelőbb minden divatlap
                     mellékleténél. Fénylő kis kalap fején, amilyent Angliában viselnek a ladyk.
                     Csodálatos jelenség az elhagyott ház udvarán. Lovagló-vesszője gombján
                     szikrázott a napsugár.
               </p>
					<p>
                  „Ó, ha látnátok őt Győr- és Vas vármegye gavallérjai, akik
                     körülrajongjátok dudolgató méhekként a virágszép dámát!” - gondolta magában
                     Porti Ferke.
               </p>
					<p>
                  A bujdosó felállott az urnő előtt, mint rab porkolábja előtt.
               </p>
					<p>
                  - Látom, hogy nem tölti henyéléssel az idejét, - szólt a grófné
                     lovaglópálcájával a papirosokra mutatva. - Halljuk tehát a legujabb
                     költeményt.
               </p>
					<p>
                  A bujdosó megcsókolta Isztricsné keztyüs kezét és a papirosról
                     olvasni kezdte az országszerte ismert költeményt, amelynek cime „A
                     vándorlegény”:
               </p>
					<p>
                  Üres az én hasam is.”
               </p>
					<p>
                  Isztricsné felnevetett, mintha csiklandozták volna. Megveregette a
                     bujdosó vállát.
               </p>
					<p>
                  - Ó, én jól értem önt, felesleges tovább folytatni a verset.
                     Belátom, hogy az utóbbi időben elhanyagoltam önt, de vannak bizonyos társadalmi
                     kötelességek, amelyek alól nem vonhatja ki magát a magamfajta nő. De most majd
                     mindent helyrepótolunk, amit elmulasztottunk.
               </p>
					<p>
                  - Köszönöm kegyes pártfogását! - felelt hajlongva a bujdosó. - De
                     én meg vagyok elégedve e helyen, nem akarok többé se gróf, se báró lenni.
                     Legjobban szeretek egyedül lenni.
               </p>
					<p>
                  A grófné idegesen forgatta pálcáját:
               </p>
					<p>
                  - Ismét az a félszeg álszerénység ébredt fel önben, amely néha ugy
                     meglepi, mint valami betegség. Már sokszor mondtam, hogy önnek nem kell
                     szerénynek lennie, sokkal többet megérdemel, mint bárki Magyarországon...
               </p>
					<p>
                  - Igen, több botot! - szólt a bujdosó.
               </p>
					<p>
                  - Boszorkányos! - kiáltott a szépasszony. - Darab időre magára
                     hagytam és ezalatt elővették a téveszmék! Nem, ön nem maradhat itt tovább, a
                     magány felőrli idegeit. Bizonyosan ismét álmatlan éjszakája volt...
               </p>
					<p>
                  - Türhetően aludtam. Semmit sem álmodtam.
               </p>
					<p>
                  - Az ön magatartása tulajdonképen a legsértőbb, amit egy hölggyel
                     szemben elkövethetnek. Mindig elfelejti, hogy kivel van dolga. Olyan brutálisan
                     őszinte, mint egy csárdalánnyal. Hogy lehet azt mondani egy nőnek, aki
                     meglehetős veszedelemnek teszi ki magát ön miatt: hogy mit sem álmodott az
                     éjszaka? Ön azelőtt sokkal rajongóbb volt a nőkkel szemben, azt lehetne
                     mondani, hogy rabszolgája volt minden leánynak, akinek nem volt hályog a
                     szemén. Éppen a napokban került kezembe egy régebbi verse, amelyet
                     Szalk-Szentmártonban irt egy leányhoz, akire féltékeny volt! Ön ugy látszik:
                     nem is féltékeny rám?
               </p>
					<p>
                  - Hogyan merészelnék, grófné?
               </p>
					<p>
                  - Igen, igen, itt van a hiba, hogy ön nem mer féltékeny lenni! -
                     folytatta Isztricsné. - A magunkfajta asszonyok elvárják, hogy a férfiak
                     szenvedjenek értünk. Minket nem lehet leszakitani, mint egy csárdalányt, aztán
                     tovább menni fütyörészve. Mondták nekem a jóakaróim, hogy ön soha sem fogja
                     levetkezni paraszti származását, hisz soha sem volt dolga urinőkkel, akik
                     nevelték, finomitották volna. A vadvirág került utjába, nem pedig az üvegházi
                     rózsa. Tenyeres-talpas parasztnők, bazsarózsa-arcu pesztonkák, ábrándos,
                     levendulás falusi kisasszonyok érdekelték önt, akikkel konyhán vagy mosóteknő
                     mellett találkozott. Kutyaugatás mellett merengett a falusi torony mögött
                     álldogáló holdvilágnál vagy négyökrös szekéren ballagott. Figyelmeztettek
                     jóembereim, hogy ön a tiszttartó kisasszonyhoz, ama Juliához is hütlen lett,
                     amikor a szinésznő szoknyáját libegni látta Debrecenben! Ön a leghiresebb
                     csapodár, szoknyakergető, akinek élete azzal telt, hogy verset irt minden
                     boglyashaju, mosdatlan leányzóhoz.
               </p>
					<p>
                  - Bocsánat, grófné, én nem voltam se csapodár, se
                     szoknyakergető.
               </p>
					<p>
                  - Igen, ez az, ön mindig betegségére hivatkozik, amely ott a
                     csatamezőn érte önt, midőn élve eltemették és oly idegrázkódáson ment átal,
                     hogy egész multját elfeledte. Az istenek különös adománya volt ez a felejtés,
                     amely adománnyal utoljára tüntették ki kedvencüket. Képzelem, mily rettenetes
                     volna az élete, ha pontosan emlékezne Juliájára és tudná, hogy mi történt
                     azóta?
               </p>
					<p>
                  A bujdosó vállat vont és közönyösen nézett maga elé.
               </p>
					<p>
                  A grófné szenvedélyességét felbőszitette ez a közöny:
               </p>
					<p>
                  - De én megfogadtam, hogy fel fogom rázni önt tespedtségéből,
                     élettelenségéből. Sok makrancos ló volt már a kezem alatt, makacs embert is
                     ösmertem. Valamennyi között ön a legmakacsabb. De én nem nyugszom addig, amig
                     ön ismét érző, szenvedő, régi ember nem lesz! Azt akarom, hogy megint tudjon
                     sóhajtani és sirni, amikor senki sem látja. Azt akarom, hogy a gyötrelmes
                     szenvedélytől ne jöjjön álom a szemeire. Ön nem fogja nekem soká mondani, hogy
                     nem álmodott semmit! Álmai lesznek, hogy riadtan ugrik ki ágyából. Szenvedni
                     fog, hogy csak az én kezem simogatására tud megnyugodni. Majd én felgyujtom
                     ujra a vulkánt, amely elaludt az ön szivében. Ember, te még nem ismersz
                     engem!
               </p>
					<p>
                  Isztricsné oly hevesen hadonászott lovaglóvesszőjével, hogy a
                     bujdosó ijedtében féllábra állott és a felemelt lábával kezdte dörzsölgetni
                     térdét.
               </p>
					<p>
                  „Miss Ellen, a világhirü oroszlán-szeliditőnő se lehet különb,” -
                     gondolta magában a kukoricás között a postamester és jól meghuzódott.
               </p>
					<p>
                  - Különben tegyen le az örökös rettegésről, barátom, mert a
                     veszedelem darab időre elvonult erről a környékről a főváros felé. Ugy
                     beszélik, hogy Pesten járkál most egy Petőfi Sándor, aki aranyórákat emel a
                     fogadókból! És Horvát tanárnét ijesztgeti a Fa-téren, ahová az irónő gondolatok
                     gyüjtése céljából jár. Itt most nyugodtan járhat-kelhet Bujdosó ur, akár
                     kastélyomban is időzhet néhány napig, hogy kipihenje vidám társaságban a magány
                     gyötrelmeit.
               </p>
					<p>
                  A bujdosó nemet intett a fejével, ugyancsak hevesen megrázta fejét
                     a postamester a kukorica között.
               </p>
					<p>
                  Isztricsné felkiáltott:
               </p>
					<p>
                  - Mi az? Ön vonakodik? Cserben akar hagyni, mikor összes vendégeim
                     értesültek már arról, hogy a kastélynak érdekes látogatója lesz? Megérkeztek
                     Skublicsék három kisasszonyleányukkal, itt vannak szarvaskendi Sibrikék két
                     gyönyörü menyecske-leányukkal, Hertelendy Pál, Ányos Gábor, a környéknek
                     apraja-nagyja... Sőt vándorszinészeket is várunk András napjára, ha idejében
                     meg tudnak szökni Pápáról.
               </p>
					<p>
                  A bujdosó most már a lábával tett tagadó mozdulatokat, miután a
                     fejét nem merte mozditani. A postamester rejtekhelyén izzadni kezdett. Tyü,
                     micsoda veszedelem van itt keletkezőben! Ez a hiú asszony összegyüjtötte
                     házához az egész Dunántult, hogy a bujdosót ünnepelje. És sejtelme sincs arról,
                     hogy a bujdosót a legnagyobb baj fenyegeti.
               </p>
					<p>
                  - Vegye ön magára azt az öltönyt, amelyben az emberek közé szokott
                     járni. Szedje rendbe haját, mossa meg arcát, subickolja ki csizmáját, -
                     folytatta a kérlelhetetlen asszonyság. - Velem fog jönni.
               </p>
					<p>
                  - Ó én szerencsétlen flótás! - siránkozott a bujdosó. - Ismét mily
                     beláthatatlan bajok jönnek fejemre.
               </p>
					<p>
                  - Semmi baja sem lesz önnek az én házamnál. Ünnepelni fogják önt.
                     A nők magukkal hozták stambuchjaikat, a férfiak a jókedvüket. Remélem, nem
                     felejtett még el bordalokat énekelni?
               </p>
					<p>
                  - Vajjon, kinek énekelnek itt?
               </p>
					<p>
                  - Felesleges az asszonyoknak udvarolnia, miután mindenki tudja,
                     hogy az én tulajdonom. Különben pedig, ha rosszul viselné magát, vagy
                     engedetlenkedne, elviszem önt olyan helyre, a Bakony kellős közepébe, ahonnan
                     aztán nincs többé szabadulás.
               </p>
					<p>
                  (Az Isztricsek ősei török rabszolgákat tartottak. Tán ebből az
                     időből maradtak az asszonyság emlékezetében a parancsoló szavak.)
               </p>
					<p>
                  A bujdosó belátta, hogy nem lehet tréfálni. Ugyanez volt a
                     véleménye Porti Ferkének, amint hátrálni kezdett a kukoricásban
                     négykézláb.
               </p>
					<p>
                  „Kapitális asszony, de nem jó a körme közé kerülni, könnyen
                     bezárja az embert!” - gondolta magában Porti Ferke.
               </p>
					<p>
                  Sóhajtva ért vissza lovához az elhagyott kutágashoz.
               </p>
					<p>
                  Mit tegyen, hogy elmulassza a veszedelmet a Bujdosóról és
                     Isztricsnéről? Bizonyos, hogy Lisznyai és Lauka azóta már utban vannak
                     Isztricsné kastélya felé, hogy fülöncsipjék az ál-Petőfit. (A postamester
                     természetesen nem tudta még, hogy a pesti gavallérok is foglyul estek azóta.)
                     Másfelől a közelben lehet már a vérszomjas Amanda is, aki bizony beváltja
                     fenyegetését, országos botrány kerekedik a dologból, az ujságok majd erről
                     irnak, akár világgá lehet menni, Porti Ferke beállhat második bujdosónak, ha
                     ugyan lesz valaki, ki elrejti.
               </p>
					<p>
                  Ott állt a macskanadrágos, bús, nagybajuszu, fehérhaju postamester
                     lova nyergére támaszkodva, fejét oly mélyen lehajtotta, mintha az ország minden
                     gondja az ő fejére szakadt volna. Nem volt ebben a percben tanácstalanabb ember
                     Porti Ferkén kivül a Dunántul. Öregember létére nem is érezte a fáradtságot az
                     éjszakai lovaglástól, a hűvös, napfényes novemberi reggel kipirositotta
                     arcát.
               </p>
					<p>
                  „Mily jó volna otthon lenni és a postát kinyitni!” - sóhajtott
                     magában az idegen tájon.
               </p>
					<p>
                  De a végzet vitte őt; felült lovára és toronyirányt haladt
                     előre.
               </p>
				</div>
				<div type="chapter">
					<head>
                  Betyár, szerelem, bor
               </head>
					<p>
                  Amanda borszállitó emberek szekerén utazott és igy vidám
                     társaságban tette meg az utat.
               </p>
					<p>
                  A borszállitás minden időben igen mulatságos foglalkozás volt. A
                     kocsisok, szállitók gyalogszerrel kisérik a szekereket és utközben stációt
                     tartanak, hogy a mindig kéznél lévő furóval alig látható lyukat furjanak a
                     hordón. A lyukba szalmaszál vagy vékony nád kerül. A szalmaszálon át bögrébe
                     csurog a badacsonyi bor. Tapolcáig minden hordót meg lehet furni. Nincsen olyan
                     szem, amely a lepecsételt hordón az eltömött lyukacskát észrevegye.
               </p>
					<p>
                  Sok furcsaság, mondanivaló jut eszükbe a borszállitó embereknek az
                     első fagy után. A jó hideg levegőn piros adomákat mesélgetnek egymás között. A
                     lovacskák csendesen haladnak a hegyek alatt, a füstös oldalu bögre kézről-kézre
                     jár. Potomság a gond, az aluszékony hegyek között messzire hallatszik az
                     ostorcserdités. Jobb egy lámpás elül, mint kettő hátul.
               </p>
					<p>
                  Csak Amanda lelkéről nem mulik el a setétség, akármilyen vigan
                     vannak utitársai. A gondolata folyton ott járt vetélytársnője körül. Az egész
                     világ bliktri egy asszony sértettségéhez mérve. Még arra sem vetett ügyet, hogy
                     egy helyen disznót pörköltek az ut mentén és jókedvü emberek, piros asszonyok,
                     bámész gyerekek állták körül a látványosságot. A gazda nagy szakértelemmel
                     vetett szalmát vasvillájával arra a helyre, ahol szükséges volt. Disznónak,
                     fösvénynek holta után haszna.
               </p>
					<p>
                  V.-be érkezve, Amanda bucsut vett derüs utitársaitól. (Messze van
                     még a budai vám, odáig sokszor megszomjaznak a fuvarosok. Nem szenvedhetik
                     szájukban a bort.) Délutánra hajolt a nap, minden tuladunai ember tudja, hogy a
                     nagyszerü Sloff ügyvéd urral ilyenkor már nem lehet peres ügyekről beszélni, de
                     annál inkább a pincében csillagászatról, természettudományról, históriáról és
                     költészetről. Bor a bogara.
               </p>
					<p>
                  Valóban ott ült most is a sündisznó hajzatu ügyvéd ur a pincében,
                     de még egyedül volt, mert ő olyan korán szokott megérkezni a rendes borivó
                     helyére, amidőn az „ebéd ize” még a szájában volt. Amanda itt kereste fel az
                     ügyvédet.
               </p>
					<p>
                  - Nos, hugom, talán beadta a kulcsot a vén Radics és baj van a
                     hagyaték körül? - kérdezte a fiskális.
               </p>
					<p>
                  - Isten éltesse soká a bátyámat, ő nélküle már régen koldusbotra
                     jutottam volna.
               </p>
					<p>
                  - Nem fog az öregen az „artéria klerózis” sem. De még a paralizis
                     jegyei is csak akkor mutatkoznak, amikor egymagában van a vén csont és hangosan
                     vitatkozik önmagával. A minapában, mikor a nagy takarékban (ahová én kölcsönért
                     mentem) találkoztam az öreggel, megütögettem a térdét, mint a legujabb orvosi
                     tudomány előirja. Ugy rugott a lába, mint egy csikóé. Száz esztendeig is
                     elélhet, pedig több bort ivott, mint kegyed vizet látott.
               </p>
					<p>
                  - Hadd éljen. Jó ember az, csak a hire rossz.
               </p>
					<p>
                  - Ejnye, be jámbor kedvében kapom hugomat! Ennek a nagyfene
                     kegyességnek nem lehet más oka, mint a szerelem. Akkor szoktak megjuhászkodni
                     az asszonyok. Szerelem búra visz.
               </p>
					<p>
                  Amanda elmosolyodott a bölcs ember szavaira:
               </p>
					<p>
                  - Nem vagyok én szerelmes, csak bosszus!
               </p>
					<p>
                  És Amanda röviden elmondta bosszuságát Isztricsnével a bujdosó
                     elszöktetése miatt.
               </p>
					<p>
                  Sloff ügyvéd ur összeráncolta a homlokát, egy másodpercig
                     gondolkozott, aztán vigan felkiáltott:
               </p>
					<p>
                  - Hisz éppen erre a betegségre leltem én kurát. Hamis, zamat
                     nélküli figura volt az ön elszökött bujdosója. Valóban nem lesz egyéb, mint
                     takácslegény, aminek tiszta óráiban mondja magát. Az igazi Petőfi hollétét én
                     tudom. Lepipáljuk Isztricsnét! Rosszul fog ott főni a lencséje.
               </p>
					<p>
                  Amanda ugy megfeledkezett magáról, hogy összetette a két kezét,
                     mint a templomban.
               </p>
					<p>
                  - Skorpió-csipés volna ez a hiú asszonynak!
               </p>
					<p>
                  Sloff ügyvéd ur nem sokáig töltötte az időt.
               </p>
					<p>
                  - Alkonyattal visszajövök! - vetette oda a pince gazdájának,
                     felkapta sarkig érő bundáját, a fejébe nyomta fekete báránysapkáját és
                     Amandának utat engedve, kilépkedett a pincéből.
               </p>
					<p>
                  Apró pelyhekben hullt a hó. Sloff ügyvéd ur fölemelt orral
                     szagolgatta a hóeséssel jött szelet. „Tartós lesz az idő, mert füst-szagu a
                     szél.”
               </p>
					<p>
                  Amandát jobbkéz felől eresztve, kacskaringós, kisvárosi utcákon,
                     földreereszkedett ablakok és kapuk mentén ballagott az öreg fiskális. Néha
                     elmosolyodott a bajusza alatt, megállt: köhögni, aztán megint csak mosolygott,
                     amikor Amanda elkomolyodott arcára esett a tekintete.
               </p>
					<p>
                  - Mind ilyenek a nők. Egy kis sértés miatt gondolkozás nélkül
                     felgyujtanák az egész várost. Vagy hatra, vagy vakra.
               </p>
					<p>
                  - Tán hagynék magammal packázni? - kérdezte Amanda elcsodálkozva.
                     - Akárhány mértföld, csak közel legyen.
               </p>
					<p>
                  - Nem éri meg az a legény, hogy egy lépést tegyünk érte. De most
                     már benne vagyunk, hát csak menjünk, - folytatta fejét rázogatva Sloff ügyvéd
                     ur és mind kifelé vezette a városból Amandát.
               </p>
					<p>
                  - Egy hete érkezett a városba ez a bizonyos és Erdélyi Dani
                     fedezte fel, amikor a muzsikus cigányoknál aludt az alvégen. De hát mindjárt
                     látni fogja őt, hugom. Azt előre mondhatom, hogy szemrevalóbb ember a régi
                     embernél.
               </p>
					<p>
                  - Molnár vagyok, mint a kövesdi Krisztus, - felelt megadással
                     Amanda.
               </p>
					<p>
                  A város végén földbe csuszott viskóban egy barna, szilajképü,
                     lobogó szemü, mokány külsejü fiatalember lakott.
               </p>
					<p>
                  Amint látogatói megérkeztek: szokás szerint lehuzta csizmáját és
                     megmutatta a véraláfutásokat és sebeket, amelyeket a börtön vasbilincse hagyott
                     lábán. Azután lekuporodott a szoba közepére és karját ugy illesztette lábához,
                     mintha nehéz vasban ülne. Aztán felvett a sarokból egy darab kőkemény kenyeret,
                     megmutatta látogatóinak, mire azok hiába próbálták a kenyeret megtörni, a
                     fiatalember azonban megmutatta, hogy kell abba beleharapni.
               </p>
					<p>
                  Mindezideig egy hangos szót sem engedett ki száján a titokzatos
                     idegen, csak mély, nehéz sóhajtások hagyták el mellét, könnyeket dörzsölt ki
                     szeméből és szivére szoritotta a kezét.
               </p>
					<p>
                  Sloff ügyvéd ur keritett egy széket, amelyre Amandát leültette a
                     koldustanyán. A hideg tűzhelyen egy fekete macska aludt, amiből Amanda azt
                     következtette, hogy néha lobogni szokott itt a láng is. Régi képeslapokból való
                     fametszet volt a falra ragasztva, amiből Amanda megint csak azt kalkulálta ki,
                     hogy asszonyféle is meg szokott fordulni a tanyán.
               </p>
					<p>
                  - Nyugodtan beszélhet a leányasszony előtt, ő nem fogja elárulni,
                     - biztatta Sloff a szótlan fiatalembert.
               </p>
					<p>
                  - Nincs több beszélni valóm. Láttak mindent. Börtönből jövök, -
                     felelt heves, halk, de mégis durva hangon a cigányképü.
               </p>
					<p>
                  - Azt mondja el a leányasszonynak, hogy miért ült nehéz
                     vasban?
               </p>
					<p>
                  - Amiért a legtöbb becsületes ember. A hazáért.
               </p>
					<p>
                  - De miért itélték el?
               </p>
					<p>
                  - Rám fogták, hogy zsivány vagyok, - felelt elkeseredetten az
                     ifju. Aztán elszavalta nyomban a következő verset:
               </p>
					<p>
                  Száraz fának száradó gyümölcse.”
               </p>
					<p>
                  Amanda fürkészve nézegette a fiatalembert. Kihajtott galléros
                     szennyes ing, ócska katonanadrág fedte a testét. Nagyon illett szájába „A
                     zsiványság vége” cimü vers, mert arca valóban ugy el tudott sötétedni, mint egy
                     haramjáé. Kunkorgós, fekete bajsza, lobogós, zilált hajzata, mélytűzű tekintete
                     csakugyan odavaló volt a Bakony sürüjébe.
               </p>
					<p>
                  - A leányasszony segiteni akar, ha elmondja az igazat, - folytatta
                     a vallatást Sloff tekintetes ur.
               </p>
					<p>
                  A cigányképü versekben felelt:
               </p>
					<p>
                  Hirök mégis elfelejtve már.”
               </p>
					<p>
                  Sloff ügyvéd a vállára tette a kezét a fiatalembernek:
               </p>
					<p>
                  - Ha ön csakugyan az, akinek némelyek suttogva mondják e környék
                     szegény, de jószivü lakosai közül, akkor nyomoruságának vége lesz. A
                     leányasszony majd gondoskodik önről.
               </p>
					<p>
                  Az ifju igy felelt:
               </p>
					<p>
                  Őszi ködként ült szívem felett.”
               </p>
					<p>
                  Amanda az arcát a tenyerébe hajtotta, amint hosszan, elgondolkozva
                     nézegette a fiatalembert és hallgatta az ismerős, drágalátos verseket. Néhány
                     himlőfoltot fedezett fel a fiatalember arcán, de azt mondják, hogy a Költő arca
                     is kissé ragyás volt...
               </p>
					<p>
                  Halkan kopogtak az odu ajtaján. Öreg, tarka cigányasszony füstös
                     fazékban paszulylevest hozott.
               </p>
					<p>
                  - Jószivvel adjuk. Már csak a Pilla Anikó miatt is, - rebegte a
                     fogatlan vénasszony. - Váljék kedves egészségére.
               </p>
					<p>
                  Az ifju átvette az ajándékot. És e verssel fizetett.
               </p>
					<p>
                  Örömében sirva fakadott.”
               </p>
					<p>
                  A vénasszony megindultan állott a küszöbön.
               </p>
					<p>
                  - Kedves, tegye majd a fazekat az ajtó elé, mert nincs több
                     fazekunk.
               </p>
					<p>
                  És csendesen behuzta az ajtót.
               </p>
					<p>
                  - A szegények jó háza a mennyeknek áldása, - rebegte Amanda.
               </p>
					<p>
                  A barna legény ugyancsak ki volt éhezve. A földre telepedett, lába
                     közé vette a fazekat és mohón kanalazta a cigányok levesét.
               </p>
					<p>
                  Az első kanálnál azt mondta:
               </p>
					<p>
                  - Ezt Szilaj Pista küldi.
               </p>
					<p>
                  A másodiknál:
               </p>
					<p>
                  - Büngözsdi Bandiért!
               </p>
					<p>
                  A harmadiknál:
               </p>
					<p>
                  - Ez pedig a „Piroslik már a fákon a levél...” cimü
                     költeményemért.
               </p>
					<p>
                  Minden kanálnál Petőfi Sándor egy másik betyárversét idézte, amig
                     a fazék kiürült és az ajtó elé tette. Nemsokára hallatszottak odakünn a
                     csoszogó, félénk léptek.
               </p>
					<p>
                  Az ifju megtörölte a száját és szemét rávetette Amandára, hogy az
                     ludbőrös lett a tekintetétől.
               </p>
					<p>
                  - Mit tagadjam, szép kisasszony? Bizony én betyár voltam fiatal
                     koromban is, meg később is, amikor ugy hozta a sors. Sohase kérdezte tőlem
                     senki, hogy miből élek, mit ebédelek, amikor keresztül-kasul bolyongtam az
                     országban. A betyárok adtak enni és én hálából irtam nekik szép költeményeket,
                     amelyeket elhallgattak a hosszu éjszakákon. Sokkal büszkébb vagyok, minthogy
                     koldulásból éltem volna. Pénzem nem volt. Hajtott a vándorlási kedv.
                     Megszálltam az országut vadmadarainál, a zsiványoknál, akiknél verssel
                     fizettem, ha megosztották velem tanyájukat, tarisznyájukat. Sohase kérdezte
                     senki, hol és merre jártam, amikor hónapokig nem tudtak felőlem. Akár fel is
                     akaszthattak volna jóatyámtól, barátaimtól. Egyedül voltam, mint az ujjaim.
                     Falevél voltam, amit a szél vitt egyik határból a másikba. Az uri népek azt
                     mondták rám, hogy közveszélyes csavargó vagyok és nem eresztettek be házukba,
                     akárhogy fujt a téli szél. A parasztnak hiába olvastam volna verseket, nem
                     adott érte egy falat kenyeret sem. Néha megszánt egy falusi kisasszony, ha
                     kedvére való volt a vers, amelyet szépségéről irtam, de legtöbbször meg sem
                     értették dalomat. Hová fordulhattam volna? Csak a betyárok tüzeinél kellett
                     melegednem, mert azok között találtam érző, meleg, szomoru szivet. Csak a
                     legárvábbnak volt szive a szegény vándorló gyerekhez! Hej, be sok éjszakát
                     töltöttem a hüvös csillagok alatt, amig ur és paraszt a hasán hortyogott,
                     farkas vonitott a nádasban, de a messziségben a betyárok tüze világitott. A
                     betyárok költője voltam én, amig szegényeket elfogdosták, felakasztották, sehol
                     sem akadtam többé reájuk vándorlásaimban.
               </p>
					<p>
                  - Ön tehát Petőfi Sándor? - kérdezte visszafojtott lélegzettel
                     Amanda. (Azt határozta magában, hogy a cigányképü elég vakmerő lenne magát
                     Petőfinek mondani, talpraáll és elfutamodik a háztól.)
               </p>
					<p>
                  A barna ember csendesen ingatta a fejét:
               </p>
					<p>
                  - Hogy én ki vagyok, azt soha senki sem fogja megtudni!
               </p>
					<p>
                  Sloff ügyvéd ur a praktikus oldaláról fogta fel a kérdést:
               </p>
					<p>
                  - Nézze, barátom, a maga titkolózása nem nyit meg egyetlen szivet,
                     egyetlen erszényt sem. Az emberek tudni akarják, hogy ki az, akin segitenek. A
                     jótékony adakozó kiváncsi, hogy ki az, akinek ajándékát juttatja.
               </p>
					<p>
                  - Nekem nem kell semmi, - felelt egykedvüen a tűz-szemü. - Ha nem
                     elég bizonyitvány a seb, amelyet a lánc vert lábamon, más papirosom nincs,
                     amellyel mostanában tele van mindenkinek a zsebe. Ha megunnak itt a város végén
                     a szegény emberek, majd tovább vándorolok. Az én természetem olyan, mint a
                     vadmadáré: kibirom a telet egy szalmakazalban is. Az én szegénységemen nem
                     fognak ki azok a boldog emberek, akiknek nincs egyéb gondolatuk, mint hasukat
                     jól megtölteni.
               </p>
					<p>
                  - Odakünn havazik. A szabadban bizonyosan hófuvás van, - mormogta
                     Amanda.
               </p>
					<p>
                  - Nekem való időjárás ez, szép kisasszony. Akármerre megyek, a hó
                     befujja a nyomomat. Eltakar a fergeteg. Messzire van innen még a Bakony?
               </p>
					<p>
                  - Csak talán nem oda igyekszik, szerencsétlen? - kiáltott
                     Amanda.
               </p>
					<p>
                  A pirosszáju kivillantotta hófehér fogait:
               </p>
					<p>
                  - Hová mehetne messzibbre olyan ember, akinek ekkora seb van a
                     lábán? Odaát az Alföldön már csak kapcabetyárság él, azt is pusztitja a
                     zsandár, maholnap hirmondója se marad a birkatolvajoknak. Zöld Marci, „Sándor
                     bácsi”, meg a többi jelesek utód nélkül maradtak. Valami Sóvágó bujdokol még a
                     Nyirben, de maholnap annak is megkötik a kravátliját. A Bakony az egyetlen
                     hely, ahol talpra lehetne állitani a régi jó betyárvilágot.
               </p>
					<p>
                  Amandának sötétet, bosszusat villant a szeme:
               </p>
					<p>
                  - A Bakonyból elmentek a betyárok, mióta a hires Isztricsné
                     elárulta Sobri Jóskát.
               </p>
					<p>
                  - Isztricsné? - hümmögött a legény. - Jártamban-keltemben sok
                     földet bejár az ilyen magamfajta ember: hallottam már ezt a nevet. Pátrónája a
                     bujdosóknak.
               </p>
					<p>
                  - Még pedig nagy pátrónája, - felelt epésen Amanda. - Most is
                     dugdos a kastélyában egy ál-Petőfi Sándort!
               </p>
					<p>
                  A sötétképü arca erre a szóra még jobban elsötétedett:
               </p>
					<p>
                  - Ál-Petőfi? Annak szeretnék a szeme közé nézni. Lehet, hogy van
                     valami köze a költőhöz, lehet, hogy nincs, de azt a svindlert mégis csak látni
                     szeretném, mert Petőfi - nincs, csak volt, amikor még érdemes volt neki a
                     földön járni.
               </p>
					<p>
                  Elhangzottak a titokzatos szavak, Amanda és Sloff ügyvéd ur
                     egymásra néztek.
               </p>
					<p>
                  - Elmult Petőfi az alföldi betyárvilággal, - folytatta a
                     katonanadrágos. - Sok derék betyárnak nyoma veszett, sohase került pandurkézre.
                     A szeretője vagy a felesége tette el láb alól, vagy valamelyik jópajtása
                     könyörült meg rajta, hogy megszabaditsa ez árnyékvilágtól? Talán el is
                     bujdosott, amikor látta, hogy céltalan tovább itt a szegényeket gyámolitani, a
                     gazdagokat üldözni.
               </p>
					<p>
                  - Mert egykor jóságos és jótékony lény volt a betyár, - szólt
                     emelt hangon a titkos idegen. - Sohasem vett el a szegénytől, annak mindig csak
                     adott ennivalót, meg védelmet gaz urai ellen. Az igazság és a lovagiasság
                     mintaképe volt a betyár. Pártfogója az özvegyeknek és árváknak, segitője a
                     sorsüldözötteknek.
               </p>
					<p>
                  - Igaz, hogy élete örökös veszedelemben forgott, nem volt nyugodt
                     éjszakája a gazdagok által felbérelt pandurok, csendbiztosok előtt. Ha roppant
                     a gally, zörgött a haraszt, gyanakodva hajladozott a bokor: a betyár talpon
                     volt. Előtte az erdő, előtte a puszta, mire virradt, a harmadik határban
                     járt.
               </p>
					<p>
                  - De cserében az övé volt hold sarlója a szépséges nyári
                     éjjeleken, ő hallotta a madarak első füttyét, amikor azok felébrednek, az első
                     kaszapendités és az első napsugár volt még az övé. No meg a csárdáslány félénk
                     ölelése, hosszu csókja is.
               </p>
					<p>
                  - A betyár volt a legszerencsétlenebb és a legkedvesebb alak a
                     régi Magyarországon. Ezt a betyárt fogom én mély álmából életre kelteni a
                     Bakonyban. Majd még hallanak rólam.
               </p>
					<p>
                  A lobogó sörényü fiatalember igy beszélt és arca kitüzesedett a
                     belső hévtől. Rongyaiban is mutatott valamely előkelőséget, nemesi származást,
                     urias magaviseletet. Nem. Ez a rejtőzködő nem volt közönséges portyázó
                     vándorlegény, akinek egyetlen vágya elemelni a sonkát a kéményből és
                     tovairamodni. Volt valami e legényben a fantasztikus álmok hőséből, a
                     cifraszűrös, árvalányhajas, táncos uribetyárból, aki nemes passzióból és nem
                     rablási vágyból választotta a veszedelmes életpályát. Ilyen volt a magyar Don
                     Kihóta ebben a korszakban.
               </p>
					<p>
                  Amanda darab ideig elmerengett. Isten tudná, mi fordult meg az
                     eszében a „betyár” elbeszélése alatt. Mintha tegnap hallotta volna azokat a
                     mesemondásokat, amelyek a Bakonykörnyéki falvakban az esti tűz mellett
                     elhangzottak kalandos kisasszonyokról, akik férfiruhába öltöztek, rövidre
                     vágatták a hajukat és az erdőt járták a betyárok társaságában.
               </p>
					<p>
                  - Van már önnek társa a vállalkozáshoz? - kérdezte Amanda hosszu
                     hallgatás után.
               </p>
					<p>
                  - Azt hiszi, szép kisasszony, hogy verbungban szedik össze a
                     betyárokat? Igen ám, betyárnak szöknek el azok, akiket katonának soroztak be.
                     Majd hire megy az ilyen dolognak, elmegy a hire a széllel az esti
                     pásztortüzekhez, ahol olyan emberek ülnek, akiknek valamiért nehéz a
                     lelkiismeretük, megszólalnak a régi akasztófák a halmok tetején és megsugják az
                     életben maradott öreg betyároknak, hogy itt az ideje annak, hogy
                     elősompolyogjanak, csereg a szarka a sövényen és megmondja a búskedvüeknek,
                     akiknek leány vagy asszony keseritett bele a poharába, hogy hol mérik megint a
                     nekik való jókedvet... Mindig jön valaki az esti felleggel az erdőbe, ahol a
                     betyárok tanyáznak.
               </p>
					<p>
                  Amanda a földre nézett:
               </p>
					<p>
                  - Ha azt mondanám önnek, hogy elmennék betyárnak a Bakonyba és
                     legelőször Isztricsnén ütnénk rajta?
               </p>
					<p>
                  A „betyár” elmosolyodott:
               </p>
					<p>
                  - Nem csodálkoznék. Csak azt mondanám, hogy rossz ómen, hogy ebben
                     a mai nyomoruságos világban egy fehérszemélynek volt bátorsága először a
                     kezembe csapni.
               </p>
					<p>
                  Sloff ügyvéd ur nyugtalanul izgett-mozgott. Nem tetszett neki a
                     dolgok ilyen fordulatja. Körülszaglászta a szobát és felkiáltott:
               </p>
					<p>
                  - Nem ég itt valami?
               </p>
					<p>
                  - A szomszéd cigányputriból vezetik ide a jóemberek a füstöt, hogy
                     meg ne fagyjak, - felelt a „betyár”.
               </p>
					<p>
                  Sloff ur Amanda vállára tette a kezét:
               </p>
					<p>
                  - Menjünk, hugom, mert a füst csipi a szemem. Nem kell maga ahhoz,
                     hogy a fiatalember elvégezze a rábizottakat. Elmegy ő magában is Isztricsnéhez
                     és leleplezi az ál-Petőfit.
               </p>
					<p>
                  - De ki vezeti odáig? - vetette fel Amanda.
               </p>
					<p>
                  A „betyár” jókedvüen dörzsölte a kezét:
               </p>
					<p>
                  - Igaz biz az: ki vezet odáig? Én idáig csak az Alföldön voltam
                     ismerős, vadidegen világ nekem a Bakony és környéke. Még el találok tévedni a
                     nagy bolyongásban. Amondó volnék, hogy igyuk meg az áldomását ennek a mai
                     barátságnak. Öregapám se látott olyan paszulylevest, amire nem folyattak volna
                     bort.
               </p>
					<p>
                  Sloff ur tétován nézett körül, de a „betyár” nem hagyta sokáig
                     gondolkozni.
               </p>
					<p>
                  - Odakünn hallom motoszkálni az öreg nyanyát, megtalálja az utat a
                     korcsmához.
               </p>
					<p>
                  Sloff ügyvéd ur engedett a felszólitásnak, kinyomakodott az ajtón,
                     hogy a vénasszonyt borért küldje. Csak egy-két percig volt távol, de az idő
                     bőven elegendő volt Amandának és a „betyárnak”, hogy a maguk dolgát
                     megbeszéljék. Talán nem is beszéltek hangosan, suttogva sem, valaki meg ne
                     hallja, fiatal nő, fiatal férfi tud olyan hangon is beszélgetni, hogy nincsen
                     annak szava, csak forró sóhajtása.
               </p>
					<p>
                  Mikor Sloff ügyvéd ur benyomakodott az ajtón, Amanda a haját
                     igazgatta egy kis, kerek katonatükörben, a „betyár” a sarkon ült és elégedetten
                     mosolygott.
               </p>
					<p>
                  Az egyetlen széknek kiesett a lába, hát mind a hárman a földre
                     ültek a füstös fazék körül, amelyben a vénasszony a bort meghozta. Kézről-kézre
                     járt a fazék, elébb csak csendeskén, későbben sürübben, a korcsma se esett
                     messzire, ahol a fazekat ujra megtöltötték borral.
               </p>
					<p>
                  Sloff ügyvéd urat régi jó barátai hiába várták ezen az estén a
                     pincében.
               </p>
					<p>
                  - Csak tán nem halt meg az öreg! - kérdezgették.
               </p>
				</div>
				<div type="chapter">
					<head>
                  Nincsen olyan asszonyhajszál, amelynek a végét megfoghatnánk
               </head>
					<p>
                  Zuzmarás a Bakony, de a tél még nem kaszálta le a tölgyek
                     lombjait, csak megfonnyasztotta, vár vele mint szőlősgazda, aki aszúra
                     pályázik. Késői makkok messzire hangzó puffanással hullanak le a magasból, a
                     nagy némaságban nagy távolságból elérik az erdő szélét a déli harangok, amelyek
                     fehérfejü, feketeablaku tornyocskákból hangzanak. Megőszült a haraszt, isten
                     tudná hova bujtak a tündöklő szentjánosbogarak, amelyek nyári éjszakákon
                     lámpást vivő törpékként mutatják az utat a betyároknak az erdő zöld selymén. A
                     tövises bokrokon, amelyeken annyi pandur-gunya szakadt, élesen nótázik az
                     őrgébics, mintha jelt adna mostanában is rejtezkedő szegénylegényeknek.
               </p>
					<p>
                  Amanda bakonyi nő volt, jól ismerte az erdőt, mint hatalmas
                     öregembert, aki gyermekkorában óriási volt, későbben fogatlan aggastyánná
                     roskadt. Legjobban persze a palotai részben volt otthonos a leányasszony, mert
                     olyan embert még nem szült anya, aki az egész Bakonyt kiismerte volna.
               </p>
					<p>
                  Az erdő csak annak félelmetes ellensége, aki nem tudja benne a
                     járást. Aki elhiszi, hogy a faderék emberré tud változni, sikoltássá a szél,
                     vércseppé a harmat, amely a falevélről a kalapra hull. Ám aki tudja, hogy az
                     országuton nem kisértet jár, hanem veszprémi vargák viszik a vásárra az
                     emberöltőre varrott csizmát, a fák mélységéből pirosló tűz mellett nem erdei
                     manók, hanem makkoltató kanászok üldögélnek, a vércsevijjogás, a bagolyhuhogás,
                     a sas érces, rezes kiáltása nem a fák koronája felett viaskodó szellemektől
                     ered, hanem élelmük után járó madaraktól: az nem fél a legsürübb erdőben sem.
                     Csak az utat kell tudni, amerre a sündisznó jár.
               </p>
					<p>
                  Várpalota és Veszprém között volt egy csárda, itt huzódott meg
                     Amanda a Betyárral. Békés, országutmenti csárda volt, tán még abban az időben
                     se hajigálták ivójában a baltát a betyárok, mikor Sobri szűrén viritottak a
                     tulipánok. Jámbor árendás mérte benne a vándorlegénynek való csigert,
                     éjszakának idején nem kellett megijednie, ha az ajtón dörömböztek. Csak a
                     vásárokon árult füzetekből tudott ez a környék a betyárvilágról. Az emberek
                     hamar felejtenek, a holtak nem beszélnek.
               </p>
					<p>
                  De bezzeg nem lehetett volna ráismerni a Betyárra, aki most látja.
                     Amanda ugy kiruházta a legényt, hogy a pesti Nemzeti Szinházban is felléphetett
                     volna. Festői figura volt a cifra szűrében. Bizony egész nap elálldogált volna
                     a tükör előtt, amint árvalányhajas kalapját próbálgatta. Csak olyankor ment el
                     a kedve a cifra ruhától, amikor idegenek érkeztek a csárdába. Ilyenkor nyomban
                     felvette régi rongyait és a jámbor fehérvári mézeskalácsosok elől a padlásra
                     menekült. Amanda emiatt sokszor szomoru volt.
               </p>
					<p>
                  Egy este, amikor lecsalogatta a Betyárt a szénából, igy szólt
                     Amanda:
               </p>
					<p>
                  - Tudod-e, ki elől bujtál el? Senki más elől, mint Lehőcz Anna
                     elől, aki az én gyermekkori barátnőm volt. Most ő folytatja az apja
                     mesterségét, a szücsséget. Varratok vele fekete bárányból subát a részedre.
                     Anna jó lány, megcsinálja kontóra. Majd csak meghal egyszer az öreg
                     Radics.
               </p>
					<p>
                  A Betyár nagyon szégyenkezett:
               </p>
					<p>
                  - Bizony itt volna az ideje valami kereset után nézni.
               </p>
					<p>
                  Amanda átkulcsolta két kezével a térdét, amint bólongatott:
               </p>
					<p>
                  - Jövő héten lesz a veszprémi Luca-napi vásár, - mormogta
                     csendeskés mosollyal.
               </p>
					<p>
                  A Betyár komolyan vette a leányasszony szavait:
               </p>
					<p>
                  - Azt akarod, hogy egyedül kezdjem el, banda nélkül? Mit ér egy
                     ember annyi ellen?
               </p>
					<p>
                  - Valahogy csak el kell kezdeni, - szólt komolyan Amanda.
               </p>
					<p>
                  - Inkább azt a bizonyos Isztricsnét állitsd elő nekem, - dünnyögte
                     a Betyár fejét vakargatva. - Asszonnyal mégis csak könnyebben elbánok.
               </p>
					<p>
                  - Igen, megölelgeted, - sóhajtott kiábrándulva a leányasszony. -
                     De én most már azt sem bánom. Öleld meg, ha kedved tartja a vén csoroszlyához.
                     De előbb bosszut akarok állni.
               </p>
					<p>
                  - Itt a kezem, nem disznóláb. Amint az uj subám készen van,
                     rámegyek Isztricsnére. Igy szűrösen csak nem állithatok be a grófnéhoz?
               </p>
					<p>
                  - Bezzeg mentek a régi betyárok szennyes ingben is, ha uriasszony
                     csókját kivánták. Itt a Bakony környékén azért köpköd annyi haramja-képü
                     uriember, mert a betyárok bátrak voltak, - felelt Amanda. Kevés familia
                     mondhatja el, hogy nincs benne haramja-vér. Nem is vagy te igazi betyár. Látom
                     én te rajtad darab idő óta, hogy amolyan kótyagos urféle vagy, akit megzavart
                     eszében a sok rablóhistória, mint azt a Vay grófot, aki azt hiresztelte
                     magáról, hogy ő volt a Sobri Jóska. Igazi betyár mezitláb, szalmás hajjal megy
                     az asszonyok ölelésére, nem pedig frakkban. Hát csak vesd le azt a cifra ruhát,
                     jobban tetszel nekem a régi füstösben, - mormogta Amanda és csak ugy
                     mulatságból éjszakára a padlásra kergette a Betyárt, azzal az ijesztgetéssel,
                     hogy szekérzörgést hall a távolból.
               </p>
					<p>
                  Jött is valaki az erdei csárda felé, de nem ám szekeren, hanem
                     gyalogszerrel, lovát kantárszáron vezetve. Olyan lopakodva, bujdokolva
                     közelitette meg a téli alkonyatban a csendes csárdát, mintha legalább is lopott
                     lovat vezetett volna.
               </p>
					<p>
                  Amandának jó füle volt. Kihallgatta, amint a házon kivül
                     lefojtott, halk hangon tárgyalt a jövevény a vén zsidóval. A lova számára kért
                     abrakot, neki magának nem kell semmi, elfekszik a padláson a szénában.
               </p>
					<p>
                  - Még csak az kellene, hogy elzavarjad az én betyáromat, -
                     gondolta magában Amanda és hirtelen kinyitotta a csárda ajtaját.
               </p>
					<p>
                  Mi már valamiképpen csak sejtjük, hogy ki volt a bujdokló öreg
                     lovasember, de Amandának jól ki kellett nyitni a szemét a füstösen reszkető
                     téli alkonyatban, hogy felismerje a lezüllött, letört, megviselt jövevényben a
                     balatoni postamestert.
               </p>
					<p>
                  - Ide, be gyorsan a házba, Porti ur, mert szekérzörgést hallok, -
                     szólt suttogón a leányasszony.
               </p>
					<p>
                  A postamester esze nélkül ugrott be az ajtón. Nyilván azt hitte,
                     hogy most már nyomában vannak a zsandárok. Halotthalványan huzódott meg a
                     kemence mellett, ahol Amanda helyét kijelölte.
               </p>
					<p>
                  A postamester azonban nem volt szerelmes hangulatban, inkább
                     bágyadt volt, mint egy faluzó eb, sehogysem tudott örülni a szép
                     leányasszonnyal való találkozásnak. Vannak néha ilyen hangulatban férfiak:
                     mikor akasztani viszik őket, vagy a testi fáradalmaktól szenvednek. A
                     postamester ezenkivül öregember is volt, tudta, hogy a nők néha
                     kártékonyak.
               </p>
					<p>
                  Künn huhogott a Bakony, benn Porti Ferke remegett, Amanda
                     nevetett, mintha harangozást hallott volna.
               </p>
					<p>
                  - Nem kell busulni, postamester ur, mert egyszer élünk.
               </p>
					<p>
                  - Milyen szamárságba keveredtem! - jajongott Porti Ferke, a fejét
                     fogta a kezével, a hátát a falhoz dörzsölte, mintha ott fájt volna. - A postám!
                     A hivatalom! A barátaim.
               </p>
					<p>
                  - Majd férjhezmennek a tiszttartó-lányok maga nélkül is,
                     postamester ur. A csizmáját felhuzza az uj postamester. Sok embernek
                     befellegzett már, anélkül, hogy a kakuk kiáltott utána.
               </p>
					<p>
                  - Sohase látom meg az én Balatonomat, sem kis házamat, üldözött
                     vad lettem, erdők bujdosója. Azt vesztettem el, ami a legdrágább, a
                     becsületet.
               </p>
					<p>
                  - Nem veszitett el maga semmit, postamester ur, mert én majd
                     rendbehozok mindent. Áldani fogja még valaha a várpalotai Radics-lányt, akiről
                     annyi rosszat fecsegett életében.
               </p>
					<p>
                  - Ugyis kegyed okozta az egész bajt akkor, midőn azt a
                     szerencsétlen fiatalembert a vidékre hozta.
               </p>
					<p>
                  Amandának ennél a pontnál érzékeny volt a hallása.
               </p>
					<p>
                  - Mit? Még maguk merészelik szememrehányni őt, akik ellopták őt
                     tőlem, világcsufját csináltak belőlem? Maga is éppen oly bünös, mint a többi.
                     Maga sem hagyta őt békében ott a palotai présházban. Gazember volt az egész
                     világ.
               </p>
					<p>
                  Bezzeg, megbánta most már Porti Ferke, hogy kinyitotta a száját.
                     Vadmacska ez, akivel szemközt áll és nincs hová menekülni előle. Jól fog
                     végződni a perpatvar, ha Porti Ferke egyáltalában benne maradhat a házban, nem
                     az erdőn kell tölteni a zuzmarás éjszakát. Csak már vége lenne a zuhatagnak,
                     amely Amanda nyelvéről áradt! Biz’isten, ha most békében pihenni hagyja Porti
                     urat, hálából férjhezadja, ha a lába térdig kopik is a férjkeresésben. Annak a
                     szegény honvédkapitánynak, aki Amanda első férje volt, bizony jobb dolga volt a
                     csatában, mint otthon... Ilyeneket gondolt magában a balatoni postamester és
                     közben erősen fogta a fejét a két kezével, hogy az el ne szökjön tőle,
                     dörzsölte a hátát a kemencefarával, hogy kimenjen belőle a fájdalom. Amig
                     Amanda csakugyan abbahagyta a pörlekedést.
               </p>
					<p>
                  - És most, upre fel a szénapadlásra, mert idelenn nincs
                     biztonságban a zsandárok elől. Odafent már talál valakit elrejtőzve, meg ne
                     ijedjen tőle, az a bizonyos, - a volt vőlegényem, - fejezte be szavait
                     Amanda.
               </p>
					<p>
                  A postamesternek se kellett több, mohón keresni kezdte a
                     kilincset. Amanda tehát még figyelmeztette: postamester ur, mert bármilyen nagy
                     a Bakony, én vagy a zsandárok utólérjük. Megigértem, hogy mindent rendbehozok.
                     Karácsony hetében már otthon is lehet a Hoszpoczky meg a Juliska eljegyzésén,
                     de szükségem van most a maga jelenlétére.
               </p>
					<p>
                  Porti Ferke megtanult hinni a kemény leányasszonynak! Hiába, aki
                     ily bátran tud viselkedni sürü éjszakán egy bakonyi csárdában, annak nem üresen
                     kongó a szava.
               </p>
					<p>
                  - Testestől-lelkestől az öné vagyok, - fogadkozott a postamester,
                     aztán sietett megkeresni az utat a szénapadláshoz, jól vigyázott, hogy valahogy
                     rá ne lépjen arra, aki már odafent van. Vajjon milyen lehet egy volt vőlegény,
                     akiről még mindig a menyasszonya gondoskodik?
               </p>
					<p>
                  Amanda pedig hallgatta tovább a Bakony éji hangjait a sötétségben,
                     bizony nem tudott aludni. Jó volt, hogy nem égett semmiféle világosság a
                     szobában, senki se látta arcát ebben az órában Amandának. Bizonyosan rút
                     lehetett az, hisz szivében kigyók henteregtek. Düh, csalódás, elkeseredés,
                     megvetés, mindaz, ami felkorbácsolja a vért, kézbe adja a kést, cimborává teszi
                     a halált: tombolt Amanda keblében. A leányasszony édesgyermeke volt annak a
                     kornak, amikor a szenvedélyek legmagasabbra lobogtak Magyarországon.
               </p>
					<p>
                  És a Bakonyzugás csak a jámbor lelkeknek jó altatószer! Nagyobbra
                     nyilik az álomtalan szem, ha valami nyomja a szivet. Régi bosszuállások,
                     elkeseredések, életnél drágább szenvedélyek kelepelnek ebben a szakadatlan
                     zúgásban. Emberek képe tünedezik fel, akik egész életük annak szentelték, hogy
                     valakin bosszut álljanak, kiontott vér piroslik az erdei avaron, sötét, borus
                     szivet visz keblében az örökké futamodó bujdosó... A Bakonyzúgásban az is benne
                     mormog örökös figyelmeztetésként, hogy nincs addig íze az életnek, amig a
                     kapott sebért hasonló sebbel nem felelünk. Sok olyan fa van itt, amelyen olyan
                     görcsök vannak, mint az ökölbe szoritott kéz. Mit tudják azok az emberek, akik
                     egész életükben üres gyufaskatulyákat gyüjtenek, hogy milyen a szenvedély!
               </p>
					<p>
                  Éjfél felé valóban szekérzörgés hallatszott a csárda előtt.
                     Ekkorára már kibujt a hold és a holtak lámpását vetette az erdei utra. Amanda
                     nem lett volna igazi dunántuli lány, ha nyomban fel nem ismeri a hintó elé
                     fogott Esterházy-lovakat, valamint az örsi tiszttartó haramja-képü
                     kocsisát.
               </p>
					<p>
                  Az uj vendégek az ivó-szobában foglaltak helyet, ahonnan Amanda
                     kényelmesen kihallgatta minden szavukat. Amanda az első percekben megtudta,
                     hogy Lisznyai Kálmán és Lauka Gusztáv időznek a szomszédban. Elbocsátották őket
                     a zsandárok, mert kiderült, hogy semmiféle összeesküvésben nem részesek. A
                     császári kapitány, aki egyébként magyar ember, még bocsánatot is kért a két
                     ismertnevü költőtől. Nagy hangon közölték ezt az utasok a vén zsidó
                     korcsmárossal, hogy kellő tiszteletet ébresszenek maguk iránt. Hajnalban B.-ban
                     akarnak lenni, az Isztricsné kastélyában, hogy még álmában csipjék meg az
                     ál-Petőfit.
               </p>
					<p>
                  Amandának nem tetszett ez a terv, azért gyertyát gyujtott és a
                     ruházatát kezdte rendbehozni. Szép akart lenni.
               </p>
					<p>
                  Odakünn kocogtak a borospoharak, amikor Amanda rózsás szoknyában,
                     piros csizmában, koszoruba font hajjal az ivóba toppant.
               </p>
					<p>
                  - Hej, a vén zsidó! Bezzeg elhallgatta, hogy milyen szép lányt
                     tartogat a háznál! - kiáltott fel Lauka.
               </p>
					<p>
                  - De a lány meghallotta, hogy urak jöttek a csárdába! - felelt
                     csárdáslány-mosollyal a leányasszony.
               </p>
					<p>
                  - Hát csak ide mellénk, gyöngyöm!
               </p>
					<p>
                  Amandának nem kellett ezt kétszer mondani, odapenderedett a két
                     álmos gavallér közé a hosszu ivóasztalhoz, aztán gyönyörködhetett abban, hogyan
                     mulik el a fáradtság, törődöttség a két gavallérról.
               </p>
					<p>
                  Most mutatta meg a leányasszony, hogy mit tanult Komáromban
                     markotányosné korában!
               </p>
					<p>
                  Először is meggyujtotta a faggyugyertyákat, hogy világosabb legyen
                     az ivóban, azután ennivalóval kinálta a vendégeket, amelyeket a vendégszobából
                     hozott ki. Volt ott még pulykapecsenye is! A nyulós, kesernyés bort félretette
                     s badacsonyival telt csikóbőrös kulacsot helyezett az asztal közepére.
               </p>
					<p>
                  - Hej, az a vén rossz csont! - kiáltott Lauka a láthatatlan
                     csárdást fenyegetve. - Éhkoppon maradtunk volna, ha ez a leányzó kéznél
                     nincs!
               </p>
					<p>
                  Hát még a szives, nyájas, pajkos kinálgatás, amellyel a
                     leányasszony a falatozást füszerezte!
               </p>
					<p>
                  - Ebből a kolbászból tessék, Lisznyai ur. Tegnap még röfögött,
                     tegnapelőtt makkot evett.
               </p>
					<p>
                  - Honnan tudja, hogy ki vagyok? - kérdezte a költő.
               </p>
					<p>
                  - Olvasom én sok versét, bár csak egyszerü csárdáslánynak látszom.
                     Eljutott a költő hire a Bakony kellős-közepéig is.
               </p>
					<p>
                  Már erre valóban nem tudott felelni Lisznyai, de az ő helyében tán
                     különb poéta sem.
               </p>
					<p>
                  - Hát Lauka ur, nem kóstolná meg a borunkat? Van az olyan jó, mint
                     a pesti Csigáé!
               </p>
					<p>
                  Az élesnyelvü Lauka csak elbámult, amikor a csárdalány arról
                     beszélt neki, hogy azóta fogadta szivébe, amikor meghallotta, hogy az öreg
                     Vörösmartyt a korcsmából mindig ő szokta a szállására kisérgetni.
               </p>
					<p>
                  - Ugy látszik többet tudnak rólam ebben a fogadóban, mint akár a
                     pesti szalonokban, - dörmögte a humorista.
               </p>
					<p>
                  - Megfordul mifelénk sok utasember! Azok hoznak mindenféle hireket
                     a nagyvilágból. Szivesen szóbaereszkednek a nyájas emberrel. Én még azt is
                     tudom, hogy a tekintetes urakat miféle célzat vezette e tájra? Azt a huncut,
                     országcsalót keresik, aki mindenütt Petőfi Sándornak adja ki magát.
               </p>
					<p>
                  - Szent igaz, - kiáltott fel Lisznyai Kálmán. - Tud talán hugom
                     felőle valamit mondani?
               </p>
					<p>
                  Hogyne tudott volna Amanda az ő elszöktetett költőjéről beszélni!
                     Leirta töviről-hegyire. Persze, Isztricsnét se kimélte előadásában, amint azt
                     mindnyájan sejthetjük.
               </p>
					<p>
                  Aztán mindezalatt olyan kedves, szeretetreméltó volt a
                     leányasszony, hogy az utazók tán azt is elfelejtették, hogy már bucsuzkodik
                     odakünn a holdvilág.
               </p>
					<p>
                  Piros, mint a láng, szelid, mint a tótükre, pajkos, mint a szellő,
                     kacér, mint a papagály: ilyen volt kedve Amandának ezen az éjszakán.
                     Reszketett, majd elpirult, huncutkodva nevetett, majd borusan elmélázott,
                     kihivóan kacagott, majd szemérmetesen a pad szélére huzódott, csókot adott, meg
                     a kézre csapott, perdült és ásitott, dalolt meg könnyezett, riszálta a
                     csipőjét, meg azt találta ki, hogy ő egy elátkozott királyleány, versenyt ivott
                     a borozókkal.
               </p>
					<p>
                  - Aztán eszébe ne jusson szökőcskét játszani, - és ménta illata
                     volna a lehelletének...
               </p>
					<p>
                  Javában virradt már az erdő felett, amikor az utazók ráeszméltek,
                     hogy még nagy ut van előttük.
               </p>
					<p>
                  - Ugyan, miért mennének most tovább? Pihenjék ki magukat nálunk.
                     Senki se zavarja álmukat a jószagu szénában. Igaz, hogy alszik már odafent két
                     vándorlegény, két jámbor lélek, jótállok mind a kettőről, - kedveskedett
                     Amanda.
               </p>
					<p>
                  - Nem csodálom, hogy annyi betyár volt a Bakonyban, mikor ilyen
                     szivesen látták őket, - dünnyögte Lauka Gusztáv és engedelmesen követte a
                     leányasszonyt, aki a padlásra vezette a jövevényeket.
               </p>
					<p>
                  Aztán csendesen ráforditotta a kulcsot a padlásajtóra Amanda.
               </p>
					<p>
                  - Most már mind együtt vannak, akikre szükségem van, - gondolta
                     magában.
               </p>
					<p>
                  Nekiállott mosakodni, fésülködni, olyan vigan dalolgatott magában,
                     mintha az esküvőjére készülődött volna.
               </p>
				</div>
				<div type="chapter">
					<head>
                  Isztricsné elmenekült vadkanja
               </head>
					<p>
                  A Luca-napi vacsora mindig nagy esemény volt Isztricséknél, az
                     asszonyt leánynevén Lucának is keresztelték a sok egyéb név mellett, amelyet
                     akkoriban a leánynak viselni kellett, hogy meg ne feledkezzenek róla érzékeny
                     nagynénik, álmodozó atyafiak.
               </p>
					<p>
                  Szakácskönyv nem volt az Isztrics-háznál, sokáig dugdosva
                     tanulmányozták azt az asszonyok, mikor általános divat lett is könyvből főzni:
                     ellenben volt ott egy régi levelezés, amelyet valamelyik mult századbeli
                     Isztricsné harminc esztendőn át folytatott egy magához hasonló barátnővel. Az
                     emberek, akikről a levelekben szó volt, régen a föld alá költözködtek, a
                     pletykák elfakultak, de a különböző főzőreceptek, amelyeket a jóbarátnő közölt
                     az egykori Isztricsnével, megmaradtak.
               </p>
					<p>
                  Igaz, hogy a receptek itt voltak, mindent pontosan megmondtak, de
                     mindig másképpen főz egy asszony, hogyha szerelmes, mintha nyugodt a
                     lelkiállapota.
               </p>
					<p>
                  Isztricsné pedig szerelmes volt, amint negyvenedik Luca-napján
                     lehet egy asszony.
               </p>
					<p>
                  Mi volt ez a szerelem? Hiúság vagy szenvedély? De inkább hiúság
                     ebben a korban, amikor egy asszony nem akar már pár nélkül maradni egy napig
                     sem életében. Vagy talán szenvedély? Mi férfiak sohasem tudhatjuk, hogy mi az a
                     körülmény, amely egy asszonyban lángralobbantja a szenvedélyes vágyat. Láttunk
                     már bakszagu, mosdatlan férfiakat, akiket nagyon szerettek előkelő
                     asszonyságok. Minél finomabb egy nőnek a mindennapi élete, annál inkább hajlik
                     néha-napján az extravaganciák felé.
               </p>
					<p>
                  Isztricsnének öröme telt abban, hogy azt a férfit, akit
                     rabszolgájának fogott, megmosdassa, megfésülje, órakulccsal kinyomkodja az
                     arcán lévő pattanásokat, maga kefélje a cipőjét.
               </p>
					<p>
                  Ha gyermeke lett volna, tán a gyermekét dédelgetné. Annak varrná
                     fel sajátkezüleg az inggombjait, annak mosná meg esténkint a lábát, annak
                     nyirkálná a körmét, gyógyitaná a kelését. De nem volt gyermeke, azért
                     élvezhette egy jött-ment férfi ennek a rendkivüli asszonynak drágalátos
                     lángját, szentimentális gyengédségét.
               </p>
					<p>
                  - Ha elhagynál, felakasztanám magam, - mondogatta néha ellágyult
                     perceiben, amikor meghatotta a Bujdosó tagadhatatlan jó magaviselete. A Bujdosó
                     oly jámbor volt, mint egy bucsuvezér. Nem tudott volna ő véteni a légynek sem.
                     Legjobban azt szerette, ha magára hagyták és verseket másolhatott szép,
                     kaligrafikus betükkel.
               </p>
					<p>
                  ... Isztricsné tehát rázárta a szobát a Bujdosóra, a kulcsot a
                     köténye mellé tette a karikára, aztán nekilátott a gazdasszonyi
                     teendőknek.
               </p>
					<p>
                  Nem könnyü dolog annyi vendéget ellátni, aki estére meg volt
                     hiva.
               </p>
					<p>
                  Igaz, hogy az idő kedvezett a vadnak, mert két napja erősen
                     fagyott a komáromi kalendáriom minden jóslata ellenére. A hátulsó ház eresze
                     alatt (ahol konyha volt), a kampókon a nyulak, fajdok, feldarabolt szarvasok
                     ugy megkeményedtek, hogy fejbeverni lehetett volna velük akárkit. A pácok
                     készen állottak, a vincellér két napja részeg attól a bortól, amit a vadhus
                     megpuhitására hord a konyhába. De vaddal még nem lakott jól senki, legfeljebb
                     Skublics, aki egy hizott ludat megevett ültőhelyében, végül azt a gyanuját
                     fejezte ki, hogy vadliba volt, amit evett, mert megnyomta a gyomrát.
               </p>
					<p>
                  Hertelendy szerint a nyulnak csak olyan ize van, mint a
                     parasztlány csókjának, inkább megkivánja utána a gyomor a pástétomot.
               </p>
					<p>
                  Tán a tuzok tenné meg a magáét, amely ugy szalad az ólmos esőben,
                     mint a cigányleány?
               </p>
					<p>
                  Hiszen jó néha a füstös hajadon kondor enyelgése, vad babonássága,
                     vérig harapó fehér fogsora, - mondja Purgly Ferenc, aki német egyetemen tanult,
                     - de mégis csak ugy érzi magát az ember, mintha az országuton töltötte volna az
                     éjszakát és tiszta ágyba kivánkozik.
               </p>
					<p>
                  Isztricsné minden valamirevaló férfiembernek a környéken ismerte a
                     gusztusát, hisz elég dolga volt velük, amig mindegyik leudvarolta a maga
                     köteles porcióját, amellyel a szép asszonynak tartozott. Elmentek a férfiak
                     lóháton vagy szekér ülésében, hogy csak a szokásos Luca-napi vacsorára térjenek
                     vissza. (Némelyik magával hozta már a feleségét is, ami igazán az udvarlás
                     befejeztét jelentette.) De rendszerint már másvalaki ült az asztalfőhöz
                     legközelebb eső helyen, a háziasszony jobbján.
               </p>
					<p>
                  Nos, az idén valaki olyan fog ott ülni, akire senki se gondol. A
                     Bujdosót e napon mutatja be Isztricsné a „világnak”, mintegy hivatalosan
                     dokumentálva, hogy van már „kisgazda” a háznál.
               </p>
					<p>
                  Szép az a titkos, rejtegetett, veszélyes szerelem, amig annak
                     értelme van. De aztán jön a hiúság és piszkálni kezdi az asszonyt. Hadd lássák
                     a régen elment gavallérok, hogy nem repedt meg utánuk senkinek sem a szive.
                     Hadd tapasztalják, hogy akadt helyettük hiresebb, fiatalabb, kedvesebb! A jó
                     Isztricsné, mint minden szerelmes asszony, azt hitte, hogy az ő Bujdosója a
                     legelső és egyetlen férfi a világon.
               </p>
					<p>
                  Hadd jöjjenek azok az elzüllött, országos korhelyek onnan V.-ből,
                     a régi hordódonga dohosságu Erdélyi Dani, a pálinkát is borospohárból iddogáló
                     Vadai, a mindennap részeg Sloff ügyvéd ur, akik korcsmázásaik közben annyi
                     rosszat beszélnek az asszonyokra, hogy azokon szegényeken a pendely sem marad,
                     lássák, hogy Isztricsné választottja a bort kis kortyokban issza és sohasem dül
                     az asztal alá. Vannak még férfiak, akik nem csupán a borospohár hajtogatásában
                     lelik örömüket, hanem igenis az asszonyok körüli szolgálatokban. (Isztricsné
                     arról is meg volt győződve, hogy az ő Bujdosója a legválasztékosabb beszédü
                     férfi. Ilyen az asszony, ha elveszti az eszét.)
               </p>
					<p>
                  Hát most ezeknek főzni kellett, hogy elvigyék a hirét az
                     Isztrics-ház vendégszeretetének.
               </p>
					<p>
                  Sloff ügyvéd ur lenézi azt a vendéglátást, amelynek a végén nem
                     volt káposzta-leves, még pedig bütyökkel. Vadai a sonkaszalonnát szereti
                     mindenekfölött, mert kevés foga van. Erdélyi Dani malackörömmel eszi a
                     bablevest és erről verset mond. Elhanyagolt gyomru, borkővel kirakott fogu
                     férfiak ezek, akik csak bizonyos ételeket szeretnek, a legszebb
                     pulykapecsenyére azt mondták tavaly, hogy rossz szagu. Mindegyiknek el kell
                     késziteni tehát a kedvenc ételét, hogy ne jártassa azt a rossz száját!
               </p>
					<p>
                  Viszont azonban a ház becsülete megkivánja, hogy megfelelő fogások
                     kövessék egymást a vacsorán, akár eszik belőlük a nagyehető Szücs Ferkón kivül
                     más, akár nem. (Szücs Ferkónak még nem tálaltak elég hosszu vacsorát a
                     Dunántul.)
               </p>
					<p>
                  Nagy gondban főtt tehát Isztricsné feje, mikor a nap hólyagos
                     szeme mind feljebb emelkedett az égboltozaton, hideg maradt az idő, hogy
                     jóétvágyuk legyen a vendégeknek, akik talán már szánon jönnek Vasból, mert
                     arrafelé nagy havazás volt.
               </p>
					<p>
                  Csillog az eresz, a konyha párolog, ha kinyilik az ajtaja, a
                     legkülönbözőbb szagok és izek keverednek a levegőben, de valamennyin átérezni
                     Sloff ur káposztájának illatát.
               </p>
					<p>
                  Még a szokásos délelőtti aprólékot, becsináltat sem fogyasztották
                     el a főző asszonyok, amikor ugy rotyogott már valamennyi fazék, mintha az
                     étvágyas, jól emésztő életerő főlne valamennyiben, a sütőkben jó forrón
                     barátkoztak egymással a sültek, mint a barátság, a házasság, a sokáig tartó
                     élet, füszeres fadobozok, paprikák, sók, borsok ugy hintették tartalmukat, mint
                     a szerelem szokta megizesiteni az életet.
               </p>
					<p>
                  És Isztricsnének volt ideje otthagyni fazekait, sütőit, amelyekben
                     már annyi gondolatot, álmot, reményt és epedést főzött meg, amikor régebben
                     szerelmes volt egy-egy férfibe és a részére gondosan főzött, amikor ebédre
                     várta: hogy felszaladjon az ugynevezett felsőházba, ahol a bezárt Bujdosó apró
                     léptekkel, lecsüngesztett fejjel rótta a szobát, mintha gondolkozna a versen,
                     amelyet a könyvből kimásolt.
               </p>
					<p>
                  Felszaladt Isztricsné a rabhoz és vidám szóval, gyermekes
                     jókedvvel mondogatta el neki, hogy mit talált ki a vacsorához.
               </p>
					<p>
                  - Tudod, szivem, pulyka ilyenkor már minden háznál van. Lesz
                     nálunk is. De malac, lelkem, az még ritkaság. Behozattam három malacot a
                     majorból, már forrázzák az asszonyok.
               </p>
					<p>
                  A Bujdosó szerényen és tisztelettel mosolygott.
               </p>
					<p>
                  - Valóban jó dolguk van a vendégeknek ennél a háznál.
               </p>
					<p>
                  - Eh, mit a vendégek! - kiáltotta Isztricsné. - Mit bánom én a sok
                     kortyondi frátert, pletykás falusi asszonyságot, nagybélü tekintetes urat! Az a
                     fontos, hogy neked legyen kedvedre a vacsora. Neked tessen a felteritett
                     asztal. Mondd, kedvesem, nem volna valami különös kivánságod? Ha nincs itthon,
                     hozatok a városból. A lovas ember két óra alatt megfordul.
               </p>
					<p>
                  Miután addig kérdezgette Isztricsné a Bujdosót a különös kivánság
                     felől, az összeszedte minden képzelőerejét és igy szólt:
               </p>
					<p>
                  - Sült tököt szeretnék enni!
               </p>
					<p>
                  Isztricsné dühében csaknem sirva fakadt:
               </p>
					<p>
                  - Már megint azt a régi tréfát kezded, hogy igénytelen bolondnak
                     teszed magad? Nem akarlak korholni a mai napon, mert a névnapom van. De nagyon
                     kérlek, hogy változz meg, kedvesem.
               </p>
					<p>
                  A Bujdosó makacskodott:
               </p>
					<p>
                  - Én szeretem a sült tököt.
               </p>
					<p>
                  - Te ostoba, - pattant az asszonyság. - Végül még szégyenbe hozol
                     vendégeim előtt. Tudod mit illik szeretni a magadfajta kiváló embernek? A kinai
                     fecskefészket, vagy legalább is a szalonka krotonját! Sült tököt, fokhagymás
                     kalbászt csak azok esznek, akiknek nincs igényük az élethez. Mikor találod meg
                     már régi lelkedet? Mikor mulik le az árnyék, a ború az elmédről, amely
                     elhomályositja gondolataidat? Ha nem volnék művelt nő és nem olvastam volna
                     Sekszpir Hamletjét, azt kellene hinnem, hogy gyógyithatatlan vagy. De tudom,
                     hogy egy napon majd megjönnek tiszta perceid és tudatára ébredsz, hogy ki és mi
                     vagy. Talán éppen a mai vendégség felébreszti benned a régi embert, amikor azt
                     a sok jelentéktelen, üres embert látod magad körül.
               </p>
					<p>
                  - Én szeretnék ebben a szobában maradni, - felelt lesütött szemmel
                     a Bujdosó. - Ugy érzem, nagy kellemetlenség lesz a mai vacsorából.
               </p>
					<p>
                  - Te félénk, te szegény! Hát nem mondtam már neked, hogy
                     mostanában azt hiszi a világ, hogy a bujdosó Petőfi Pesten leskelődik a régi
                     felesége után? Senki sem gondolja, hogy itt vagy.
               </p>
					<p>
                  - Az az asszony... a várpalotai...
               </p>
					<p>
                  - A volt pártfogónőd, aki egy sepretlen, dohos présházban
                     rejtegetett és enni sem adott? Aki mellett rongyos, piszkos voltál, hogy
                     csaknem megettek a bogarak? Aki lépten-nyomon gúnyt űzött belőled, mint egy
                     koldusból? Az a nő kiérdemelte a nemzet megvetését. Annak szégyenletében el
                     kell bujdosni a Dunántulról.
               </p>
					<p>
                  - Veszedelmes... Dühös... Bosszuálló...
               </p>
					<p>
                  - Ó, te kis gyávám, - felelt nevetve Isztricsné. - Jól tudja az a
                     nőszemély, hogy én velem nem lehet tréfálni. Tudja ő azt, hogy én betyárok
                     csendbiztosának a lánya vagyok, aki nem ijed meg a maga árnyékától. Csak hadd
                     jöjjön, hadd fuldokoljon a méregtől. Én bizony fittyet hányok a piacbérlő
                     testvérének. Ezek a Radicsok csak amolyan fuvarosgazdák voltak, akik levett
                     kalappal beszéltek a csendbiztossal.
               </p>
					<p>
                  Tudott-e bátorságot önteni Isztricsné a Bujdosóba? Ha a szavaival
                     nem, tán a csókjaival és öleléseivel, amelyekből minden órában kijárt a
                     Bujdosónak, amig a nevezetes vacsora főtt.
               </p>
					<p>
                  Az Isztricsné-korabeli asszonyok minden időben ugy megfogták a
                     szerelmet, mint a hurkatöltőt, hogy a megfeszülésig kitöltsék a hurkát; kés
                     volt a szerelem a kezükben, amellyel elvágták a csirke nyakát; lélekzetük volt
                     a szerelem, amely oly forrósággal töltötte el belsejüket, hogy vonaglott belé a
                     szivkamrájuk is.
               </p>
					<p>
                  Délután szép téli idő keletkezett. Dunnából hullott a hó, puha
                     lett az országut, hogy a szekerek, hintók, szánok szinte nesztelenül közeledtek
                     az Isztrics-ház felé, a megfehéredett bajszu vendégekkel, a vidám
                     köhintésekkel, jókedvü kiáltásokkal.
               </p>
					<p>
                  A gyomrokban pezsgett az étvágy, a torkokban harsogott a
                     szomjuság, az elmékben feltünedeztek a régi telek barátságos emlékei. Messzire
                     hallatszott a lovak nyeritése. A csizmák ugy kopogtak a házban, mintha zsákkal
                     hozták volna az örömet, vidámságot. Pedig csak Bizay, a „nemzet bárója”
                     érkezett meg a fejérvári cigánybandával.
               </p>
				</div>
				<div type="chapter">
					<head>
                  A Bujdosó örökre eltünik
               </head>
					<p>
                  Dalos, kedves dunántuli urak ülték körül a vacsorázó-asztalt. A
                     férfiak arcán még nem vett erőt az elfogyasztott bor simogatása, mindenkinek a
                     homlokán ott borongott az a bizonyos halványság, amely ebben a korban a legtöbb
                     magyar férfi arcán szomorkodott. Csupán az üstökök voltak már az uj divat
                     szerint valamivel hosszabbra növesztve és hátul a gallérig elválasztva. Sokan
                     már deresedtek az Isztricsné ismerősei közül. Mások rövidre nyirt bajuszt
                     pedergettek.
               </p>
					<p>
                  - Nacsak! Bicsak! - mondogatta Sloff ügyvéd ur felvidéki szokás
                     szerint, amint a poharát a szomszédjaiéhoz koccintgatta.
               </p>
					<p>
                  - Áldás, békesség, - feleltek a veszprémi vendégek.
               </p>
					<p>
                  - Ne legyünk rosszak, - tréfálkozott az ünnepélyes koccintásoknál
                     Bizay uram.
               </p>
					<p>
                  A banda a szomszéd szobában szép hallgatókat játszott.
               </p>
					<p>
                  Néhány tekintetes asszony, aki elkisérte az urát Isztricsné
                     vacsorájára, kénytelen volt megállapitani, hogy ez az asszony minden rosszhire
                     mellett is kitünő gazdasszony. Nem volt semmi szaga a pulykapecsenyének, bár
                     még nem köszöntött be az az igazi téli idő, amelyet a pulyka szeret. Azután
                     volt ott valami töltött káposzta, amelynek töltelékei oly kicsinyek voltak,
                     hogy szinte egy falásra valók, mintha az onokája lett volna az igazi töltött
                     káposztának, de meg kell adni, hogy az ize valami rendkivüli jó volt. (Skublics
                     háromszor is megtöltötte vele a tányérját.)
               </p>
					<p>
                  Az asszonyok a különböző befőtteket kóstolgatták, a meggyet, diót,
                     dinnyét és nem találtak kifogásolni valót. De hát bánta is ma őket Isztricsné!
                     Okos asszony tudja, hogyha most nem is, de holnap vagy egy hét mulva majd csak
                     eszükbe jut a vendégasszonyoknak valami hiba, amit megróvásul emliteni lehet.
                     Inkább a férfiakra volt gondja, hogy azok bőven egyenek, igyanak és mihamarább
                     megtalálják azt a békés, jámbor, emésztő hangulatot, amelyben oly édesdeden
                     elringatózik a lelkiismeret, elalszik a helyes itélőképesség, bocsánat van
                     készen még az apagyilkos számára is, hát még egy szerető, szerelmes asszonynak
                     ugyan ki nem engedné meg gyengeségét.
               </p>
					<p>
                  A Bujdosó vadonatuj magyar ruhában, megnyiratkozva, megkefélkedve
                     ült az asztalfő mellett. Lesütötte a szemét és nagyot hallgatott. Látszott
                     rajta, hogy nem érzi jól magát ebben a társaságban. - Ki tudná, milyen
                     társasághoz van szokva? - mondták egymásnak a vendégek csendes könyöklödéssel.
                     Egyik-másik beszédesebb vendég, igy Purgly Ferkó is, meg az oroszlánszemü
                     Sibrik: megpróbálták a társaságukba vonni. Szarvaskendi Sibrik arról az időről
                     beszélt, amelyet Csaszlauban, a „bemákoknál” töltött, midőn a forradalom után
                     besorozták katonának:
               </p>
					<p>
                  - Egyetlen szerencsénk volt, hogy Lisznyai Kálmán is abban a
                     kompániában szolgált. A jókedvével, a tréfáival még a cserepárokat is
                     megnevettette. Aztán volt egy kis kutyája, amelyet sohasem hagyott el magától,
                     mindig a karján vitte, mint valami gyereket. Ez a kis kutya annyi mindenféle
                     kunsztot tudott, hogy napestig gyönyörködni lehetett volna benne. Némelyek azt
                     állitották, hogy beszélgetni szokott Lisznyai Kálmánnal.
               </p>
					<p>
                  A Bujdosónak egyetlen arcizma sem mozdult meg Lisznyai nevének
                     hallatára, pedig akkor már mindenki tudta a kisörsi letartóztatás után, hogy
                     Lisznyai a környéken tartózkodik és az igazi vagy az ál-Petőfit keresi.
               </p>
					<p>
                  Purgly Ferenc vette át a szót:
               </p>
					<p>
                  - Bizony kiszolgálta Kálmán a három nehéz esztendőt, mint annyi
                     sokan a magyar fiuk közül. Költő létére olyan rendes katona volt, hogy alig
                     érte büntetés. A jó kedvével, meg a kutyájával a legvadabb cserepárt is
                     meghóditotta. Akkor aztán Csehországból Pestre, a Károly-kaszárnyába helyezték
                     az ezredet. Mindnyájan örvendeztünk, leginkább Kálmán, mert azt igérték neki,
                     hogy Pesten megkapja az obsitot. Kálmán erre azzal válaszolt, hogy meghitta az
                     egész ezredet a pesti Komlóba bucsuzkodásra. Igy is történt. Soha olyan
                     szeretetreméltó házigazdájuk nem volt a cserepároknak, mint amikor Lisznyai
                     Kálmán bucsuzott tőlük a Komlóban. A korcsma ott volt szemben a kaszárnyával és
                     a katonák csoportonkint jöttek Kálmánhoz bucsuzni. Egy álló hétig tartott ez a
                     vacsora. Még most is emlegeti sok szegény cserepár a vendéglátást, amelyet a
                     közlegény Lisznyaitól élvezett.
               </p>
					<p>
                  A Bujdosó a tányérjára nézett, nem volt egyetlen szava sem. Isten
                     tudja, hol jártak a gondolatai.
               </p>
					<p>
                  Igy aztán a vendégek nem sokat törődtek vele, hanem végezték a
                     maguk tennivalóit. Megdicsérték a tálakat, magasztalták a borokat,
                     felköszöntötték a háziasszonyt, elgondolkoztak a cigány nótái felett, halkan
                     szürcsölgették az őszi magyar bánatot, amely ebben a korszakban sajgón, epedve,
                     mint a legnagyobb szerelmi fájdalom telepedett a szivekre; a hazájába volt
                     szerelmes akkor minden magyar...
               </p>
					<p>
                  És Füredi, a vőfély még mindig eszik...
               </p>
					<p>
                  Az asztalnak ama részében, ahol a veszprémiek üldögélnek, jó közel
                     egymáshoz, hogy kezük elérje a koccintást, Sloff ügyvéd ur többet ivott a
                     kelleténél és igy szóvá tette, hogy a Bujdosó körmei piszkosak. Máskor tán nem
                     merte volna ezt szóvá tenni, de borközi állásban nyomban eszébe jutott Quintus
                     Horatius Flaccus, amint célzatosan szavalni kezdte:
               </p>
					<p>
                  Legvégső körömig tízszer tisztázva, simítva.”
               </p>
					<p>
                  Vadai uram, mint hű baráthoz illik, nyomban folytatta a
                     szatirát:
               </p>
					<p>
                  Tisztíttatni Licin borbéllyal!”
               </p>
					<p>
                  De hiábavaló volt a veszprémiek erőlködése, a Bujdosónak egyetlen
                     pillantása se volt számukra, csak Isztricsné vonta össze haragosan a
                     szemöldökét és néma szemrehányással nézett a császárszakállas Sloff urra, hogy
                     az nyomban az asztal alá kapta fejét.
               </p>
					<p>
                  Végre Bizay végzett a tojásos galuskával és szakálláról leverte a
                     kenyérmorzsát. Ez azt jelentette, hogy darab időre befejezte az étkezést és
                     valami mondanivalója van. Hátratolta a karosszéket, kezébe vette poharát,
                     Isztricsnének felragyogott az arca, mert régi barátját, a derék Bizayt kérte
                     meg, hogy elmondja azt az áldomást a ma esti vacsorán, amely majd mindenki
                     előtt világossá teendi a Bujdosó helyzetét az Isztrics-háznál.
               </p>
					<p>
                  Bizay alapos ember volt, nem sietett, de nem is késett el.
                     Pontosan azt a pillanatot választotta, amikor a vacsorázó társaság a legjobb
                     hangulatban volt. Egyik-másik arc rézvörös volt. A szemek kidülledtek. Az
                     asztalkendők mögött megdagadtak a torkok a jókedvtől. A nadrágszijak bizonyosan
                     egy-két lyukkal előbbre rukkoltak. A tekintetes asszonyságok a szomszédos
                     benyilót látogatták párosával, ahol a vállfüzőiken könnyitettek.
               </p>
					<p>
                  Bizay Ádámnál és Évánál kezdte mondókáját, mint jeles
                     historikushoz illik. Felemlitette Ábrahámot és Sárát, Salamon királyt, Dávidot
                     és János prófétát; majd áttért az ujabb korra: Julius Caesarra, a gót
                     királyokra és hirtelen Ninon de Lenclosnál termett, aki sohasem öregedett meg.
                     Olyan pohárköszöntő volt az, amiről hetekig szoktak beszélni. Bizay értette a
                     módját, hogyan nevettesse meg asztaltársait. Különös talentum volt. Kedves,
                     tréfás, de senkit nem bántó. Az arcok kiveresedtek, a hahoták dörögtek,
                     mindenki átadta magát a gondtalan, vig mulatságnak, talán azért nem vette észre
                     senki azt a hintót, amely szép csendesen befordult az Isztrics-ház
                     udvarára.
               </p>
					<p>
                  Bizay, midőn már alaposan előkészitette a társaság jókedvét,
                     hirtelen a szent házasságról kezdett beszélni, amely szent házasság egyformán
                     kivánatos asszonynak, férfiunak, mert nem jó az embernek egyedül lenni. A ház
                     derék, mindenki által tisztelt urnője is sokáig szenvedett az özvegység gyásza
                     alatt, de nincsen olyan fátyol, amely örökké tartana, azért tehát az uristen
                     sokáig éltesse az uj párt...
               </p>
					<p>
                  Igy kiáltott Bizay és poharát magasra emelve közeledett
                     Isztricsnéhez és a Bujdosóhoz. A cigánynak nem kellett inteni, az tudta, hogy
                     ilyenkor mi a szokás: tusst huzott, hogy zengett a ház.
               </p>
					<p>
                  A vendégek eleinte bámulva ugráltak fel. Nem tudták mire vélni
                     Bizay végszavait.
               </p>
					<p>
                  - Beste lelke! Bolondot járatnak velünk, - intette Sloff ügyvéd ur
                     a veszprémieket.
               </p>
					<p>
                  - Éljen a derék mátkapár! - hangzott Skublics, aki félig-meddig be
                     volt avatva a Luca-napi vacsora titkába.
               </p>
					<p>
                  Isztricsné hol piros, hol halvány volt. A Bujdosó tántorogva állt
                     helyén, amint körülfogták a boroskedvü vendég urak és poharat koccintottak
                     vele.
               </p>
					<p>
                  - Ha ez tréfa: izetlen tréfa, - dörmögött Sloff ur.
               </p>
					<p>
                  De ime a vendégek mind sorban felállanak és Isztricsnéhez
                     járulnak. Az öregebb urak pár nyájas, alkalomhoz illő szó kiséretében nyujtják
                     poharukat, mig a fiatalabbak kezet csókolnak az asszonyságnak. A cigány meg
                     folyton veri azt a bolond hegedüt; nincsen nagyobb öröme a cigánynak, mint
                     lakodalomban muzsikálni.
               </p>
					<p>
                  - Mindenki megbolondul! - zörgött Sloff ur. - Én megyek innen,
                     mert gonosz bőjtje lesz ennek!
               </p>
					<p>
                  De most hirtelen pohárcsörrenés verte tul a lármás zenét. A
                     Bujdosó ejtette el poharát és halottsápadtan hátrahanyatlott. Egy éles
                     asszonyhang rikoltott az ajtó mellett:
               </p>
					<p>
                  - Eljöttünk mi is szerencsét kivánni a nagyasszonynak! Isten
                     éltesse a mátkájával együtt.
               </p>
					<p>
                  A vendégek az ajtó felé fordultak. Amanda leányasszony állott ott
                     vérpiros arccal. Körülötte cifraszűrös férfiak, mintha bakonyi rablók vagy
                     betlehemesek érkeztek volna a házba.
               </p>
					<p>
                  Meg is jegyezte Vadai uram:
               </p>
					<p>
                  - Messze van még karácsony.
               </p>
					<p>
                  - Dobjátok ki az asszonyszemélyt! - rikoltotta magánkivül
                     Isztricsné. Felemelkedett, mintha sajátkezüleg akarná a kidobást elvégezni, de
                     oly felindult volt, hogy egy lépést sem tudott előretenni, visszarogyott a
                     székére.
               </p>
					<p>
                  Amanda rikácsolt az üvegajtó mellett:
               </p>
					<p>
                  - Bizony a kezemet csókolhatná a nagyasszony ezért, hogy ebben az
                     órában az ő meghivása nélkül idejöttem. Nagy szégyentől, csunya
                     kellemetlenségtől szabaditom én meg a házát, hogy ide betettem a lábomat. Egy
                     országos gazembert, egy hirhedt szélhámost jöttem én leleplezni, aki visszaélt
                     a nagyasszony hiszékenységével és Petőfi Sándornak adta ki magát, hogy a szive
                     jóindulatát megnyerje.
               </p>
					<p>
                  - Tudtam én ezt előre! - dörmögött valaki az asztal végén.
               </p>
					<p>
                  - Mit tudott előre, Sloff ügyvéd ur? - kiáltott fel most
                     Isztricsné teljes erejéből. - Azt tudta, hogy ez a féltékeny, félbolond asszony
                     betör a házamba?
               </p>
					<p>
                  A cigány már elhallgatott, a muzsikusok ijedten dugták ki az ajtón
                     fekete arculatukat, valahol kinyilott egy ablak, bizonyára arra készen, hogy ki
                     lehessen ugrani, ha veszedelem van. A légvonat meglobogtatta a gyertyákat.
               </p>
					<p>
                  - Nem üres beszéd az én szavam, - ágált tovább Amanda. - Tanukat
                     is hoztam magammal, hogy a szavamnak nagyobb nyomatékot adjak.
               </p>
					<p>
                  - Hej, miféle zsiványok vagytok ott az ajtónál? - harsant fel
                     Isztricsné.
               </p>
					<p>
                  - Nem zsiványok, hanem becsületes emberek, akik éppen azt a
                     zsiványt hajszolják, akit a nagyasszony a házánál rejteget. Ez itten Lisznyai
                     Kálmán, ez meg Lauka Gusztáv...
               </p>
					<p>
                  Lisznyai nevének emlitésére kirugta maga alól a széket
                     Szarvaskendi Sibrik:
               </p>
					<p>
                  - Az ő... az én katonapajtásom! - kiáltotta és a két kitárt
                     karjával futott a cifraszűrös felé.
               </p>
					<p>
                  - Az vagyok. Lisznyai Kálmán, - felelt egyszerüen a költő. -
                     Örvendezek, hogy végre szemtől-szembe láthatom azt a legényt, aki Petőfi
                     Sándornak mondja magát.
               </p>
					<p>
                  - A bolondoknak és a hiszékenyeknek. Hisz mindenki tudja, hogy
                     Sarlai, a téthi takácslegény ő, - harsant fel Amanda!
               </p>
					<p>
                  - Sarlai. Valóban Sarlai! - bólintgattak néhányan a vendégek
                     közül, akik Téthen megfordultak.
               </p>
					<p>
                  - Engedelmet kell kérnünk a nagyasszonytól, hogy betörtünk házába,
                     ámde országos szerencsétlenséget kellett megakadályozni, - vette át a szót
                     Lisznyai.
               </p>
					<p>
                  - Kendtek tehát komisszárusok. Csendlegénynek állott be a balatoni
                     postamester, Porti Ferke uram is, amint látom, - felelt remegő, felindult
                     hangon Isztricsné. - Hát foglaljanak csak egy kicsit helyet. Mindjárt
                     rendelkezésükre állok.
               </p>
					<p>
                  Ezzel felemelkedett székéről. Egyetlen parancsoló pillantással
                     maga után vonta a Bujdosót. Belépett a szomszéd szobába.
               </p>
					<p>
                  A küszöbről a Bujdosó visszanézett. Gúny és megvetés, végtelen
                     keserüség volt az arcán. Farkasszemet nézett az egész társasággal.
               </p>
					<p>
                  Aztán többé nem látta őt senki.
               </p>
					<p>
                  Pár pillanat mulva kocsirobogás hallatszott az udvarról. Csak
                     Amanda tudta annak jelentőségét. Kirohant az ajtón, mintha a kocsi után
                     vágtatna. Egy nagy sikoltás hallatszott az ambitusról. Aztán nem jött vissza ő
                     sem a házba. Elment a Betyárjával, aki odakünn várakozott rá.
               </p>
					<p>
                     (1922. Tavasz.)
               </p>
					<p>
                     (Vége.)
               </p>
				</div>
			</div>
		</body>
	</text>
</TEI>