<?xml version="1.0" encoding="utf-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xml:id="HU00645" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>A nazarénusok</title>
				<author ref="viaf:184888089">Eötvös Károly (1842-1916)</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">62822</measure>
				<measure unit="pages">133</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC and ELTE Novel Corpus</p>
			</publicationStmt>
			<sourceDesc>
				<bibl type="digitalSource">
					<title>A nazarénusok</title>
					<date>2002-06-14</date>
					<publisher>Magyar Elektronikus Könyvtárért Egyesület</publisher>
					<ref target="http://mek.oszk.hu/00600/00645"/>
					<respStmt>
						<resp>Original Electronic Edition</resp>
						<name>Laskay Gabriella</name>
						<name>Szabolcsi József</name>
						<name>Kiss András</name>
						<name>Ollé Krisztián</name>
					</respStmt>
					<bibl type="digitalSource">
						<title>A nazarénusok</title>
						<date>2002-06-14</date>
						<ref target="http://mek.oszk.hu/00600/00645"/>
					</bibl>
					<bibl type="printSource">
						<title>A nazarénusk</title>
						<author>Eötvös Károly</author>
						<pubPlace>Budapest</pubPlace>
						<publisher>Révai</publisher>
						<date>1904</date>
						<ref target="https://mek.oszk.hu/00600/00645/00645.pdf"/>
					</bibl>
				</bibl>
				<bibl type="firstEdition">
					<title>A nazarénusok</title>
					<author>Eötvös Károly</author>
					<date>1904</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textDesc>
				<ns1:authorGender key="M"/>
				<ns1:size key="medium"/>
				<ns1:canonicity key="low"/>
				<ns1:timeSlot key="T4"/>
			</textDesc>
		</profileDesc>
		<revisionDesc>
			<change when="2020-07-21"/>
			<change when="2020-11-03"/>
		</revisionDesc>
	</teiHeader>
	<text>
		<body>
			<div type="chapter">
				<head>
               MIRŐL SZÓL EZ A KÖNYV?
            </head>
				<milestone n="1" unit="startSubChapter"/>
				<p rend="head">
                  I.
               </p>
				<p>
                        (Ki látott nemzetet támadni
                        ,
                        A Genezáret tava. - Zebedeus két fia hogy lett
                           apostollá?)
			   </p>
				<p>
                     Előre meg kell mondanom, miről szól könyvem. A ki olvasásába
                        bele kezd: tudja meg eleve, mit talál soraiban. Ne várjon se mást, se
                        többet.
                  </p>
				<p>
                     Okom az, hogy a tárgy különös. Valami sok könyvet nem irhattak
                        róla, mióta irnak az emberek. Efféle könyvet nem olvastam s nem is
                        hallottam, hogy volna efféle. Több, mint százezer könyvet irtak már hitről,
                        vallásról, szentegyházról, de oly módon, miként én, még nem irtak. Én
                        legalább ugy gondolom, ugy tudom. Meglehet: tévedek. Ha irtak is: akkor is
                        meg kell irnom a magam könyvét.
                  </p>
				<p>
                     Van felekezet Magyarországban, melyet ugy hivnak: a
                        Nazarénusok. Vallásos felekezet ez. Hivőit a történelmi egyházak hiveiből
                        toborozza. Különösen római katholikusok és kálvinisták voltak kezdő hivei.
                        De más egyházakból is nyert már hiveket.
                  </p>
				<p>
                     Ezekről lesz szó könyvemben. Tehát hitről is, vallásról is,
                        egyházról is.
                  </p>
				<p>
                     Mi a hit? Mi a vallás? Mi az egyház?
                  </p>
				<p>
                     E kérdésekről nem beszélek. Nem bocsátkozom se hittani
                        fejtegetésbe, se bölcseleti álmodozásba. Azt se keresem: van-e, nincs-e
                        igazság a nazarénusok hitében és vallásában. Hitüket és vallásukat se nem
                        ajánlom, se nem kárhoztatom. Se ellenségük nem vagyok, se hozzájuk nem
                        tartozom. Még csak nem is elmélkedem hitvallásuk fölött. Van-e jövendőjük,
                        még e fölött se szerkesztem meg véleményemet.
                  </p>
				<p>
                     A hit, a vallás és az egyház együtt fenséges és csodálatos
                        természeti tünemény. Fenségesebb és csodálatosabb, mint a költészet. Sokban
                        hasonlit a csillagok rendszeréhez. Ép oly fenséges és csodálatos, mint a
                        népek és nemzetek lelke közt való különbség. Mikor és miként támadt s miként
                        és miért fejlődött ki ez a különbség? A boncztan, az élettan és a vegytan
                        szerint minden magyar és minden angol ember teljesen egyenlő. S az angolok
                        együtt s a magyarok együtt mégis egészen más-más nemzet: Nyelvük, erkölcsük,
                        természetük, vallásuk, költészetük ég-föld különbség.
                  </p>
				<p>
                     Ki látott nemzetet támadni?
                  </p>
				<p>
                     Senki. Egyes ember talán nem is láthatott, mert a nemzetek
                        támadásának időkora századokra és ezredekre terjed, egyes ember figyelő
                        ideje pedig csak ötven-hatvan év. Ennyi idő alatt nyelv és nemzet a maga
                        különös lelkének teljességében nem támadhat.
                  </p>
				<p>
                     A nemzetek támadásáról s egyéni, társadalmi és állami életük
                        keletkezéséről már sok könyvet irtak. De minden könyv csak bölcseleti
                        rámutatás arról, a mi most van, arra, a mi évezredek előtt volt. Gyönyörü
                        művek; igazak is, de nem teljesek. Meggyőznek bennünket arról, miként
                        támadtak a nemzetek, - de kisérletileg nem tudják szemeink elé állitani,
                        miként támadtak hát valósággal.
                  </p>
				<p>
                     Igy vagyunk a vallásokkal.
                  </p>
				<p>
                     Ki látott vallást keletkezni, felekezetet támadni, egyházat
                        eredni?
                  </p>
				<p>
                     Mind a három kérdésre meg tudunk felelni s a feleletben meg is
                        nyugszunk. Sőt Mózes, Jézus és Mohamed hivei oly tisztán látnak e
                        kérdésekben, hogy szükségtelennek, sőt ártalmasnak tartják a kételkedést és
                        a további kutatást. Ne is kételkedjünk, ne is kutasunk. Hanem azért mégis
                        eszünkbe juthat a kérdés: vajjon napról-napra, óráról-órára s
                        emberről-emberre miként támad, nől, fejlődik és terjed a hit és a
                        vallás?
                  </p>
				<p>
                     Gyerek-ifju voltam még, a mikor ez nekem már eszembe jutott. De
                        nem sokat törődtem a kérdéssel. Sőt nevetségesnek tartottam volna, ha
                        törődöm vele.
                  </p>
				<p>
                     Azonban ujra és ujra eszembe jutott.
                  </p>
				<p>
                     Ha Mózes könyveit olvastam, ha Homérosz hőskölteményeibe
                        elmerültem, ha az évangyélisták és apostolok irásai fölött elmélkedtem:
                        mindig eszembe jutott. Hogy jöhetett hát létre a zsidó vallás? Miként
                        alakult meg a hellenek istenvilága? Mikor és miként támadott a szeretetnek
                        keresztyén vallása?
                  </p>
				<p>
                     Különösen sokat tünődtem egy jeleneten, melyet Jézus életéből
                        leirnak az evangyélisták. S nem is egy irja le, hanem három is. Ez a jelenet
                        az, a mikor apostollá lett Zebedeus két fia.
                  </p>
				<p>
                     Keresztelő Jánost börtönbe zárták. Mikor ezt Jézus meghallotta:
                        Názáretbe ment. De ott se maradt sokáig, hanem elindult észak-kelet felé, a
                        galileai tengerhez, Kapernaumba. Utja közben oktató, fölvilágositó,
                        hitterjesztő lelkes beszédeket tartott uton-utfélen, de a zsinagógákban
                        is.
                  </p>
				<p>
                     A galileai tenger nem tenger, hanem tó. Egyik nevén igy is
                        nevezik: Genezáret tava. A szent irásokban tibériási tengernek is nevezik,
                        mivelhogy délnyugati partján fekszik Tiberiás városa.
                  </p>
				<p>
                     Körülbelül akkora a tó, mint a Balatonnak az a része, mely
                        Tihany és Kenese közt s Siófok és Füred közt fekszik. Nem sokkal nagyobb
                        tehát, mint a Balatonnak egy harmada. Keresztülfolyik rajta a Jordán vize. A
                        Balatonnál mélyebb s egykor több hala is volt.
                  </p>
				<p>
                     Nyugati partja Bethsaidától Tiberiásig: ez az igazi szent föld.
                        Itt élt, itt tanitott legtöbbet Jézus. Itt éltek szülői, testvérei, rokonai.
                        Itt szerették őt legjobban. Itt szerették igazán. Első apostolai itt
                        csatlakoztak hozzá. Emberi elmének nincs oly ragyogó és fenséges költészete,
                        mint Jézus élete itt Názáret körül s a Genezáret tava körül.
                  </p>
				<p>
                     Ide jött akkor is, a mikor Keresztelő János elfogatása miatt
                        szive elszomorodott. S lement a tópartra; mint akkor mondták, a tenger
                        partjára. A tóparton halászokkal találkozott. Ott találta Zebedeust is.
                  </p>
				<p>
                     Zebedeus egyszerü jámbor halászember volt. Csónakja a part
                        mellett a vizen himbálódzott. Nem maga volt a csónakon, hanem ott volt vele
                        két fia is, az idősebb: Jakab s a fiatalabb: János. De voltak vele még
                        szegődséges halászlegények is, kiket béres szolgáknak nevez a szentirás.
                        Ilyen is lehetett kettő vagy három.
                  </p>
				<p>
                     Voltak tehát öten vagy hatan. Többen nem igen lehettek, mert a
                        csónak nem volt nagy, több ember abban nem fért volna el s egymást gátolta
                        volna halászember munkájában.
                  </p>
				<p>
                     Igaz, hogy a szentirás se azt nem mondja meg, hány volt a
                        halászlegény, - se azt, mekkora volt a csónak. De azt igenis megmondja, hogy
                        a csónakot, a mikor rajta elvégezték dolgukat, kivonták a száraz partra.
                        Ebből bizonyos, hogy a csónak nem nagy volt, öt-hat emberre valónál nagyobb
                        semmi esetre se volt. A nagyobb csónakot nem szokás, de nem is könnyü s nem
                        is czélszerü a partra vonszolni.
                  </p>
				<p>
                     Zebedeus és fiai és emberei épen hálójukat kötözték,
                        igazitották s mosták, a mikor Jézus oda ért. Halászembernek mindennapi
                        rendes munkája ez. A hálón halászás közben szakadás támadhat s mikor
                        kihuzzák, halon kivül más is beleakadhat; rák, kagyló, tüskés sulyom s
                        egyéb. Mind ettől a hálót meg kell szabaditani. De ha a hálónak egyik-másik
                        fonala szines foltot kapott: azt is ki kell mosni tisztára. Mert ha ki nem
                        mossák: meglátja a hal a vizben s nyomban odább ugrik.
                  </p>
				<p>
                     Jézus odament Zebedeus csónakjához s oda szólt a két fiuhoz:
                        Jakabhoz és Jánoshoz s hivta őket magához. S a két fiu letette a munkát;
                        kivonszolták a csónakot a partra s akkor a két fiu ott hagyta apját a
                        csónakkal s a halászlegényekkel s elment Jézussal Kapernaum felé. Nem is
                        vált el többé tőle.
                  </p>
				<p>
                     Igy beszélik el az evangyélisták ezt a jelenetet. De vajjon hát
                        igy történt-e ez?
                  </p>
				<p>
                     Bizonyos, hogy igy történt. De még százszor bizonyosabb, hogy e
                        jelenet igen sok részletét elhallgatják a szent irások. Nézzük csak meg
                        közelebbről.
                  </p>
				<p>
                     Az egyszerü tóparti halászember ma is olyan, a milyen Jézus
                        korában volt. Olyan a tava, a vize, a hala, a hálója, a csónakja, a
                        ruházkodása, étele-itala, napirendje, sátora, tanyája, házas élete s
                        minthogy akkor is, most is ezek körül forog elméje gyerekkorától agg koráig,
                        tehát olyan a gondolkozása is.
                  </p>
				<p>
                     Ha ma a parton hálóját kötözgeti a halászgazda két fiával s két
                        cselédjével s oda jön egy idegen, eddig soha nem látott kegyes férfiu, akár
                        magánosan, akár tized-huszad magával vagy bár egész embersokasággal s oda
                        szól a két fiuhoz:
                  </p>
				<p>
                     - Hejh, jó emberek, hagyjátok ott a munkát s engem
                        kövessetek!
                  </p>
				<p>
                     Vajjon mi történik akkor?
                  </p>
				<p>
                     Bizonyos, hogy a két fiu nem hagyja ott szó nélkül apját és
                        munkáját s nem követi a kegyes férfiut.
                  </p>
				<p>
                     Hanem előbb megkérdezi a kegyes férfiut: vajjon kicsoda, hogy
                        hijják, mi járatban van, miért hivja őket magához, miért és meddig és hova
                        kövessék őt, mi lesz a munka, mi lesz a fizetés, miből élünk, miből
                        ruházkodunk?
                  </p>
				<p>
                     Az öreg Zebedeus is bele szól a dologba. Ő a fiait csak ugy
                        hevenyében eltávozni nem engedi. Az ő gyerekei ezek! Mi lesz a hálóval és
                        halászattal, ha a két munkabiró fiatal eltávozik? Ő már öregszik, gyengül,
                        csupán idegenekkel, szegődöttekkel a munkát folytatni nem tudja, tehetsége
                        sincs hozzá. Abból tehát semmi se lesz, hogy az ő két fia ő tőle bizonytalan
                        életre eltávozzék.
                  </p>
				<p>
                     Most ez a jelenet állana elő a legszelidebb alakban is. S
                        bizony másként akkor se volt. A változhatlan emberi természet biztos
                        ismerete bizonyitja, hogy másként akkor se történhetett.
                  </p>
				<p>
                     Ha ugyanis a Zebedeus-fiak, Jakab és János, akkor még Jézust
                        nem ismerték.
                  </p>
				<p>
                     Hanem hát ismerték!
                  </p>
				<p>
                     Jézus is ismerte őket. Különbén majdnem érthetetlen, hogy ott a
                        csónakon dolgozgató öt-hat ember közül épen csak Jakabot és Jánost hivja
                        magához. Szinte természetesebb lett volna, ha magát Zebedeust szólitja vagy
                        csupán a halászlegényeket.
                  </p>
				<p>
                     Ugy, a hogy a szentirás elbeszéli: csodaszámba jön a történet.
                        Pedig, ha minden részletét ismernők, nem lenne benne semmi csodálatos.
                  </p>
				<p>
                     Mert mikor Jézus odament Zebedeushoz, akkor már volt két
                        állandó apostola. Az egyik Simon-Péter, a másik András, Péternek a
                        testvéröcscse.
                  </p>
				<p>
                     Ezek is halászok voltak a Genezáret taván. Ott halászgattak ők
                        is Zebedeus halásztanyájának közelében. Kétségtelen, hogy ők jó
                        ismeretségben voltak már régóta a Zebedeus-fiukkal, valószinüleg barátság és
                        rokonszenv állott fenn köztük s a két fiut ártatlan, jó és nemes szivü
                        férfinak s komoly és világos eszü embernek ismerték s ők tanácsolták
                        Jézusnak, hogy azt a két fiut is szólitsa magához.
                  </p>
				<p>
                     Kétségtelen az is, hogy ezek a jámbor halászemberek már
                        korábban is ismerték Jézust s ha talán személyesen nem is, hirből minden
                        esetre. Názáret alig van a Genezáret tavának déli végéhez 28 kilométernyire;
                        a szegény, egyszerü emberek közt Jézus bátorságának, bölcsességének s a
                        papokkal való viaskodásának hire elterjedhetett s akkor már biztosan el is
                        terjedt. S a hir s az együgyü elmék képzelete már a csodatévő hatalom
                        fényével övezte Jézus alakját.
                  </p>
				<p>
                     Csak igy lehet megérteni, hogy az öreg Zebedeus szó nélkül oda
                        adta két fiát apostolnak s a két fiu is szó nélkül követte Jézust.
                  </p>
				<p>
                     Másként az egész dolog érthetetlen.
                  </p>
				<p>
                     Az öreg Zebedeussal a szentirásban másutt nem találkozunk. A
                        mennyire tudniillik én ismerem a szentirást. Hanem feleségével találkozunk.
                        Az öreg Zebedeusné, a két apostol anyja, Jézus halála és föltámadása idején
                        ott van Jeruzsálemben. Az ő lelkében is ott fénylettek már az uj hit
                        sugarai. A mi azt bizonyitja, hogy némi fogékonyság ehhez volt már a
                        Zebedeus családban akkor is, a mikor még csupán csak a galileai tengeren
                        halászgatott.
                  </p>
				<p>
                     - Nos hát e két Zebedeus-fiu története okozott nekem nagy
                        tünődést.
                  </p>
				<p>
                     S gondolkozni kezdtem a fölött, vajjon a mi életünk, a mi
                        társadalmunk meg tudná-e még egyszer szülni ezt a jelenetet?
                  </p>
				<milestone n="1" unit="endSubChapter"/>
				<milestone n="2" unit="startSubChapter"/>
				<p rend="head">
                  II.
               </p>
				<p>
                        hitalapitó ismerőseim. - Táncsics. - Mikor kezdtem a
                           Nazarénusok eredetét kutatni?)
                  </p>
				<p>
                     Van-e még hit? Van-e még néma rajongás? Tud-e még az emberi
                        lélek mást is érezni, mint örömet és bánatot, boszuságot és unalmat? Van-e
                        még valamink az istenek adományából, a mely fel tudná üditeni az aszú
                        sziveket és a számitó elméket?
                  </p>
				<p>
                     A léleknek szabadság kell, hogy legyen ideje és módja
                        fölkeresni az életnek, a boldogságnak s az üdvösségnek titkait. Nagy titkok
                        ezek, melyekhez csak a hit segitségével juthatunk el. Pál, a nagy apostol
                        azt mondja, hogy csak az a hit, a mely megvalósitja reményeinket s
                        megmutatja a láthatatlan dolgokat. Én azt hiszem, neki van igaza s nem annak
                        a sok papnak, tudósnak és bölcselőnek, a kik Jézus óta mind másként
                        magyararázzák a hitet s a kik nehéz, hosszu, elmefárasztó és lélekölő
                        tudományt csináltak a hitből. S nevezik azt hittannak, egyházi törvények s
                        hitelvek rendszerének.
                  </p>
				<p>
                     De hát hol van a léleknek ma akkora szabadsága?
                  </p>
				<p>
                     Ma mindenkit szorosan megszabott munkára kényszerit az élet. A
                        szegényt kenyere, ruhája, hajléka, egészsége, asszonya és gyereke után
                        izzadni s a gazdagot arra ösztönözni, hogy vagyonát védje és szaporitsa, -
                        élvezeteit gyakorolja, - országának, községének, vállalatainak ügyeit
                        elintézze s a napoknak el nem foglalt óráit tárgytalan fecsegésben
                        töltse.
                  </p>
				<p>
                     Ma már nincs szabadság.
                  </p>
				<p>
                     A birót nem köti ugy a törvény, mint a hogy a sziveket és
                        lelkeket megköti ma a divat, a közhangulat, a társaság szokásai s a
                        tudományok tantételei. A hogy megszokott módon kell öltözködni: ép ugy
                        megszabott módon kell gondolkozni. Sőt még érezni is. Minden érzésre van
                        műszó, minden műszónak van tudós meghatározása s minden cselekvésnek szigoru
                        törvénye. A gyermeket attól kezdve, a mikor már futni tud, mind ezek szigoru
                        megtartására oktatják. Mintába gyurják az agyagot, hogy szabályos tégla
                        legyen belőle. Ily téglából áll az épület. S mintába gyurják az emberi
                        lelket, hogy rendes közpolgár legyen belőle. Ezekből áll a korszerü
                        társadalom. Kórságos elme, gonosztévő vagy nagy ur legyen az, a ki ennek
                        törvényeit megszegheti.
                  </p>
				<p>
                     Hogy hit támadjon bennünk: a léleknek önmagába kell szállania,
                        önmagával kell foglalkoznia. Távol a világtól, a várostól, a zsibongó
                        sokaságtól, a zakatoló gyáraktól, a kufárok viaskodásától, a papok
                        szemforgatásától s a tudósok feleselésétől. Erdők magányában, vizek partján,
                        sivatagnak rónavidékén: ott készül az ábránd, a sejtés, a szeretet vágya, a
                        gondolatok szárnyalása, az érzések igazsága, a költészet, a végtelennek
                        imádása s ha mindezek együtt vannak a lélekben: ott készül a hit. Az erős
                        hit, a mely méltó erre a névre.
                  </p>
				<p>
                     Keresztelő János, a mikor növekedett s lelkében erősödött:
                        kiment a pusztába. Ott élt évekig a sivatagon. S mikor érezte magában
                        istennek hitjavitó sugallatát: akkor tért meg a pusztából s ment az emberek
                        közé. Igy mondja az irás.
                  </p>
				<p>
                     Hát Jézus hol töltötte azt a husz esztendőt, a melyről életének
                        történetéből a mi szentirásaink semmit se tudnak? Nem ott-e, a hol
                        Keresztelő János?
                  </p>
				<p>
                     Hiába kutatjuk.
                  </p>
				<p>
                     Sok időt kellett magányban töltenie, mély tünődésekbe s erős
                        érzésekbe elmerülnie, hogy megváltója lehessen az emberi nemzetségnek. Ha
                        mindig emberek közt van, ha folyton a papokkal és irástudókkal vitáz: az
                        emberszeretet nem fejlődött volna ki annyira szivében. S akkor se, ha
                        Athénbe megy bölcsészeti tanfolyamra s Rómába jogi egyetemre.
                  </p>
				<p>
                     A pusztában megszabadul a lélek a korhadt társadalom
                        eszejárásának nyügeitől.
                  </p>
				<p>
                     Három embert ismertem, a ki uj hit alapitásán törte fejét. Két
                        fiatalt és egy öreget.
                  </p>
				<p>
                     Nem akarok sokat beszélni róluk. Nem volt sikerük.
                  </p>
				<p>
                     Az egyik pécsi tanuló volt az ötvenes években. Katholikus
                        papnak törvénytelen gyereke. Hatalmas agy, erős elme, nagy szorgalom és
                        buzgóság a tudomány megszerzésében, de keserüséggel teljes lélek. Csak
                        gyülölni tudta az egyházat, s a hitnek egyéb külső intézményeit. Csak azért
                        a Jézusért rajongott, a ki a templom csarnokából kiverte a kufárokat.
                        Szellemét megülte a sötétség, hiányzott belőle a szeretet napvilága. Nálam
                        idősebb volt s többet is tudott. Egész éjszakákon át magyarázta nekem
                        világjavitó eszméit. Se gondolkozni, se érezni nem tudtam vele. Eltünt
                        nyomtalanul.
                  </p>
				<p>
                     A másik kecskeméti fiu volt. Szegény özvegy asszonynak gyereke.
                        Apja takács volt valamikor s ő is megtanulta apja mesterségét. De erős vágy
                        rohanta meg lelkét, a magasra törés vágya. A kálvinisták kecskeméti
                        gimnáziumát és jogi főiskoláját végig járta. Engem nagyon kedvelt, nagyon
                        ragaszkodott hozzám. De valami titkot mégis őrzött keblében, melyet nem
                        akart velem közölni.
                  </p>
				<p>
                     Szerény fiu volt; lehajtott fejjel, lassu járással ballagott az
                        utczákon és sétáló utainkon. Beszéde is lassu és vontatott. A mindenség
                        legmélyebb kérdéseiről szeretett álmodozni.
                  </p>
				<p>
                     De voltak napok, a mikor nem keresett föl. A mikor az egész
                        délutánt magánosan töltötte el otthon vagy a szőlők közt való bolyongásban.
                        Bevallotta, a mikor kérdeztem.
                  </p>
				<p>
                     Nem nő után ábrándozott. Nem készült költőnek se, tudósnak se.
                        Mit jelentett tehát e gyakori magános bolyongás?
                  </p>
				<p>
                     Egyik sétánkon félig komolyan azt mondtam neki:
                  </p>
				<p>
                     - Te pajtás, te valami nagy bolondságon töröd a fejedet.
                  </p>
				<p>
                     Fejét fölvetette s kérdő merevséggel nézett rám.
                  </p>
				<p>
                     - Ugy van az; te bizonyosan valami uj hitet akarsz
                        alapitani.
                  </p>
				<p>
                     Megrezzent. Mosolyogva figyeltem lelkének zavargását. Utóbb azt
                        kérdezte: honnan tudom én ezt?
                  </p>
				<p>
                     - Sehonnan, de azért mégis tudom. Nehéz, nyomasztó ábrándok
                        vesznek rajtad erőt igen gyakran, titokként rejtegeted előttem tünődésed
                        tárgyait. Más nem ragadhatott el magával, csak a hitbeli kétség.
                  </p>
				<p>
                     Bevallotta.
                  </p>
				<p>
                     Valami különös nagyravágyás fesziti keblét. De ő szegény s nem
                        is daliás alak, hóditó jövő a nők közt nem mosolyog rá. Gazdag nem lehet,
                        hadvezér nem lehet, költő nem lehet, de ő mégis nagygyá akar lenni. A
                        szegény nép millióinak hite oly gyönge, oly hézagos, annyira tele van
                        babonával s tévedésekkel, hogy a ki e hitet megtisztitja s megedzi: az szent
                        munkát végez s megörökiti nevét. Erre akar vállalkozni.
                  </p>
				<p>
                     Szerettem ezt a fiut s megsajnáltam. Napokon át beszéltem
                        lelkére. Az ifju lélek ábrándok nélkül nem élhet. De ha szertelen az ábránd:
                        akkor az már betegség. Nem hiszem, hogy a gondviselés őt a hitalapitó
                        tehetségével felruházta volna. Hanem kis ember, jó ember és boldog ember
                        lehet belőle, csak várja be nyugodtan, mig ábrándjai lassanként elszállanak
                        s helyüket lassanként elfoglalja a munkavágy és a kötelességérzet.
                  </p>
				<p>
                     Huszonöt éve, hogy utoljára meglátogatott itt Budapesten.
                        Valami nagyon kis hivatalnok volt akkor itt. Itt van-e és él-e még: nem
                        tudom.
                  </p>
				<p>
                     - A harmadik volt az öreg jó Táncsics Mihály. Őt már nagyon
                        sokan ismerték; országos neve, országos szerepe volt; függetlenségi harczunk
                        azzal kezdődött 1848-ban, hogy őt erővel kiszabaditottuk sajtófogságából;
                        tagja volt a törvényhozásnak is. Az első magyar szoczialista, de olyan
                        szoczialista, a ki mindenkit szeretett és senkire se haragudott. El is
                        hagyta e miatt utóbb minden követője.
                  </p>
				<p>
                     Irt egy három kötetes hosszabb munkát, melynek czime: Józan
                        ész. Ennek egyik kötete a Vallásról szól. A vallást akarja ebben a
                        mindennapi józan ész törvényeire áthuzni s ekként - mint szokta mondani -
                        megtisztitani. Az ő uj vallása is keresztyén vallás volna, de inkább csak
                        erkölcstan, mint hit. Az egyházaknak csaknem minden történelmi intézményét
                        eltörölné s hit nélkül való, de józan, egyszerü, jó erkölcsü, szelid
                        emberekké alakitaná át a megromlott emberi nemzetséget.
                  </p>
				<p>
                     Fiatal koromban gondosan átolvastam ezt a munkát. S igaz, hogy
                        sok egyszerü, világos elméjü s jóra való földmives embert találtam, a ki
                        körülbelül ugy gondolkodott, mint az öreg Táncsics munkája.
                  </p>
				<p>
                     Agg korában gyakran beszélgettem vele e kérdésről. Kérdeztem
                        tőle, mennyi idős volt, mikor a hitjavitásra adta fejét? Vágy és rajongás
                        birta-e erre őt vagy az elmének komoly fontolgatása? Tett-e kisérletet arra,
                        hogy egyenként nyerje meg az embereket az ő uj hitvallásának vagy
                        megelégedett könyve megirásával? Akadtak-e követői, apostolai, a kik tűzbe,
                        vizbe, halálba is készek voltak menni uj hitükért?
                  </p>
				<p>
                     Az öreg Táncsics bizony nem tudott hivőket gyüjteni.
                        Tisztelték, becsülték, meg is hallgatták, vitatkoztak is vele, pajkos
                        emberek gyakran ki is nevették, de állandó követői nem akadtak.
                  </p>
				<p>
                     Nem is lehet másként.
                  </p>
				<p>
                     Rég elmult már negyven éves, a mikor hitjavitó könyvét megirta.
                        Keresztül ment már akkor az életnek keserves iskoláin, meg is nősült,
                        gyermekei is lettek, vérré vált benne az a meggyőződés, hogy csak munkával
                        és okossággal lehet megélni, nem pedig rajongással s a hit szent ábrándjaiba
                        való elmerüléssel. Szeretettel mindig tele volt a szive, de az a szent láng,
                        mely a hitterjesztéshez szükséges, nem lobogott ereiben.
                  </p>
				<p>
                     Elmondtam neki mindezt. Ezt felelte:
                  </p>
				<p>
                     - Igazad lehet, de az emberek se olyanok ma már, mint Jézus
                        idejében.
                  </p>
				<p>
                     De hát nem olyanok-e?
                  </p>
				<p>
                     Ez én előttem a nagy kérdés!
                  </p>
				<p>
                     Mindig hallottam, hogy Oroszországban és Amerikában egyre-másra
                        keletkeznek uj vallásfelekezetek. Oroszországban a legszegényebb és a
                        tanulatlan nép közt, de Amerikában a tanult, eszes, vagyonos és iparos nép
                        közt is. Talán nem állandók se itt, se ott e felekezetek. Talán csak futó
                        tünetek társadalmunk felszinén, mint az elsuhanó felhőnek árnyéka a földön.
                        De mégis tünetek, melyek nem ok nélkül vannak. S minden uj hitnek kell
                        apostolának lenni. De hát miként tud sikerre jutni, habár csak egy időre is,
                        az apostol?
                  </p>
				<p>
                     Hogy a közvélemény valamely nagy kérdésben miként támad s
                        miként terjed el s mily mélyen nyomakodik az elmékbe és érzésekbe: ezt
                        gondos figyeléssel kikémlelhetjük. A nagy nemzeti költők hatását is
                        nyomrul-nyomra kisérhetjük.
                  </p>
				<p>
                     De miként támad az uj hit?
                  </p>
				<p>
                     Ime: itt vannak nálunk a Nazarénusok. Uj felekezet, még pedig
                        keresztyén. Jézust vallja ő is hite alapitójának. Háromszáz év óta nem
                        támadt Magyarországon uj felekezet más, csupán ez. S főleg a magyar fajta
                        népben támadt.
                  </p>
				<p>
                     Mi ennek az oka?
                  </p>
				<p>
                     Jobb vagy rosszabb lett a népnek sorsa? Szegényebbé vagy
                        gazdagabbá vált a nép szelleme, mint az előtt volt?
                  </p>
				<p>
                     Minő szép dolog volna mind ezt tisztán látni, mind e kérdésre
                        tökéletes feleletet nyerni!
                  </p>
				<p>
                     Harmincz év óta foglalkoznak már az állami hatóságok a
                        Nazarénusokkal. S már harmincz év előtt keletkezett bennem a vágy: lenézni a
                        nép lelkének mélységeibe, hogy ama kérdéseket megvizsgáljam. Föl kellett
                        keresnem az első apostolokat, a kik az uj hitet megalapitották s lassanként
                        elterjesztették. Meg kellett ismernem egyéniségüket, lelküket, buzgóságuk
                        erejét a hatásuknak eszközeit és sikereiknek mértékét.
                  </p>
				<p>
                     Nem találtam meg mindent, a mit kerestem. De sokat találtam s a
                        mit találtam, azt el nem hallgathatom. Az a magyar ifju, az a szegény
                        iparoslegény, a ki a magyar Nazarénusok felekezetét megalapitotta,
                        megérdemli, hogy szavait és cselekedeteit följegyezzem. Régen meghalt már;
                        idegen földön, bujdosásban hunyta be örök álomra szemeit, felekezetének
                        tagjai közt talán egy sincs már, a ki nevére is emlékeznék. De én följegyzem
                        nevét s őrzöm emlékezetét. Nem keresem: tévelygés vezette-e utjain vagy
                        igazság, mert látom, hogy mély és igaz érzés vezette.
                  </p>
				<p>
                     A mit e könyvem tartalmaz: annak egy részét, körülbelül majdnem
                        felét ez előtt közel harmincz évvel már megirtam. De töredékesen és sok
                        helyütt nem összefüggőleg. De a mit megirtam is: ujra átdolgozom s talán
                        itt-ott igazitok is rajta.
                  </p>
				<p>
                     A mai Nazarénusok nem a hitalapitó Hencsey Lajos nazarénusai.
                        Erkölcsük az, de hitük sokat változott. De ez az én vizsgálódásomon kivül
                        esik. Hitük tartalmának birálatába nem bocsátkozom.
                  </p>
				<milestone n="2" unit="endSubChapter"/>
				<milestone n="3" unit="startSubChapter"/>
				<p rend="head">
                  III.
               </p>
				<p>
                        az én elbeszélésem? - Mit jelent a nazarénus szó? - Pál
                           apostol bünpöre.)
                  </p>
				<p>
                     De birálták hitük tartalmát mások. Egyházi és világi hatóságok,
                        katonaság, lelkészek, sajtó, emberei. Sokat irtak, sokat beszéltek róluk, de
                        engem se irás, se beszéd ki nem elégitett és az én érdeklődésem kellő
                        kielégülést, kellő megnyugovást nem talált.
                  </p>
				<p>
                     Ismertették és tárgyalták tanaikat; dicsérték és kárhoztatták
                        erkölcseiket; kicsinyelték vagy magasztalták az erőt, mely a felekezet lelki
                        buzgalmában rejlik s a jövendőt, melynek a felekezet eléje néz. De sem a
                        dicsérők, sem a kárhoztatók nem ismerték a felekezet belső életét. Nem
                        ismerték kisded egyházaik s tanaik keletkezésének s kifejlődésének
                        történetét.
                  </p>
				<p>
                     Intézkedtek is már dolgaikban a világi és egyházi hatóságok. S
                        intézkedéseiket hol az elfogultság és hatalom rideg parancsoló szavával, hol
                        a keresztyéni szeretet atyai intéseivel hajtották végre. A nazarénus a
                        hatalom parancsoló szavaitól meg nem ijedt, a szeretet szavaira a szeretet
                        szavaival válaszolt, de hitét és vallási meggyőződését el nem hagyta. Ugy
                        szerette hitét, mint életét s jobban szerette, mint az életnek
                        kényelmeit.
                  </p>
				<p>
                     Honnan meriti a vallásnak e bátorságát s a meggyőződésnek e
                        nagy erejét?
                  </p>
				<p>
                     Talán a hivők sokaságából? Nagyjainak hatalmából? Multjának
                        történetéből a nagy és fényes emlékeiből? Erős intézményeiből vagy vérré
                        vált szokásaiból?
                  </p>
				<p>
                     Egyikből se.
                  </p>
				<p>
                     A nazarénusok kevesen vannak. Nagyjaik sincsenek, mert ők mind
                        szegények s közülök még se a tudomány, se a művészet, se a kormányzás és
                        törvényhozás, se a nagy vagyon magaslatára nem emelkedett senki. A felekezet
                        története csak tegnap kezdődött. Vallási intézményei alig vannak s a már
                        meglevők is egyszerüek és kezdetlegesek. Még szokásaik se lehetnek erősek,
                        -hiszen az a nemzedék, mely az uj hitet megalkotta, ma se halt ki még
                        egészen. Még ma is lehetnek élők a legelső hivők seregéből.
                  </p>
				<p>
                     És az ő hitük mégis erős, önérzetük mégis teljes s számuk
                        lassan ugyan, de napról-napra szaporodik.
                  </p>
				<p>
                     Én e titoknak mélyére akarok hatolni. Keletkezésük történetét s
                        fejlődésük első folyamatát meg akarom ismertetni. Kisérem őket a felekezet
                        bölcsőjétől fogva s igyekszem egyéni és családi életük rejtelmeibe
                        behatolni. De menten attól az elfogultságtól, melyet más vallásom, másféle
                        miveltségem s másféle társadalmi állásom szülhetne.
                  </p>
				<p>
                     Különös gonddal fogok irni Hencsey Lajosról. Arról az ifjuról,
                        ki a legszentebb hitnek rendithetlen erejével csüngött az uj felekezet
                        tanain; ki hitelvekké dolgozta föl a homályos sejtelmeket; ki egyházat
                        alkotott a hivők kicsiny, de lelkes seregéből s kinek buzgósága soha meg nem
                        apadt. Ki éjjeleit s nappalait, ifjuságának minden örömét s végre életét
                        áldozá föl nagy gondolatainak s a jövendő élet és a más világ ábrándos
                        képeinek. Kegyelettel emlékezem meg az ápoló kezekről, melyek a szegény fiu
                        szenvedéseit megkönnyitették s a sirról, mely nem honának földjén, hanem
                        távol idegen országban fedi porladó hamvait. És megemlékezem a jó öreg
                        szülőkről is, kik bizalommal, jó remény fejében bocsájtották el gyermeküket,
                        kinek arczát többé nem láthatták soha.
                  </p>
				<p>
                     A történet, a melyet e könyvben elbeszélek, az utolsó szóig hű
                        a valósághoz. Az emberek, a kiket megnevezek, élő emberek voltak mind.
                        Harmincz év előtt, mikor történetem egyik-másik részét irni kezdtem, még
                        éltek közülök néhányan. Talán ma is élnek még. Akkor is bizalommal hivtam
                        fel őket, hogy ha soraim kezükbe jutnak, tegyenek tanuságot soraim
                        igazságáról. S ha tévedtem volna valamiben: igazitsák ki a tévedést.
                  </p>
				<p>
                     Történetem a magyar függetlenségi harcz végével véget ér. A
                        kor, a melyről irok, a mult század negyvenes éveinek kora. Az események
                        fonalát tovább kisérni szemeimmel nem állott módomban. Tovább kisérni most
                        már nem is vállalkozom. A kisded társaságot, melyből állott kezdetben a
                        nazarénus felekezet s mely az atyafiak szent gyülekezetének méltán nevezheté
                        magát, szétszórták az élet viszontagságai s én a tagokat az ország különböző
                        részeiben és más országban s a tengeren tul is nem követhettem többé figyelő
                        szemekkel.
                  </p>
				<p>
                     De felhivok mindenkit, a ki olvassa e sorokat s lelkesül a
                        történeti igazság teljességeért s a kit e titkos felekezet támadásának
                        részletei érdekelnek: vegye föl az általam elejtett fonalat, kövesse az
                        általam megjelölt nyomokat s legyen munkás abban, hogy a nazarénusok
                        történetét levezethessük napjainkig. Egy kis darab ez a mivelődés egyetemes
                        történetéből; egy kis mutatvány a magyar népszellem erőkisérleteiből.
                        Megérdemli a nemesen gondolkozók fáradozását.
                  </p>
				<p>
                     *
                  </p>
				<p>
                     Mielőtt történetem elbeszélését megkezdeném: a nazarénus szóval
                        kell tisztába jönnünk.
                  </p>
				<p>
                     A magyar felekezet tagjai kezdetben a nazarénus szót és
                        elnevezést nem ismerték, önmagukat ekként soha nem nevezték. E nevet a világ
                        adta rájuk.
                  </p>
				<p>
                     A hozzáértők, a tudósok azt állitják, hogy a nazarénus név a
                        nazir szótól származik. E szó a héber nyelvben fordul elő s közhasználatú és
                        valóságos jelentése magyarban annak felel meg, melyet nyelvünk a jött-ment,
                        jövevény, kóbor szavakkal jelez.
                  </p>
				<p>
                     Senki ezen meg ne ütközzék. A szót gúnyként szokták alkalmazni,
                        tehát jelentése édes és gyöngéd nem lehet.
                  </p>
				<p>
                     A régi héber világban nazir szóval jelezték mindazokat, kik
                        családjuk, községük, felekezetük vagy nemzetségük kötelékéből kiváltak s más
                        családba, más felekezetbe vagy más nemzetségbe léptek át. Nazir szóval
                        jelezték a hontalanokat, a bujdosókat, a szakadárokat, a foglalkozás nélkül
                        csavargókat, a tüzhely nélkül valókat és a jövevényeket. E szó: nazir,
                        jelentett igazságot is, jelentett csufságot és megvetést is.
                  </p>
				<p>
                     Nazireusnak vagy nazarénusnak nevezte a zsidó, a ki Samariában
                        telepedett meg, vagy samariabeliekkel szoros viszonyra lépett. Nazarénusnak
                        nevezték Zakariás papnak fiát: Keresztelő Jánost, mikor Judea pusztáin
                        tanitott s a Jordán vizében keresztelt. Nazarénusnak nevezték Józsefet,
                        mikor kis fiával Jézussal Egyiptomból visszatérve Galileában megtelepedett.
                        Nazarénusnak nevezték magát az Üdvözitőt is, mikor a pusztában bolyongott,
                        mikor rokonai megvetették s mikor a Golgotán keresztre feszitették.
                        Nazarénusnak neveztek a középkor homályos századaiban száz meg száz apró
                        felekezetet s még napjainkban is nem egy németországi s más országi titkos
                        felekezetet neveznek e névvel.
                  </p>
				<p>
                     Nazarénusoknak nevezték az ős keresztyéneket is az első két
                        század folyamán mind a szent földön, mind Rómában. Semmise bizonyitja ezt
                        jobban, mint Pál apostolnak nagy pöre, a mint leirják ezt a szent
                        könyvek.
                  </p>
				<p>
                     Nevezetes pör ez. A mai igazságszolgáltatás is sokat tanulhat
                        belőle. Igaz, hogy a mikor lefolyt, a jog Rómában akkor már magas fokra
                        fejlődött.
                  </p>
				<p>
                     Ananiás főpap vádolta Pált eretnekséggel és
                        közcsendháboritással. Pál azonban római polgár volt, a zsidók birósága ellen
                        kifogást emelt, s azért áttették ügyét a római birósághoz. Rómának czezáreai
                        helytartója akkor Felix volt, neki kellett első fokon biráskodni.
                  </p>
				<p>
                     Ananiás nem bizott magához. Nem hitte, hogy Pál apostol nagy
                        elméjével, lánglelkével a nagy igazságaival meg tud birkózni. Ügyvéd után
                        nézett.
                  </p>
				<p>
                     Volt Jeruzsálemben egy hires ügyvéd. Római jogász, a neve volt
                        Tertullus. Ezt fogadta meg a főpap vádló ügyvédnek s vitte magával
                        Czezareába Felix helytartó elé.
                  </p>
				<p>
                     Gyönyörü volt a bűnügyi tárgyalás, de nem irom le. Nem tartozik
                        ide. Hanem az igenis ide tartozik, hogy a vádló ügyvédnek első szava is az
                        volt a helytartó előtt Pál apostol ellen:
                  </p>
				<p>
                     - Ime, ez az ember a nazarénusok felekezetének főembere!
                  </p>
				<p>
                     Vád is volt, gunyolódás is volt e szóban. De e jelenet azt is
                        bizonyitja, hogy akkor az első keresztyéneket a törvényszékek és hatóságok
                        előtt is nazarénusoknak nevezték.
                  </p>
				<p>
                     A magyarországi nazarénusok maguk közt ezt az elnevezést nem
                        használják. Kezdetben legalább nem használták. Atyafiak és szent gyülekezet
                        ezek maguk közt a legszokottabb elnevezések.
                  </p>
				<p>
                     Ma a közéletben atyafi alatt a testvérnél távolabbi vérrokont
                        értenek, de hajdan csupán csak az édes testvért értették. Még pedig az
                        apul-anyul való testvért, a melyet latinul carnalis és uterinus frater néven
                        neveztek.
                  </p>
				<p>
                     Legjobban szeretik magukat a magyar nazarénusok igaz
                        keresztyének-nek nevezni. Hitvallásuk könyvében, melyet Hencsey Lajos
                        1841-ben irt s melynek eredeti kézirati példánya kezeim közt van, e nevet
                        vették föl: A bűnökből megtért, szentélet-követő, Krisztusnak szent
                        keresztségét a hitnek megvallása után felvett keresztyének.
                  </p>
				<p>
                     Hosszú név. Én ezt nem használom. Maradok a nazarénus szónál. A
                        világ igy ismeri őket. Nálam e szó nem gúnyt jelent.
                  </p>
				<milestone n="3" unit="endSubChapter"/>
			</div>
			<div type="chapter">
				<head>
               AZ UJ IDŐ KEZDETE.
            </head>
				<milestone n="1" unit="startSubChapter"/>
				<p rend="head">
                  I.
               </p>
				<p>
                        (
                        A mesterlegény. - Fröhlich Henrik Sámuel.)
                  </p>
				<p>
                     Az 1839-ik év nyarán két lakatos legény jött haza a szabad
                        gondolkozásu Helvécziából. Az egyiknek neve Denkel János volt, a másiké
                        Kropacsek János.
                  </p>
				<p>
                     Idegen hangzásu nevük daczára mindkettő magyar fiu volt, bár
                        jól tudtak németül. Hol születtek és hol nevelkedtek: nem tudom. Némi
                        jelekből azt hiszem, mindakettő Tolna-vármegyei volt, bebizonyitani nem
                        tudnám.
                  </p>
				<p>
                     Az 1838-ik év tavaszán, a nagy árviz után már Pesten voltak s
                        itt mesterségüket tanulták és gyakorolták. Ez évnek végén Bécsbe mentek. A
                        czéhrendszer akkor még teljes virágzásban volt s ez megkövetelte a kézmüves
                        legényektől, hogy bizonyos számu évet vándorlásban s más meg más remekes
                        mester oldalán mesterségük tanulásában töltsenek el.
                  </p>
				<p>
                     Ennek a szónak: legény, a magyar nyelvben több jelentése van.
                        Egyik jelentése nőtlen állapotu férfit jelez. Ha fiatal: ifju legény; - ha
                        öreg: agglegény.
                  </p>
				<p>
                     - Másik jelentése szabad, szilaj, bátor ifju férfit jelent
                        tizennyolcz éves kortól a huszonötéves korig. A katonaságnál a közembert
                        értik alatta. - A kézműiparban azt a segédet értették alatta, a ki már jól
                        értette mesterségét és csupán a szakmabeli iparmüveket készitette s egyebet
                        a háznál és műhelyben nem dolgozott.
                  </p>
				<p>
                     A czéhrendszer fejlesztette ki ez elnevezés igaz értelmét. A
                        tanuló gyereket, a kezdő fiut inasnak nevezték. Az inas mindenféle
                        cselédszolgálatot teljesitett a háznál és a műhely körül. Parancsolt neki
                        mindenki s ő engedelmeskedni tartozott mindenkinek. Lassanként dolgozni
                        kezdett az iparosmunkában is, a mint esze, ügyessége s testi ereje nőtt.
                        Mikor már egész darabot tudott késziteni a tizenöt-tizenhat éves korát
                        elérte: akkor a czéh rendszabályai szerint bizonyos ünnepélyességgel
                        felszabaditották. S akkor legénynyé lett. Ha pedig a legény már több éven át
                        legénykedett s esze, szakbeli tudása, józansága s megbizhatósága nyilvánvaló
                        volt s a műhely felügyeletét, a munka kiosztását, a kész darab átvételét a
                        mester vagy özvegye rábizta: a neve öreg-legénynyé változott.
                  </p>
				<p>
                     Denkel és Kropacsek efféle legények voltak.
                  </p>
				<p>
                     Akkor a kézmüiparos-legény erős bilincsekkel volt kötve
                        mesterségéhez. Nehezen ismerték el tudományát és ügyességét, de ha vándor
                        éveit kitölté s nagy nehezen valahol megtelepedhetett s remekes mesterré
                        válhatott: örömöt, büszkeséget s biztos kenyeret látott abban, ha magát
                        egész életén át iparának, czéhének, városának szentelhette. Ma a szabadság
                        korát éljük. Ma, hogy valaki mesterré és munkaadóvá lehessen, nem szükség
                        neki szakmájában tudni semmit. S azért ma gyakran nem annyira az
                        iparoslegények, mint inkább a munkaadók vándorolnak.
                  </p>
				<p>
                     Denkel és Kropacsek büszkék voltak arra, hogy vándoridejük egy
                        részét ne csak saját honukban, hanem külföldön töltsék el. De Bécsnél s
                        Ausztriában se állapodtak meg, ott sem maradtak sokáig. Pár hónapi
                        tartózkodás után Németországba Münchenbe s onnan Svájczba, Zürich kantonba
                        mentek át.
                  </p>
				<p>
                     Vajjon hol álltak munkába, kiknél dolgoztak, meddig maradtak
                        itt: nem tudtam kipuhatolni. Sok jelből azt látom, idejük legnagyobb részét
                        Zürichben és környékén töltötték el.
                  </p>
				<p>
                     Itt már akkor Fröhlichnek ábrándos vallási tanai nagyban
                        elterjedtek. A hatóságok ismerték és üldözték e tanokat, a mi azonban
                        egyáltalán nem szolgált akadályul abban, hogy ezek mind szélesebben ne
                        terjedjenek.
                  </p>
				<milestone n="1" unit="endSubChapter"/>
				<milestone n="2" unit="startSubChapter"/>
				<p rend="head">
                  II.
               </p>
				<p>
                        (
                        A kézmüiparosok osztálykülönbsége. - Az öreg Hencsey
                        ,
                        Az öreg számtartó.)
                  </p>
				<p>
                     Fröhlich. Egész nevén Fröhlich Henrik Sámuel. A nagy hitjavitók
                        példáját követve, latin neve is volt. Kezeim közt levő egyik eredeti
                        levelében a Samuelis Henricus Hilarius nevet használja. Hol élt Svájczban,
                        mit tanitott, mit művelt és mit szenvedett: erről később elmondok egyet s
                        mást. Akkor, a mikor vele a magyar nazarénusok felekezetének mind máig
                        legnemesebb apostola, Hencsey, legelőször találkozott.
                  </p>
				<p>
                     Denkel és Kropacsek szintén találkoztak Fröhlichhel, de mielőtt
                        találkoztak volna, tanait és vallásos ábrándjait már másoktól megismerték s
                        megkedvelték.
                  </p>
				<p>
                     Kik és hol vezették be e két iparos legényt a titkok
                        szentélyébe, nem tudom. Fröhlichhel való találkozásuk részleteit se ismerem.
                        Denkel hanyag volt a leirásban s elmulasztá napjainak történetét hüségesen
                        följegyezni. Igaz, hogy közönséges iparos segédtől, vándorló mesterlegénytől
                        rendes napló vezetését, emlékirat szerkesztését megkivánni nem lehet, nem is
                        szokás. De Denkel még se volt épen közönséges iparos legény. Kropacsek
                        névtelen ember maradt, hatása nem volt, emlékezete is elenyészett s
                        történetünk folyamában alig találkozunk vele valaha.
                  </p>
				<p>
                     Azonban Denkel Jánossal együtt ő is bevette az uj hitet s
                        elfogadta az uj tudományt, de ő csak közönséges hivő maradt, mig Denkel
                        jogot nyert arra, hogy elfogadja azokat, a kik a megtéréshez jönnek s
                        megkeresztelje azokat, a kik hitvallásuknál fogva arra méltók és
                        érdemesek.
                  </p>
				<p>
                     Mind a kettő nazarénus lett, de Denkel János egyuttal tanitó
                        is.
                  </p>
				<p>
                     A mint Svájczból haza jöttek s Pesten munkába álltak: Denkel
                        rögtön megkezdette kortársai előtt s különösen műhelybeli pajtásai előtt az
                        uj tudomány hirdetését.
                  </p>
				<p>
                     Denkelnek nem volt nagyobb általános miveltsége, mint a minővel
                        az ő korában az iparos segédek birni szoktak. Irás, olvasás, elemi számvetés
                        - ennyiből állott elméleti tudománya. Társai fölött minden deréksége abból
                        állt, hogy a német nyelvet jól beszélte, külföldön járt, aránylag szélesebb
                        világbeli ismeretet szerzett, affélét tudniillik, a minő az ő gondolatkörébe
                        beleillett és belefért; - de leginkább abból állt, hogy a szentirásban
                        gyakori, sőt mindennapi olvasás által meglehetős jártassággal birt.
                  </p>
				<p>
                     Az ábrándos kedély, a mély költői lélek, az ihletettség ama
                        bizonyos neme, mely a hittéritőknek oly bámulatos hatalmat és befolyást
                        szokott biztositani, nála majdnem teljesen hiányzott. S azért valószinü, sőt
                        én bizonyosnak tartom, hogy ő a nazarénus felekezetet se megalapitani, se
                        elterjeszteni nem lett volna képes.
                  </p>
				<p>
                     Van erre más okom is.
                  </p>
				<p>
                     Fröhlich, ki a helvét, német és franczia földön uj tanaival
                        mozgásba hozta a vallásos kedélyeket, tudományosan mivelt elme volt. Ő tehát
                        a szentirást és annak tételeit nem a gyermekhit ábrándos melegével, nem a
                        tulvilág képeiben elmerült érzések kegyeletével, hanem a rideg ész sivár
                        okosságával fogta föl és bonczolgatta. Neki sikerült a társadalom alsó
                        rétegeiben sok léleknek megrenditeni hitét, de nem sikerült a hitnek uj
                        világát megalkotni.
                  </p>
				<p>
                     Ehhez egyéb is kell, mint ész, tudomány, okosság.
                  </p>
				<p>
                     Denkel Fröhlich tanitványa volt, habár nem is közvetlenül. De ő
                        se Fröhlich elméjével, se a tudományosan mivelt elme érveivel nem
                        rendelkezett. Kezdetleges és töredékes eszméket hozott magával, melyek uj
                        hit alapjait, uj felekezet vallását, uj egyház keretét alig képezhették
                        volna.
                  </p>
				<p>
                     De a gondviselés egy ifjut vezetett eléje. Egy ifjut, kinek
                        gazdag költői lelkületét megtermékenyitették a töredékes eszmék. Kinek magas
                        képzelete csakhamar elmerült a szentirás rejtelmes és csodálatos világában.
                        Kinek nemes ábrándjai csakhamar a siron tuli élet üdveihez tapadtak s kinek
                        egész lényét ama nagy gondolat karolta át: az uj hitért élni és
                        meghalni.
                  </p>
				<p>
                     Ez ifju volt Hencsey Lajos, - a magyar nazarénus felekezet
                        valódi megalapitója.
                  </p>
				<p>
                     Ez ifju élete meghatott engem. Valahányszor nevére gondolok,
                        mindannyiszor mély kegyeletnek szomoru és mégis vigasztaló érzete fog el.
                        Oly igénytelen társadalmi helyzetben, oly fiatal életkorral s minden vagyon,
                        család, miveltség és jutalom nélkül - oly egyszerü, tiszta és nemes lelki
                        nagyság, mint az övé, mindenkor méltó arra, hogy fölötte eltünődjünk, belőle
                        bátorságot meritsünk s emlékét az utónemzedék számára elevenen
                        megtartsuk.
                  </p>
				<p>
                     El fog veszni munkája nyomtalanul. Tanait a feledékenység
                        felemészti. Felekezetét el fogja nyelni az időknek folyása vagy a lelkek
                        ridegsége, vagy rokonirányu uj hitalakulás rengetege. De nevét és nevének
                        emlékét őrizzük meg mi. És ha sirját, melyre talán egy testvér s néhány hű
                        barát emlékezik még, idegen ország messze földjén meg lehetne találni, ha
                        sirja fölött a letelt ötvennyolcz év hagyott volna még nyomokat:
                        megérdemlenék porai, hogy a helyet, a hol nyugosznak, innen a hazából egy
                        darab emlékkő jelölje meg.
                  </p>
				<p>
                     Hencsey Lajos 1820 táján született, valószinüleg
                        Szent-Péter-Urban, Zalavármegyében, Keszthelyhez mintegy 20 kilométernyire
                        fekvő kis faluban.
                  </p>
				<p>
                     Születésének se helyét, se évét bizonyosan nem tudom. Bizonyos,
                        hogy atyja, az öreg Hencsey történetünk idején Szent-Péter-Urban lakott és
                        ott a községnek kovácsa volt. A részletesebb adatokat, ugy hiszem, ma is
                        meglehet még szerezni. Én tizennégy éves korom óta nem jártam ezen a
                        vidéken, akkor nem jutott eszembe a közelebbi adatokat és értesüléseket
                        megszerezni.
                  </p>
				<p>
                     Az öreg Hencseynek két fiával fogunk megismerkedni. Az idősebb
                        fiu: Lajos, a fiatalabb: Imre. Elbeszélésünk folyamán Hencsey Imre is
                        nagyban fog szerepelni. Ő még ma is élhet, noha közel lehet a 80-ik
                        életévhez. Hogy meghalt volna s ha él, hol lakik: nem tudom.
                  </p>
				<p>
                     Szent-Péter-Ur a Balatonba szakadó Zala folyó s a Murába ömlő
                        Nagycsatorna közt középen a vizválasztón fekszik Zala-Apáti közelében. A
                        vidék hullámos, hegyes, gyönyörü erdőkkel koszoruzott s forrásokban,
                        kutfejekben, apróbb patakokban felette gazdag. Szőlők, gyümölcsösök,
                        szántók, kaszálók, gesztenye-erdők a kisded falvak váltakoznak az utazó
                        előtt. Az éghajlat enyhe, a tenyészet buja. A nyár melege nem oly rekkenő, a
                        tél hidege nem oly csikorgó e vidéken, mint a rónán vagy a Balaton partjain.
                        Nagy angol kertnek minden szépsége, minden változatossága megvan itt
                        gazdagon, csupán a természetnek ingyen adományából.
                  </p>
				<p>
                     Hencsey Lajos e vidéken növekedett a jellemében szülőföldjének
                        szelid és regényes bája visszatükröződött. Ugy növekedett, mint a
                        parasztgyerek. Nyáron mezitláb; inge, gatyája, kalapja s kis
                        vászontarisznya: ez volt minden ruhája. Télen bocskort vagy csizmát s
                        melegebb gunyát kapott.
                  </p>
				<p>
                     A gyerek nagy szorgalommal végezte az elemi iskolákat s mind
                        ama csekély ismeretet mohón szivta magába, a melyet a községi mestertől
                        szerezhetett. A mester ur kiszolgált vén huszár káplár volt. Részeges, nyers
                        hangu, de mindig jókedvü. Irásból, olvasásból, a kétszerkettőből s a
                        templombeli katholikus imák és szertartások csekély ismeretéből állt minden
                        tudománya. Csak télen tartott a vén huszár káplár iskolákat; nyáron
                        nyulászott, verebészett vagy napszámba járt dolgozni magának is, másnak is a
                        földjére. Az öreg Hencseyvel gyakran kiment az erdőre, neki a szénégetésnél
                        segiteni s a napokat és az éjszakákat a tűz mellett elpipázni és
                        elbeszélgetni. Puha kenyér, szalonna, valami hideg sült, tele csutora
                        természetesen nem hiányozhatott.
                  </p>
				<p>
                     A kis fiu már tizenegy éves korában apja műhelyében a
                        kovácsmesterséget tanulta. Később ugyan lakatos lett, de itt szerzett
                        ügyessége nem volt kárba veszett fáradság, mert hiszen a kovácsmesterség is
                        vassal és kohóval bánik, mint a lakatosság. Jó kovácsból mindig lehet jó
                        lakatos. De megforditva már nehezebb. A lovat jól patkolni: ezt a tudományt
                        kevés lakatos tudja elsajátitani.
                  </p>
				<p>
                     Vannak kézművességek, melyek lassu eszüvé, egyoldaluvá,
                        félszeggé teszik az embereket. Irhás, tobak, kapczás, gelencsér, kőmives
                        iparban alig találhatók eleven és vidám elmék, mig a szabók és fodrászok
                        általában, szűcsök, molnárok és mészárosok gyakran virgoncz észjárásuak s
                        mindig van valami sajátságos miveltségük.
                  </p>
				<p>
                     A magyar csizmadiák és kovácsok általában a higgadt, komoly,
                        tekintélyes elemet képviselték a kézművesek társadalmában. Nemes ember is
                        volt köztük tisztes számmal. De megszokták már a tekintélyt legénykorukban,
                        mert a csizmadia és kovácslegények karjuk és derekuk erős munkája után
                        általában izmosak és jól fejlődöttek s azért legjobban szeretnek a szűcs,
                        mészáros, molnár és ácslegényekkel társalogni; a szabó, sütő és
                        vargalegényeket félvállról nézik; - takácscsal, saruvargával, német szabóval
                        nem sietnek barátkozni. Ezek rendesen gyöngébb izmuak.
                  </p>
				<p>
                     Alig szükséges megjegyeznem, hogy én a mult időkről, a mult
                        század első feléről, az 1848 óta majdnem egészen kihalt társadalmi
                        szellemről beszélek.
                  </p>
				<p>
                     Akkor a jobbágyfalvakban az uraság után a tisztelendő ur és
                        azután a telkes gazda következett a tekintélynek lefelé vezető lépcsőin. A
                        falu kovácsa épen oly tekintélyben részesült, mint akármelyik telkes gazda;
                        gyakran a kántorral és jegyzővel állott egy rangban, de néha még ezeket is
                        megelőzte. A takácsok és saruvargák rendszerint zsöllérek voltak s a
                        zsöllérekkel állottak egy sorban. Utánuk már nem következett más, mint a
                        nyájőrzők, kanászok, juhászok. Ezek után jöttek a czigányok. A cselédség nem
                        volt külön osztály; a cselédet együtt számitották gazdájával.
                  </p>
				<p>
                     Kovács minden faluban volt legalább egy. Ezer lélekszámnál
                        nagyobb faluban kettő-három is. Ezek közül egyik mindig a község hivatalos,
                        szegődvényes kovácsa volt. A neve volt a falu kovácsa. Nem volt szabad egy
                        faluban se a kovácsnak hiányozni. Lovat patkolni, kocsit és szekeret
                        vasalni, ekét és talyigát rendben tartani mindenütt s mindig szükséges volt.
                        Lakatosok csak nagyobb, népesebb községekben és városokban laktak. De azért
                        lakatosmunka kis faluban is volt. Ezt is a kovács végezte.
                  </p>
				<p>
                     Minden kovácsnak remekes mesternek és czéhbelinek kellett
                        lenni. Különben kontár volt a neve s becsülete semmi. Az érczczel dolgozó
                        rokon iparosság emberei gyakran egyesültek egy czéhbe. Kovácsok, lakatosok,
                        szegkovácsok, szerszámkovácsok s néha még a kolompárosok, rézöntők,
                        bádogosok is. A drótozó tótot és kolompáros czigányt nem vették czéhbe. Ezek
                        különben is faluzó, kóborló iparosok voltak. A kovács sohase járt vásárra
                        eladni. Neki nem volt vásári portékája, a mit eladhasson. Ő csak a maga
                        műhelyében dolgozott, mint a borbély vagy az ügyvéd. Tekintélye se engedte
                        volna a házalást és vásározást. Faszénnel dolgozott s nem kőszénnel. A
                        faszenet is maga égette az erdőn.
                  </p>
				<p>
                     Az öreg Hencsey, mint a falu kovácsa, meglehetős tekintélynek
                        örvendhetett. Ötleteit, jó tanácsát szivesen hallgatta a falu népe.
                        Műhelyének kisded pitvarában szivesen gyültek össze a rokonok, komák,
                        szomszédok, jó barátok s előljáró uraimék. Kaszinók, olvasó egyletek,
                        ujságok még nem voltak akkor. A társaságot jó kedvvel és vidám adomákkal
                        tartotta az öreg kovács. Itt beszélték meg különösen azt, kinek mit ér a
                        lova. Cserében, alkuban, vásárban mit lehet érte várni. A kovács tudja azt
                        legjobban, a ki a patkolásnál minden lónak erejével, erkölcsével közelről
                        megismerkedik.
                  </p>
				<p>
                     A kis Hencsey Lajos szorgalmas volt a hallgatók közt és az apai
                        tekintély nagy arányokban s mélyen vésődött lelkületébe. Később, mikor már
                        ifjuvá vált s éjjel-nappal arról álmodozott, miként alakitsa át a világot,
                        miként nemesitse az erkölcsöket s hozza közelebb hozzánk az eget és annak
                        üdvösségeit, még akkor se mert apjához közeliteni.
                  </p>
				<p>
                     Az öregnek a szomszéd falukból is voltak tekintélyes, jó
                        ismerősei. Gétye, Nemesszer, Vörrü, Igricze apróbb falvak egy-egy
                        puskalövésnyire feküsznek Szent-Péter-Ur mellett. Innen is voltak gyakran
                        látogatói még nemes emberek is.
                  </p>
				<p>
                     Volt különösen egy jó barátja, nekem messze távoli rokonom,
                        Magyari Kossa Sándor. Ugy emlékszem legalább, Sándor volt a keresztneve. Az
                        ő fia volt az a rég elfeledett költőnk, a ki a mult század ötvenes éveiben
                        Magyari névvel látta el divatlapjainkat költeményeivel. Irt néhány kedves
                        népdalt is.
                  </p>
				<p>
                     Mint pápai diákgyerek látogattam meg egyetlen egyszer az
                        öreget. Már akkor nyugalmazott számtartó volt a pacsai uradalomban. A belga
                        király nyugalmazta, mikor megvette az uradalmat. Megvette utóbb a
                        Rumy-család igriczei szép birtokát is. Most már ugy tudom, a Rumy-család
                        magyarországi ága is kihalt. Az ősi kuria akkor is uratlan volt Igriczén s
                        az én nyugdijazott öreg rokonom ebbe vonult be, hogy itt töltse el utolsó
                        éveit. Itt látogattam meg én is 1855-ben.
                  </p>
				<p>
                     Az öreg számtartó a régi szabásu magyar emberek egyike, még
                        pedig kedves példánya volt.
                  </p>
				<p>
                     Szive és udvara a vendégeknek mindig nyitva állott. Tudott a
                        szépért, dicsőért, hazafieszmékért lelkesülni. A nagy alkotmányos harczokban
                        Deák Ferencz és Csányi László táborában küzdött. A nagy államférfi és a
                        dicső vértanu egyaránt szerették. Szerette és ismerte a hazai irodalmat,
                        Lisznyay Kálmán költőnkre azonban nagyon haragudott. Szentül hitte, hogy
                        fiát Lisznyay birta rá a versirásra. Fiát pedig rossz poétának tartotta s
                        abban a vélekedésben volt, hogy a rossz poétát, részeges asszonyt és vörös
                        lovat nem szabad megtürni a békességes társadalomban.
                  </p>
				<milestone n="2" unit="endSubChapter"/>
				<milestone n="3" unit="startSubChapter"/>
				<p rend="head">
                  III.
               </p>
				<p>
                        (
                        Hencsey Pestre ér. - Denkellel megismerkedik.)
                  </p>
				<p>
                     Az öreg számtartó sok lovagias kalandnak volt tervezője,
                        végrehajtója s központja. Ifju korában Veszprém vármegyében, ha szavaira jól
                        emlékszem, Ajkán is lakott. Legnagyobb és legszomorubb kalandja itt történt.
                        Ő és egyik legjobb barátja egy nőbe voltak szerelmesek. A nő egyiket se
                        tünteté ki határozottan. Mind a két ifju lelkén Kisfaludy regeköltészetének
                        hatalma uralkodott. Mind a két ifju azt hitte, hogy e nő nélkül élni nem
                        képes. A sors döntött köztük. Hosszu viták után egy éjjel együtt kimentek a
                        rengeteg Bakonynak egyik szakadékos völgyodujába. Ő visszajött reggelre, de
                        barátját azóta sohase látta senki. Megkérte a lány kezét s a lány meg is
                        igérte, de az esküvő napját akkorra halasztotta, a mikor az eltünt jó barát
                        elő fog jönni. Ez történt 1820 körül. Vőlegény és menyasszony régóta
                        porlanak már, de az esküvő napja máig se következett be. A jó öreg számtartó
                        azzal végezte a történet elbeszélését, hogy arról a vidékről ő is
                        elszármazott s Ajkát azóta nem is látta többé soha.
                  </p>
				<p>
                     Sok érdekes dolgot tudnék az öreg számtartóról beszélni, de ő
                        nem volt nazarénus, kalandjai korrajzom keretébe nem valók. Fia is élhet
                        még, noha már agg korban s a kalandok hősei közül is lehetnek még
                        életben.
                  </p>
				<p>
                     A számtartó jól ismerte az öreg Hencseyt. Igricze alig négy
                        kilométernyire van Szent-Péter-Urtól, de Pacsa sincs messze.
                        Szent-Péter-Urban kis nemesség lakik. Ez a nemesség a nagy alkotmányi
                        harczokban a két nagy párt örökös ostroma alatt állott. Igriczén akkor Rumy
                        Károly lakott, az udvari párt egyik megyei főembere, ő a szent-péter-uriakat
                        sehogy se akarta befolyása alól kiereszteni. De Csány is közel fekszik, a
                        hol a későbbi nagy vértanu Csányi László lakott s ő is kezét tartotta a
                        közeli szomszédságban lakó nemességen. Az öreg számtartó Csányi bizalmasa
                        volt s gyakran megfordult Szent-Péter-Urban a nemzeti szabadelvü párt
                        érdekében. A két párt engesztelhetlen haraggal nézett egymással
                        farkasszemet. Zalában a pártok neve nem is az volt, a mi szerte másutt az
                        országban. Másutt udvari, konzervativ, csökönyös vagy pecsovics volt az
                        egyik párt neve s haladó, nemzeti, szabadelvü a másik párté. Zalában az
                        egyik Legénypárt volt, a másik Atyafipárt. Csak 1843 óta nevezték az egyiket
                        Forintos-pártnak, a másikat Deák-pártnak.
                  </p>
				<p>
                     Az öreg számtartó kedvelte a falu kovácsát Hencseyt. Gyakran
                        találkozott vele vadászatok alkalmával is. Néhányszor ott találta a
                        szénégetőn s órákig elbeszélgetett vele. Tőle tudom azt, a mit Hencsey Lajos
                        gyerekkoráról tudok.
                  </p>
				<p>
                     A kis Lajost a plébános ur is tanitotta irásra, olvasásra s
                        egyéb elemi ismeretekre. Szelid kedélye, eleven tanulékonysága kedvessé
                        tették még a plébános ur előtt is. Nagy kitüntetés volt ez akkor a falusi
                        gyerekek közt.
                  </p>
				<p>
                     Később a gyermek valahogy hozzájutott a szentiráshoz. Valaki
                        oda adta neki az uj szövetségi szent könyveket. Szinte gyanakszom, az öreg
                        számtartótól került oda ez a könyv. Ő volt egyedül kálvinista a vidéken.
                        Katholikus falusi népnél nem igen szokott lenni biblia.
                  </p>
				<p>
                     A gyermek örömét le nem irhatja senki. Minden szabad idejét az
                        olvasásnak szentelte. Lelkének egész erejével csüngött a szentirás szavain
                        és csodálatos történetein. Ama kisdedek közé élte magát, kikről azt mondotta
                        az üdvözitő: övék a mennyeknek országa.
                  </p>
				<p>
                     Megható eset történt egy éjszakán.
                  </p>
				<p>
                     Anyja, az öreg Hencseyné, egykor nagy beteg volt. Egy szobában
                        háltak apa, anya s a gyermekek. A kis Lajos gyerek felébredt, hallotta anyja
                        nyögését és jajgatását s hangosan el kezdett zokogni.
                  </p>
				<p>
                     Fölébredt erre az öreg kovács is s haragra lobbant, hogy ily
                        kamasz fiu még sirni is tud, mikor senki se bántja. Rárivallt:
                  </p>
				<p>
                     - Mi bajod, miért sirsz?
                  </p>
				<p>
                     A gyermek züpögve felelte:
                  </p>
				<p>
                     - Azért sirok, hogy Krisztust a zsidók keresztre
                        feszitették.
                  </p>
				<p>
                     Az apa még mérgesebb lett. Megbolondult ez a kölyök. Még
                        haragosabban szólt hozzá:
                  </p>
				<p>
                     - Mi közöd neked ehhez?
                  </p>
				<p>
                     A gyermek szeliden felelt:
                  </p>
				<p>
                     - Ha Krisztus urunk most is élne, elmennék hozzá és megkérném,
                        hogy édes anyámat gyógyitsa meg, hiszen a Kananeabeli asszonynak leányát is
                        meggyógyitotta.
                  </p>
				<p>
                     Az öreg kovács elhallgatott. De másnap mégis azt mondotta a
                        fiunak:
                  </p>
				<p>
                     - Fiam, téged az isten nem teremtett kovácsnak, légy te
                        lakatos, a napokban beviszlek Keszthelyre.
                  </p>
				<p>
                     Ekkor lehetett Lajos 15-16 éves.
                  </p>
				<p>
                     Az öreg kovács megtartotta szavát. Valószinüleg azt hitte, hogy
                        fia nagyon gyenge szivü, mint tul a Dunán a pulyákat és gyámoltalanokat
                        szokják tisztességesen nevezni; gyenge szivü ember pedig fakó szekeret
                        vasalni, rossz lovat patkolni és a mesterséggel járó egyéb goromba munkát
                        teljesiteni nem való. Meglehet, a czéh tekintélyét is féltette a jámbor
                        lelkü gyerektől.
                  </p>
				<p>
                     Hencsey tehát ezentul a lakatos mesterséget tanulta. Megtanulta
                        ezt is s meglehetős ügyességet szerzett tüz, kalapács és ráspoly körül.
                        Ezután csakhamar felszabadult s szabadulóját az öreg kovács nagy
                        ünnepélyességgel tartotta meg.
                  </p>
				<p>
                     Következett a vándorlás ideje.
                  </p>
				<p>
                     Kevés kis ruháját batyuba kötötték; apjától, anyjától sirva
                        elbucsuzott, testvéröcscsét Imrét szorgalomra, kegyes életre intette s azzal
                        neki indult az országnak s elkezdé a nagyvilágot megismerni.
                  </p>
				<p>
                     Vasut nem volt akkor. Pénze kevés; kocsira, lóra ugy se tellett
                        volna, de meg a vándorló legénynek gyalogszerrel illik az utakat járni. Ment
                        hát gyalog.
                  </p>
				<p>
                     Szándéka volt Pestre menni. De mielőtt ide ért volna,
                        Veszprémben és Fehérváron megállapodott kevés ideig. Veszprémben alig volt
                        pár hétig, alig keresett pár forintot, de Fehérváron néhány hónapot töltött
                        munkában. Kinek műhelyében dolgozott: nem tudom.
                  </p>
				<p>
                     Itt is, mint mindenütt, hol hosszabb ideig tartózkodott,
                        szorgalmasan eljárt a templomba. A szertartások titkai, a zenének és ékes
                        beszédeknek gyönyörei eltölték lelkét. Valószinüleg ekkor még alig gondolt
                        arra, hogy ő egykor, szük körben ugyan, de erős elszántsággal, meg fogja a
                        fennálló egyházak erős hitalapjait rengetni.
                  </p>
				<p>
                     Vallásos lélek volt már ekkor is. De a hitben még talán nem
                        buzgóbb, mint vidékének és környezetének buzgóbb hivői.
                  </p>
				<p>
                     Nem ismerek vidéket és népet az országban, mely hitében buzgóbb
                        volna, mint az ugynevezett belső Zala. A római egyház hive a nép, kevés
                        zsidóval keverve. Protestánsok nem laknak e vidéken. Csak a magasabb
                        miveltségü emberek ismerik ezt az egyházat. A nép csak a római katholikust
                        tartja keresztyénnek. Minden más vallás pogány vallás ő előtte. Nem
                        gyülölségből hiszi és mondja ezt, hiszen a gyülölködésre nincs is alkalma s
                        jámbor papjai közt is alig akad, a ki izgatná. Hanem hát igy nevelődött kis
                        gyerek korától fogva mindenki.
                  </p>
				<p>
                     Kegyes, áhitatos, templomba és búcsukra járó nép ez.
                        Szent-Péter-Ur közelében ott van Zala-Apáti, Magyarországon a legrégibb
                        keresztyén egyház, melyet már a honfoglaló Árpád hadai is e vidéken
                        találtak. - Ott van a közeli szomszédságban Búcsu-Szent-László, ferenczi
                        barátok zárdájával. Jeles búcsujáró hely. Van egy kutja, melyet szent kutnak
                        nevez a nép s melynek vizéről azt hiszi, hogy az minden betegséget gyógyit.
                        Magam is voltam ott 1855-ben egy búcsujáró napon. Oly vidéken születtem s
                        növekedtem, a hol csak Kálvin magyar hivei laknak. S hozzá pápai diák
                        voltam; búcsut, búcsujárást soha nem láttam, tehát látni akartam itt.
                        Elnéztem az oda sereglő áhitatos népet reggeltől estig. A templomban, a
                        templom körül, a kut mellékén, a mint térdelt, imádkozott, könyezett,
                        fogadta a barátok áldását s imádkozott buzgón a szüz anyához a keresztre
                        feszitett szent fiához. Férfiak és asszonyok, öregek és fiatalok egyiránt.
                        Szegények és jobb móduak vegyesen.
                  </p>
				<p>
                     Meghatott ez a tünemény.
                  </p>
				<p>
                     Van valami az egyszerü ember mélységes hitében, a mi
                        fenségesebb a költészetnél, hatalmasabb a zenénél s ragyogóbb, mint az
                        épitészet remekei. Még a hazának szentséges szerelme se tud oly mélyen hatni
                        a szivek rejtekeibe, mint a hit. Valami megnyugtató, kiengesztelő,
                        megenyhitő erő ez, a melyet igazán nevezhetünk áldásnak és üdvösségnek.
                  </p>
				<p>
                     Ily nép közt nevelődött Hencsey Lajos.
                  </p>
				<p>
                     Különösen szeretett Fehérváron a szent-ferenczrendi szerzet
                        templomába járni. Midőn később már állandóan Pesten tartózkodott, de
                        utjártában Fehérváron keresztül ment, soha el nem mulasztotta e templomot
                        meglátogatni.
                  </p>
				<p>
                     Erre egyébiránt más oka is volt. Pesten egy könyv jutott
                        kezébe, melynek czime volt: Az ut, igazság és élet, vagyis a Megváltó szelid
                        lelke szeretetben és igazságban. E munka 1839-ben jelent meg Pesten, Beimel
                        nyomdájában. Szerzője egy ferenczrendi szerzetes: Gasparich Kilit atya
                        volt.
                  </p>
				<p>
                     E munkát Hencsey csaknem annyira kedvelte, mint a szentirást. A
                        szentirás mellett ez volt neki mindennapi olvasmánya. S lelkében a szerző
                        iránt a tisztelet és vonzalom élénk érzete sarjadzott föl.
                  </p>
				<p>
                     Csodálatosak a végzet titkos utai.
                  </p>
				<p>
                     Egy szegény barát vallásos könyvet ir, - egy igénytelen
                        lakatoslegény azt véletlenül elolvassa, a két ember érintkezik egymással s a
                        lakatosból vallásalapitó s a barátból szabadságharczunk egyik névtelen hőse
                        s egyik dicső vértanuja lesz. És Gasparichot saját vérének lángolása mellett
                        a lakatoslegény példája tette hőssé és vértanuvá.
                  </p>
				<p>
                     De ne előzzük meg a történetet.
                  </p>
				<p>
                     Gasparich 1841-ben lett Fehérváron hitszónokká s ez időtől
                        kezdve egygyel több oka volt Hencseynek a ferenczrendiek templomát el nem
                        mulasztani, valahányszor Fehérváron keresztül ment.
                  </p>
				<p>
                     Pestre 1839-ik évi augusztus vagy szeptember hóban jött
                        véglegesen. A lakatoslegények szállóján alig volt pár napig, alig
                        jelentkezett a czéhmesternél, csakhamar munkát kapott. Pecznik János
                        lakatosmesternél állott műhelybe, kinek lakása és műhelye akkor a Kerepesi-
                        úton 5-ik szám alatt volt. A ház ma már nem áll fönn.
                  </p>
				<p>
                     Történetünk szinhelye ettől kezdve leginkább Pest és Buda. Az
                        uj felekezet itt szerzé az első hiveket, itt alapitá az első
                        gyülekezetet.
                  </p>
				<p>
                     A hiveket név szerint fogom megnevezni; néhánynak utcza és
                        házszám szerint is tudom akkori lakását, - de őket és utódaikat fölkeresni
                        nem voltam képes, mert én a régi Pestet egyáltalán nem ismerem s az ujat is
                        csak kevéssé. Utczák a nevet, házak a számot azóta sokszor változtatták és a
                        lakók még többször változának. S ha valakit, ki a város multjában s
                        jelenében jártasabb, érdekel a felekezet s a benne és általa szereplők
                        élete: ám vegyen fáradságot magának s a szereplők közül keresse föl azokat,
                        a kik még, vagy a kiknek utódjaik még föltalálhatók. Sok homályra világ
                        derülhet és az eseményeknek sok fontos részlete jöhet köztudomásra.
                  </p>
				<p>
                     Kevés sikerrel biztat a fáradság. Hatvan év elmult azóta s a
                        kis városból világváros lett azóta.
                  </p>
				<p>
                     Pecznik János műhelyében dolgozott Denkel János is, Hencsey és
                        Denkel itt találkoztak s itt ismerkedtek meg egymással. Ismeretségük
                        csakhamar bizalmassá, viszonyuk lelkes barátsággá vált. Több is lett, mint
                        barátság, Közös czél és a lelkületükben mélyen gyökeredzett közös hivatás
                        érzete feloldhatatlanul kötötte őket egymáshoz.
                  </p>
				<p>
                     Denkel kezdetben csak külföldi élményeinek elbeszélésével
                        mulattatta Hencseyt, de az uj hit ügyét nem merészelte rögtön előhozni.
                        Környezetében, az egész nagy városban, sőt az egész országban is egyedül
                        önmaga volt az uj hitnek vallója; - bátorság kellett annak kimondásához s
                        még nagyobb bátorság a hitnek terjesztéséhez.
                  </p>
				<p>
                     Nem az élet s nem a halál bátorsága; - hiszen erre minden hős
                        lélek egyszerüen el van szánva. Hanem az a bátorság, mely szembeszáll
                        gunynyal, üldözéssel, kaczajjal, megvetéssel és utczasárral. Mely készen van
                        arra, hogy ébren és álmai közt, családja és ismerősei társaságában is örökké
                        zaklassák s lelkének csak akkor legyen nyugalma, mikor sötét zugban
                        félrevonulva, istenéhez fohászkodik.
                  </p>
				<p>
                     E bátorságnak nem nagy foka volt meg Denkelben, az uj
                        tanitóban.
                  </p>
				<p>
                     E bátorságra azonban Hencseyvel szemközt nem volt nagy szükség.
                        Mihelyt ismeretségük bizalmassá vált, Hencsey maga átvitte a beszédet
                        vallásos dolgokra. Örömmel emlékezett szentirási olvasmányairól, éles
                        észrevételeket tett a vallásos romlottságról s gondolatainak feltárásában
                        mindennap közlékenyebb lőn.
                  </p>
				<p>
                     Denkel végre elhatározta a szent dolgok közlését s Hencseynek a
                        nagy titokba beavatását.
                  </p>
				<milestone n="3" unit="endSubChapter"/>
				<milestone n="4" unit="startSubChapter"/>
				<p rend="head">
                  IV.
               </p>
				<p>
                        (
                        és vasárnapja hajdan. - A szálló. - A nazarénusok
                           óvatossága.)
                  </p>
				<p>
                     Az 1839-ik év november havának 20-án havas, fergeteges idő
                        volt, kimenni s az utczákon járkálni alig lehetett kedve valakinek. A napi
                        és esti munka bevégezte után Denkel és Hencsey egyedül maradtak a műhelyben.
                        A szerszámot helyre rakták; az üllőkön, ráspolyozó padokon s a padlón levő
                        szemetet, vasszilánkot, ráspolyport egy sarokba összesöpörgették; kezüket,
                        arczukat megmosták; a kohó tüzét eligazitották, befödték s nehéz
                        bőrkötényüket letették. S homályos faggyugyertyájuk fényénél elkezdtek
                        beszélgetni. Lelkük ábrándjait cserélték ki.
                  </p>
				<p>
                     Denkel előadta az uj tudományt. Elbeszélte, miként vándorolt
                        Kropacsekkel Bécsbe és onnan Svájczba; miként ismerkedett meg az uj
                        felekezet tagjaival, az uj hit tételeivel s ennek Svájczi apostolával,
                        Fröhlichhel. Közölte Hencseyvel a feladatot, melyet magára vállalt, melynek
                        teljesitését Hencseyvel kisérli meg s melynek sikere kétséges. Attól függ ez
                        a siker: lesz-e igaz és lesz-e szent ember elegendő, ki számot vetvén
                        önmagával és a világgal és a világnak minden bünével és nyomoruságával,
                        magát a szent és kegyes életre elhatározza s készen áll a megváltót követni
                        életben és halálban és földi szenvedésekben és a tulvilág elmulhatatlan
                        örömeiben.
                  </p>
				<p>
                     Mert az igazságnak szenvedés az ára.
                  </p>
				<p>
                     És a ki magát istennek és önnön keble sugalmainak szolgálatára
                        felajánlja: legyen készen arra, hogy ő a világot és a világ őtet el fogja
                        taszitani magától s az a küzdelem, mely köztük bekövetkezik, a siron innen a
                        világnak győzedelmével, de túl a siron a jobb lelkek diadalával fog
                        bevégződni. Oh, de a diadal sok könnybe, sok fájdalomba s az örömre szánt
                        hosszu életről való végleges lemondásba fog kerülni. Az élet megmaradhat
                        hosszúnak, de gyönyörüségei nem lesznek vagy csak ritkán és rövidek
                        lesznek.
                  </p>
				<p>
                     Igy beszélt Denkel. Mintha pap lett volna, mintha szentegyház
                        szószékéről beszélt volna.
                  </p>
				<p>
                     Minden e korbeli nazarénus kifogyhatatlan a kegyes
                        elmélkedésben s a szentirás idézeteiben. Mintha valami jámbor hivalkodás
                        ösztönözné őket minden szavukat szentirásbeli szóhoz kötni s ezzel a szent
                        könyvekben való jártasságukat bizonyitani. Még egymáshoz intézett leveleik
                        is telvék kegyes oktatásokkal, idézetekkel, szent példák magyarázatával s
                        buzditásokkal és vigasztalásokkal.
                  </p>
				<p>
                     A magasabb tudományos miveltségü s bölcselkedő elme
                        gyermekesnek találja e gondolkodást, mely tele van homálylyal és bánattal. A
                        ledér, léha és anyagias lelkek kinevetik a hitbeli ábrándokat vagy
                        eszelősöknek tartják az ábrándozókat. S ilyen a nagy tömeg s kivált a
                        nagyvárosi tömeg.
                  </p>
				<p>
                     Hencsey lelke azonban készen volt már ez ábrándokra. Most
                        kezdett tisztán látni, mint ő hitte s később hirdette is.
                  </p>
				<p>
                     Az eszméket, melyek eddig nyomtalanul suhantak át lelkén, mint
                        a szellőfuvalom, most kezdi megérteni igazán. Jézus iránti végtelen szerelme
                        s mélyen érző szivének magas vágyai most kezdtek határozott alakot ölteni.
                        Észrevette most már a világot, a mint szeretetlenségével, és a társadalmat,
                        a mint könyörtelen anyagiságával már-már agyonnyomja a szellemet. Kezdte
                        látni az igazságot kényszerforgalomban s rendszabályok közé besajtolva, a
                        bünöket pedig szabadon játszadozva. És kezdte látni, hogy Jézusnak
                        tudományát, a vallásnak gyógyitó erejét mértékkel mérik, mint a hogy a
                        vásári czikket s minden mértéknek megvan a maga ára. Kis pénz és nagy pénz,
                        test szerint való gyönyörüség és világi javak sokasága.
                  </p>
				<p>
                     Mindez szemébe tünt és föltámadt kebelében a fájdalom, mely
                        többé el sem hagyja soha. Áthatotta lelkét a nagy gondolat: lerázni a világ
                        nyomasztó sulyát és elmenekülni oda, a hol megkönnyül a lélek és elvezetni
                        mindenkit oda, a hol az ő nézete szerint a Megváltó tudományának tiszta
                        forrása csörgedez.
                  </p>
				<p>
                     Hencsey alig mult ekkor még husz éves és ifju lelkének egész
                        erejét elhatározta e gondolatnak áldozni fel. Szük és füstboritotta
                        műhelyében ugy érezte magát, mintha szentegyházban, istennek oltára előtt
                        állana. Künn a vihar zugott, szélvész csapkodá a műhely ablaktábláit, bent
                        homályosan pislogott a faggyugyertya serczegő lángja s a kohónak haldokló
                        szikrái villantak egyet néha-néha. A két ifju némán nézte egymást s némán
                        küzködött tolongó érzelmeivel.
                  </p>
				<p>
                     Azt irja e jelenetről Hencsey:
                  </p>
				<p>
                     Az én szerelmes Atyám erőtlennek alkotott engemet. A mint az én
                        atyámfia Denkel János felvilágositá az én háborgó lelkemet, elakadt az én
                        nyelvem és erőt vett rajtam a némaság. Szomoru lett az én lelkem és
                        szemeimre könycseppek borultak. Oda mentem az én atyámfiához és nyakába
                        borultam és őtet megcsókoltam és ő is megcsókolt engemet. Azután erősnek
                        éreztem magamat.
                  </p>
				<p>
                     E csókkal jutott be Hencsey 1839 november 20-án a megtérők
                        gyülekezetébe. E csók történeti jelenség e kis felekezet életében. A mint
                        Hencsey később megkeresztelkedett és a téritő, az apostol szerepét magára
                        öltötte, minden uj hivőt e csókkal avatott fel. Elmaradhatatlan szertartássá
                        tette az üdvözlő-csókot az uj felavatásoknál és midőn hiveihez később
                        buzditó és bátoritó leveleket irt, leveleit is mindig ezzel végezé:
                        üdvözöllek ama szent csókkal.
                  </p>
				<p>
                     Egyébként is ős keresztyén szokás ez. A vétkező nő sürü
                        könyhullatással csókolgatta Jézus lábait. Judás csókkal árulta el Jézust.
                        Mindakét jelenet azt bizonyitja, hogy a csók szokásban volt már Jézus
                        környezetében is. Pál apostol egyenesen utasitja a hivőket: köszöntsétek
                        egymást szent csókkal. Péter apostol szintén erre int: köszöntsétek egymást
                        szeretetből való csókolással. A katholikus egyház is alkalmazza a szent
                        csókot bizonyos ünnepségek közt. Régebben a halálra itéltet is utolsó
                        csókkal adták át a kivégzés helyén a bakónak. A rokoni és baráti csók
                        Magyarországon is általános szokás utrakeléskor, hosszu távol lét után vagy
                        ritka találkozás alkalmával. Férfiak, nők egyaránt gyakorolják. A nők
                        inkább, mint a férfiak. Ma azonban mégis csökkenőben van már ez a szokás.
                        Utóbb Fröhlich is Hencsey példáját követte Magyarországba küldött
                        leveleiben. Kovács Józsefhez latinul irt leveleit mindig ezzel végzé
                        1844-től kezdve: Accipe osculum sanctum a fratre tuo. Magyarul: fogadd a
                        szent csókot atyádfiától.
                  </p>
				<p>
                     Hencsey ezentul nem habozott. A czél tisztán állott előtte, az
                        irányt magának határozottan kijelölé a lelkének erejét napról-napra fokozá
                        nem a tudomány, nem a lángelme, nem a társak baráti részvéte és buzgósága, -
                        hiszen társa Denkel Jánoson kivül még nem is volt, - hanem fokozá egyedül a
                        nagy és szent hivatásnak eleven és mélységes érzete.
                  </p>
				<p>
                     De fokozta a szentirás is.
                  </p>
				<p>
                     A mily gyorsan a napok és éjszakák következtek egymásra: oly
                        gyorsan és olyan hévvel fogott a szentirás tanulmányozásához.
                  </p>
				<p>
                     Az iparoslegények szombaton szokták megkapni heti bérüket. A
                        heti munkabér vagy szakmányos hetibér volt, vagy darab szerint való hetibér.
                        Szűcsök, csizmadiák, magyar szabók, esztergályosok, késesek, bádogosok s
                        egyéb kézművesek és sokan: az egy mértékben s egyféle módon készült iparmű
                        után darabszámra fizették a legényeket. A ki többet tudott vagy többet akart
                        dolgozni: az többet keresett s nagyobb hetibért kapott. A lakatos
                        mesterségben nem volt szokás s nem is igen volt lehetséges a darabszám
                        szerint való hetibér. Hiszen megrendeléseknél csaknem minden műdarab, minden
                        kulcs, minden závár más meg más volt. Pecznik János, ha vidáman ment a
                        mesterség, a szálláson, élelmezésen és mosáson felül hetenként tizenkét
                        forintot fizetett Hencseynek váltó pénzben. A mai pénzérték szerint ez tiz
                        korona és nyolcz fillér.
                  </p>
				<p>
                     Szombaton este a legények el szoktak menni borozni vagy sörözni
                        a kocsmába. Minden számosabb tagu, nagyobb iparágnak volt a
                        vándorló-legények s a műhely nélküliek, az ugynevezett faczér legények
                        számára szállója, melyet a nyugati népek nyelvén nálunk is herbergnek
                        neveztek. A czéhbeli mesterek és a legények tartották ezt fenn hetibérük kis
                        részéből. A messze utról jött, pénzéből kifogyott s műhelybe még el nem
                        jutott vándorló legény itt nappali és éjjeli tanyát s egy kis ellátást s
                        némi hitelt is kapott, ha vándorló-könyve rendben volt. A czéhek
                        atyamesterei szokták itt a rendet föntartani, nagy ritkán ellátogatott ide a
                        czéhmester is a maga nagy tekintélyével. Az ilyen szállók közelében szokott
                        lenni egy-egy kocsma, a hol rendszerint a szálló kézművesei, mesterek és
                        legények rendes, sőt törzsvendégek szoktak lenni. A mesterek hétköznapokon
                        is, a legények azonban csak szombaton este és ünnepnapon.
                  </p>
				<p>
                     Nagyobb városba az ország minden részéből, sőt idegen
                        országokból is szoktak jönni vándorló legények. Pest már elég nagy város
                        volt hatvan év előtt is arra, hogy lakatos-szállója népes legyen. A sok
                        messze földről jövő legény hozta a sok ujságot szakmabeli tudományából is,
                        de a népek és fejedelmek életéből is. Németek, lengyelek, csehek, olaszok
                        rendesen voltak a pesti nagyobb szállókon. Sok tudást lehetett a szállókon a
                        nyelvekből is gyüjteni. Hencsey is legénytársain és mesterein kivül itt
                        sajátitotta el annyira-mennyire a német nyelvet. Szülőföldjén senki se
                        tudott németül beszélni, csak néhány zsidó. A német nyelvet ott ma is
                        zsidó-nyelvnek mondják s annak hiszik is.
                  </p>
				<p>
                     Vasárnapon és ünnepnapon délelőtt, sok helyütt még délután is
                        templomba kellett menni a kézműiparos legénynek s ott az isteni tiszteleten
                        végig jelen lenni. Erre föl kellett öltenie ünneplő ruháját, melyet rendesen
                        uj ruhának neveztek, akár uj volt, akár avult. A ruha szine fekete vagy
                        sötétkék vagy sötétbarna volt s ékszer rajta nem lehetett. Csak a
                        molnárlegények viselhettek galambszürke posztó-ruhát vagy világoskéket.
                  </p>
				<p>
                     Mindezekre nézve a czéh szabályai s az atyamesterek szigoru
                        törvényt tartottak.
                  </p>
				<p>
                     Hencsey szorgalmasan eljárt az isteni tiszteletekre, de
                        kocsmába és lányos házakhoz sohase ment. Vidám pajtásai sohase tudták erre
                        rábirni. Templom után haza ment műhelyébe s bele merült a szentirásba.
                  </p>
				<p>
                     Az üdvözitőnek rövid, de dicső földi pályája, beszédeinek
                        hasonlithatatlan bája és szenvedéseinek folyton megujuló emlékezete mélyen
                        hatották át lelkületét. Ébren és álmai közt a szentirással foglalkozott s az
                        egyszerü iparos legényben, kinek lelkét világi tudomány be nem tölté,
                        csaknem rajongássá vált a hittéritői vágy. Lassanként elveszté szemei elől a
                        földet, a zsibongó várost, az örök harczban élő társadalmat; vagyoni vágy,
                        ifjui vér pezsgése, női szivvel való ismerkedés óhajtása lassanként
                        elhervadtak lelkében: - csak egy világot ismert, a hitnek világát és csak
                        egy tudományt, mely Jézusról és az ő tanitványainak bujdosásairól
                        szólott.
                  </p>
				<p>
                     Mindenek előtt legfőbb vágya volt a keresztségben részesülni. A
                        hitvallásról szóló könyvében a keresztséget a választottak szentségének
                        nevezi. Mig ezt meg nem nyerheté, mig a szentek gyülekezetébe végleg be nem
                        léphetett, addig se jogot, se hatalmat nem érzett magában a téritésre.
                  </p>
				<p>
                     Mindenki tudja, hogy a nazarénusok a gyermekek keresztségét
                        érvénytelennek, semmisnek tekintik. Ők csak a felnőtteket keresztelik meg és
                        csak akkor, a mikor hitüket megvallani készek is, képesek is.
                  </p>
				<p>
                     De a keresztelkedésre való ajánlkozás nekik nem elegendő arra,
                        hogy valakit megkereszteljenek. Mindenek előtt válogatást tesznek az
                        emberekben s olyanokat, kiknek gondolkozásuk, életmódjuk, családi és
                        társadalmi viszonyaik előttük ismeretlenek, egyáltalán nem tartanak arra
                        méltóknak, hogy őket a megtérők gyülekezetébe befogadják.
                  </p>
				<p>
                     Ez nem azt teszi, hogy ők azokat, kik valamely gonosz
                        cselekedetet követtek el, ne vennék föl vagy ha már tagjai a gyülekezetnek,
                        kizárnák a gyülekezetből. Hanem hát ők maguk között följebbvalót e világ
                        szerint nem ismernek s papi és világi hatóságot meg nem türnek. Ők a
                        társadalomnak rang, miveltség, vagyon és foglalkozás szerint való
                        osztályozását se fogadják el. Alaphitük az egyenlőség. Minden óvatossággal
                        élnek tehát arra nézve, hogy közöttük az egyenlőséget és testvéri viszonyt
                        semmi meg ne zavarja s azt hiszik, e czéljukat leginkább ugy érik el, hogy a
                        mint maguk között életmódban és gondolkozásban figyelmesen alkalmazkodnak
                        egymáshoz, mindazokat, a kik közéjük akarnak lépni, ez alkalmazkodásra
                        teljesen be kell előbb gyakorolniok.
                  </p>
				<p>
                     Első foka a belépésnek megtérni. Hencsey ugy irja hitvalló
                        könyvében: a megtéréshez jönni. Ez nem egyéb, mint ajánlkozás a keresztségre
                        s a szent gyülekezetbeli tagságra.
                  </p>
				<milestone n="4" unit="endSubChapter"/>
				<milestone n="5" unit="startSubChapter"/>
				<p rend="head">
                  V.
               </p>
				<p>
                        (
                        - Ennek helye és ideje. - Hencsey fölveszi a
                           keresztséget.)
                  </p>
				<p>
                     A megtérőt heteken, hónapokon, sőt néha éveken át tanitják ugy
                        magányosan, mint isteni tisztelet alkalmával a gyülekezetben. A keresztségen
                        és urvacsorán kivül, miként a kálvinisták, minden szentséget tagadnak;
                        minden szertartást, intézményt, egyházi rendet s kötelező szokásokat
                        mellőznek; minden ékes templomot s istentiszteletre szánt különös épületet
                        kárhoztatnak. Külső jelek, fogadások és cselekmények nem voltak elégségesek
                        arra, hogy a megtérő igazi hitvallásáról bizonyosak legyenek. Ugy vélték
                        tehát, hogy naponkénti érintkezés, oktatás és vallásos társalgás után kell
                        meggyőződést szerezniök arról: vajjon a megtérő elfelejtette-e már az idegen
                        vallási szokásokat, emlékeket, szólásokat s gondolkodást, melyet egykor a
                        gyermeki lélekbe szülők és tanitók, mindennapi látások és hallások bevéstek
                        s melyek a gyermeki kortól kezdve folyton erősödtek? Vajjon teljesen
                        meggyökereztek-e már lelkében az uj hitvallás tételei s üdvözitő
                        igazságai?
                  </p>
				<p>
                     E meggyőződésre el kellett jutniok. Az együttlakásnak és
                        mindennapi érintkezésnek kétségtelen bizonyitékot kellett arra nyujtani,
                        hogy az uj hit a megtérőnek vérévé vált. Hogy a megtérő az uj hittől várja
                        lelkének nyugalmát a siron innen s az örök üdvöt a siron túl.
                  </p>
				<p>
                     Csak akkor részesitették a keresztség szentségében.
                  </p>
				<p>
                     Hencsey 1840. évi május 8-án vette magára a keresztvizet. E nap
                        nevezetes nap volt. E napon kezdődik Magyarországon a nazarénus
                        felekezet.
                  </p>
				<p>
                     E felekezet e napon tartott rendes isteni tiszteletet
                        Magyarországon. Eddig csak ketten voltak hivők: Denkel és Kropacsek. Két
                        ember pedig még nem gyülekezet, nem szentegyház. De e napon már hárman, sőt
                        négyen voltak együtt s alkották meg kisded gyülekezetüket, mely az ő
                        álmadozásuk szerint arra volt hivatva, hogy az uj vallást az ország széles
                        határai közt elterjeszsze. Ők legalább azt hivék, arról ábrándoztak, hogy
                        bennük és általuk vettetett meg az uj anyaszentegyház szegletköve.
                  </p>
				<p>
                     A Kerepesi-út 5-ik számu háza s Pecznik János pesti lakatos
                        műhelye volt az ünnep szintere.
                  </p>
				<p>
                     Négyen voltak együtt e műhelyben. Denkel a tanitó; Kropacsek a
                        hivő s amannak svájczi utitársa; Hencsey Lajos, a ki most volt a
                        keresztvizet magára veendő és végre Béla József, kit már Hencsey vezetett be
                        az uj tudományba. Róla még sokszor lesz szó történetünk folyamában. Rá még
                        nagy szerep vár itthon is, de a tengeren túl is. Most már megengedték neki,
                        hogy a keresztelésnél jelen legyen, noha még arra nem találták méltónak,
                        hogy a keresztségre bocsássák.
                  </p>
				<p>
                     Valami ünnep volt e napon.
                  </p>
				<p>
                     Megvárták, mig a legények és inasok eltávoztak hazulról vagy
                        elfeküdtek erre-arra. Megvárták, mig a Kerepesi-út elcsöndesedett s ajtót és
                        ablakot bezárva, késő éjjel tartották az isteni tiszteletet.
                  </p>
				<p>
                     Fehér asztalkendőt tettek a kohó mellett való kis asztalra s
                        erre egy kancsó vizet. A csöbör az ülő mellett tele volt hütő vizzel. A
                        faggyúgyertyák égtek függő tartóikban a falakon.
                  </p>
				<p>
                     Az ünnep énekkel kezdődött. A kálvinisták templomi
                        zsoltárkönyvéből énekeltek el egy éneket. Most már a nazarénusoknak maguknak
                        is vannak énekeik s énekes könyveik; - akkor még Svájczban is és Denkel
                        utmutatásai szerint itthon is a kálvinisták könyvét használták.
                  </p>
				<p>
                     Ezután egyszerü és buzgó imát mondtak együtt mind a négyen,
                        melyre őket Denkel tanitotta.
                  </p>
				<p>
                     Az ima bevégzése után Denkel az uj-szövetségi szentirásból
                        olvasott föl egy részt s erről tartott a hiveknek vallásos előadást.
                  </p>
				<p>
                     Mikor ezt elvégezte, Hencseyt a keresztviz elfogadására hivta
                        fel. Hencsey leölté dolmányát, mellényét és nyakravalóját. Inge nyakát
                        megoldozta s kétfelé lehajtá. Feje, nyaka, vállai meztelenek voltak.
                  </p>
				<p>
                     A felhivásban e szózatot intézik a hivekhez:
                  </p>
				<p>
                     - Térjetek meg és forduljatok el minden álnokságaitoktól és
                        tinektek az álnokság nem lészen romlástokra, mert meg vagyon irva: nem
                        gyönyörködöm a halálra valónak halálában, hanem hogy megtérjen és
                        éljen.
                  </p>
				<p>
                     Ekkor lényegileg az apostoli hitvallás tételeit kérdezte
                        egyenkint Hencseytől.
                  </p>
				<p>
                     - Hiszed-e, hogy egy isten vagyon, ki teremtette a mennyet és
                        földet, ki mindenhol jelen vagyon és tud mindeneket?
                  </p>
				<p>
                     Hencsey meghajtott fővel, de erős hangon felelte:
                  </p>
				<p>
                     - Hiszem.
                  </p>
				<p>
                     - Hiszed-e, hogy Jézus Krisztus Istennek fia és hogy öröktől
                        fogva való?
                  </p>
				<p>
                     Hencsey felelte:
                  </p>
				<p>
                     - Hiszem.
                  </p>
				<p>
                     - Hiszed-e a Szentlélek Istent, ki megszentelt minket, ki oktat
                        minket, ki vezérel minket és a ki minden jó erkölcsöt nevel bennünk?
                  </p>
				<p>
                     - Hiszed-e a közönséges keresztyén anyaszentegyházat, mely
                        irtózik a bűntől és hajlandó az isteni parancsolatoknak megtartására?
                  </p>
				<p>
                     - Hiszed-e az örök életnek megnyerését?
                  </p>
				<p>
                     Hencsey felelte:
                  </p>
				<p>
                     - Hiszem.
                  </p>
				<p>
                     Ekkor Denkel megfogta Hencsey kezét s oda vezette őt a hütő
                        vizhez. Hencsey a hütő viz fölé hajolt. Denkel kezébe vette a kancsót,
                        Hencsey fejére önté a vizet s egy lassu imával beavatta őt a választottak
                        szentségébe.
                  </p>
				<p>
                     Ennek megtörténte után a három megkeresztelt között kenyérrel
                        és borral kiosztatott az urnak szent vacsorája. Béla József sóhajtva és
                        könyező szemekkel nézte e szertartásokat. Ő még nem volt méltó ezekre.
                  </p>
				<p>
                     Az urvacsorának vétele után kezébe vette Hencsey a szentirást s
                        felolvasván a tékozló fiuról szóló elbeszélést, gyönyörü beszédet tartott
                        arról, miként pazarolja az emberi nemzetség istennek áldásait s a megváltás
                        üdvét és miként pazarolja önnön lelkét, melyet elmerit a világi örömök
                        undokságaiba a helyett, hogy azt az örökké való örömök megnyerésére tisztává
                        és alkalmassá tenné.
                  </p>
				<p>
                     Éjfél rég elmult már, mikor a hivők kisded gyülekezete
                        szétoszlott, mikor Kropacsek és Béla haza távoztak.
                  </p>
				<p>
                     De valamennyien, még Denkel is, azt gondolták s azt mondották
                        Hencseynek:
                  </p>
				<p>
                     - Most már te légy a mi tanitónk!
                  </p>
				<milestone n="5" unit="endSubChapter"/>
			</div>
			<div type="chapter">
				<head>
               HENCSEY TÉRITŐ MUNKÁJA.
            </head>
				<milestone n="1" unit="startSubChapter"/>
				<p rend="head">
                  I.
               </p>
				<p>
                        (
                        B
                        él
                        a J
                        óz
                        sef. - Kov
                        á
                        cs J
                        ó
                        zsef
                        é
                        s feles
                        é
                        ge. - A zala
                        vár
                        mozgalmak. - Hogy lehet szilaj kortesb
                        ől
                         nazar
                        é
                        nus?)
                  </p>
				<p>
                     Hencsey rövid időre eltávozott Pestről. Czélját egyelőre elérte
                        s élénk vágyat érzett most lelkében apjának és anyjának meglátogatására.
                        Haza ment tehát Szent-Péter-Urba, hol azonban csak junius végéig
                        maradt.
                  </p>
				<p>
                     Ez időt is eredménynyel használta fel. Szorgalmasan irt Béla
                        Józsefnek, hogy őt az uj hitben oktassa s napról-napra jobban
                        megerősitse.
                  </p>
				<p>
                     Béla Józsefről már előbb is megemlékeztem. Ő is lakatoslegény
                        volt s Hencseyvel egykoru. Liptóvármegyében Hradeken született és
                        növelkedett. Tudott magyarul és tótul beszélni. A német nyelvet Pesten és
                        Ausztria fővárosában Bécsben sajátitotta el. Mikor Pesten a Kerepesi-úton a
                        Magyar Nemzeti Szinházat épitették: akkor ő is Pecznik János műhelyében
                        dolgozott. Ez a műhely szállitotta a Nemzeti Szinházhoz a lakatosmunkák nagy
                        részét. Béla volt Hencseynek legmélyebb tisztelője s legengedelmesebb,
                        mondhatni rajongásig ragaszkodó barátja, ki Hencseyt elkisérte mindenüvé,
                        elkisérte még külföldi utjára is s haldokló ágyánál az fogta föl utolsó
                        lehelletét. De utolsó áldását is.
                  </p>
				<p>
                     Hencsey uj hiveket is szerzett ama néhány hét alatt, mig otthon
                        tartózkodott. Az uj hivek: Kovács József és neje Pap Novák Anna, kik
                        Szent-Péter-Urhoz nem messze, Nemes községben, Keszthelynek is
                        szomszédságában laktak.
                  </p>
				<p>
                     Ezt a községet ma nem e néven ismerik. Van ott egy kis község,
                        melynek a neve Boldogasszonyfa. E mellett volt egy szőlőhegyi község
                        Nemesfalu névvel. E két község ma már egyesült s most Boldogasszonyfa nevet
                        visel. A helybeliek sokáig Nemes-Boldogasszonyfának nevezték az egyesült
                        falut. Itt laktak Kovács Józsefék s velük együtt néhány kisnemes.
                  </p>
				<p>
                     Minden térités közt ezt tudom legkevésbbé megmagyarázni. Itt
                        nagy lélektani nehézséget látok magam előtt.
                  </p>
				<p>
                     Kovács József nemes ember s közbirtokos volt. Kisded birtokán
                        mezei gazdasággal s ezen kivül szőlőmiveléssel foglalkozott. Hencsey gyakran
                        fölkereste leveleivel s ő ennek viszonzásául hűségesen följegyzett mindent,
                        mi Hencsey életére s a kisded felekezet ügyeire vonatkozott. Adataimnak
                        nevezetes részét az ő jegyzeteiből meritettem.
                  </p>
				<p>
                     Kovács iskolázott ember volt. A gimnáziumi tanulmányok
                        bevégeztével azonban félben szakitá az iskolákat s haza ment kisded
                        gazdaságára. 1836-ban megnősült s a szemrevaló csinos Pap Novák Annát vette
                        feleségül. Németül egy szót se tudott, de latin nyelven képes volt irni,
                        olvasni és beszélni. Később, mikor Hencsey közbenjárására Fröhlichhel
                        levélbeli érintkezésbe lépett, ő latin nyelven irta leveleit Fröhlichhez,
                        valamint ez is ő hozzá. Fröhlichnek Zürichben és Strassburgban kelt néhány
                        latin levele innen került az én kezembe.
                  </p>
				<p>
                     Természete szilaj és indulatos volt. Nagyon csekély szó elég
                        volt arra, hogy kedélyállapotának nyugalmát a hirtelen kitörő harag lobogása
                        váltsa föl. Gyakran tettlegességre ragadta el indulatja s helytelen tettei
                        miatt nem egyszer idézték biró elé. Egy alkalommal el is itélték több hónapi
                        fogságra, melyet ki is töltött, mikor már a nazarénusok közé tartozott.
                  </p>
				<p>
                     Zalavármegyében ekkor a megyei pártélet rendkivül élénk volt.
                        Minden tisztujitás és minden követválasztás nagy izgalommal folyt le.
                        Gyakran erőszakos cselekmények háboritották meg az alkotmányos élet folyamát
                        s az 1843-iki követválasztást hullák és véres tetemek nagy sokasága
                        bélyegezte meg.
                  </p>
				<p>
                     Nem akarom ez életet bővebben ecsetelni, nem akarom részleteit
                        elsorolni. Deák Ferencz nagy államférfiui alakja volt e mozgalmas élet
                        jelszava. E miatt történelmi jelentőségü volt Zalavármegye ekkori közélete.
                        Figyelt rá az egész ország s a mult század 40-es éveinek hirlapjai hiven
                        megörökitették a részleteket.
                  </p>
				<p>
                     Kovács mind e mozgalmakban részt vett s bár kisnemes volt, de
                        elevenen érdeklődött a közdolgok iránt, tehát tetemes részt vett bennök.
                        Természetesen nem a zöld asztalnál, nem is az ország szine előtt, nem is
                        vezérszereplésben, hanem mint a legszegényebb zalai nemesek egyike,
                        elvegyülve a nemesek tömegében. E tömeg, mint minden sokaság, sokszor
                        öntudatlanul, sokszor ittasan s csaknem mindig tulhajtott eszmék mámora közt
                        vállalkozott valamely elvnek megdöntésére vagy támogatására. Sőt nem is
                        elvnek, hanem csak valamely elv mögött izzó érdeknek vagy
                        szenvedélynek.
                  </p>
				<p>
                     És ez embert, a ki iskolázott volt, a ki kedvelte a szilaj
                        korteséletet; az indulatos, családos, nemes és birtokos embert egy szegény,
                        iskolázatlan kézműiparos ifju, egy vándorló legény megnyeri az uj hitnek,
                        mely örök lemondást követel s a szelid életnek, mely ég-föld távolságnyira
                        áll a kortesvilág szilaj élményeitől.
                  </p>
				<p>
                     Megnyer az uj hitnek oly embert, a ki a régi hitre se ad
                        semmit, nem azért, mert régi, hanem azért, mert hit. A ki a hit bensőségei
                        fölött sohase elmélkedett, a kinek szive a hit borongó érzéseit nem ismeri s
                        a ki az egész hitvallásban csak az egyházat s annak is csak külsőségeit
                        vette észre eddig.
                  </p>
				<p>
                     Hencsey ennél nagyobb diadalt soha nem aratott. Az ő ábrándos
                        lelke és szelid, vallásos kedélye soha jobban ki nem fejtheté erejét és
                        hatalmát, mint a mikor e félmivelt és elszilajult lelket a hitnek enyhe
                        igájába befoghatá. Igaz, hogy gyermekkorától fogva ismerhette Kovács
                        Józsefet, de mégis csak néhány nap alatt hajtotta végre e csodálatos
                        téritést. Minő kár, hogy társalgásuk részletei nem állanak
                        rendelkezésünkre.
                  </p>
				<p>
                     De a mi keveset tudok e részletekből: el kell mondanom.
                  </p>
				<p>
                     Kovács József pinczéjébe a szelelő lyukon át bebotlott egy
                        rókakölyök s ezt Kovács elevenen elfogta. Heteken át tartotta s magához és
                        feleségéhez szeliditette. De végre is mit csináljon a rókával? Megbizta
                        feleségét, vigye be a rókát Keszthelyre s ott a piaczon az uraknak adja
                        el.
                  </p>
				<p>
                     Az asszony a rókát bevitte s eladta. Azután sietve indult
                        hazafelé. Boldogasszonyfa Keszthelyhez hat vagy hét kilométer távolság,
                        gyalogszerrel másfél óra járás, sietett, hogy délre még idején haza
                        érjen.
                  </p>
				<p>
                     A hol a keszthelyi út a páhoki úthoz ér, ott a keresztutnál van
                        egy csárda, vagy legalább volt ez előtt hatvan évvel; Csali csárdának
                        nevezik. Mikor a csárda közelébe jutott: elért egy lassan ballagó ifju
                        embert.
                  </p>
				<p>
                     Az ifju tisztes fekete ruhában volt, fején bolyhos selyem
                        czilinder kalap. Ez különösen feltünt a menyecskének, mert ilyen kalapot
                        csak előkelő urak viseltek abban az időben.
                  </p>
				<p>
                     Viseltek bizony Pesten a kézműves legények is. A selyem
                        czilinder kalap ugyan akkor is költséges volt s iparos legény nem is
                        vehetett ujat, de az uraságok czilinder kalapját, ha már letették, akkor is
                        meg lehetett az ószeresektől venni néhány filléren. S ezért a legtöbb iparos
                        legény ilyet viselt.
                  </p>
				<p>
                     Ilyen volt a Csali csárdánál is annak az ifjunak. Az az ifju
                        pedig senki nem volt más, mint Hencsey Lajos. Épen akkor ment haza
                        Pestről.
                  </p>
				<p>
                     A menyecske a czilinder kalap után valami vidékbeli urnak
                        gondolta az ifjut s mikor mellette elment, tisztességesen köszönt neki.
                  </p>
				<milestone n="1" unit="endSubChapter"/>
				<milestone n="2" unit="startSubChapter"/>
				<p rend="head">
                  II.
               </p>
				<p>
                        (
                        Hencsey megfeddi a me
                        ny
                        ecsk
                        é
                        t. - Kov
                        á
                        cs J
                        ó
                        A páhoki esperes a
                        rczu
                        l
                        ü
                        ti
                        Hencsey
                        t s elkobozza
                        irás
                        ait. - Istennek v
                        é
                        gez
                        é
                        se.)
                  </p>
				<p>
                     Az ifju szerényen és szives szelidséggel fogadta és viszonozta
                        a menyecske köszöntését.
                  </p>
				<p>
                     Utjuk együtt haladt, a mint a Csali csárdánál letértek az
                        országutról s neki váltottak a nemes-falui szőlőhegynek. Hencseynek is ez
                        volt legegyenesebb utja Szent-Péter-Ur felé. Beszédbe ereszkedtek. Kérdezte
                        az ifju a menyecskét, honnan jön, hova megy, mi járatban van?
                  </p>
				<p>
                     A menyecske elmondta keszthelyi utját s hozzátette:
                  </p>
				<p>
                     - Nagy nehezen mégis csak el tudtam adni a rókát, de nagyon
                        olcsón. Az uram azt mondta, hogy egy váltó forintot legalább hozzak érte, én
                        pedig nem kaptam érte többet, tiz váltó garasnál. Meg se merem az uramnak
                        mondani. Majd azt mondom, egy váltó forintért adtam el.
                  </p>
				<p>
                     Hencsey erre megállt s szelid komolysággal feddőleg nézett a
                        menyecskére. De nem csak nézése volt feddő, hanem szava is.
                  </p>
				<p>
                     - Asszony, testvérem az Ur Jézusban, bünös gondolat ez a te
                        szivedben. A mit a te uradnak akarsz mondani: az hazugság. Hazudni nem
                        szabad senkinek, semmiért. Hát az asszonynak az ura előtt hogy volna szabad
                        hazudni, a kivel egy test, egy lélek, mivelhogy igy rendelte az isten!
                  </p>
				<p>
                     A nő elcsodálkozott ezen a beszéden. Jobban megnézte a fiatal
                        embert. Igy beszélni csak a pap szokott s a pap is csak a szentegyházban.
                        Most már tudni akarta, ki ez a fiatal ember? Megkérdezte egyenesen.
                  </p>
				<p>
                     Hencsey megmondta. Röviden elbeszélte, hogy Pestről jön,
                        szülőit akarja meglátogatni Szent-Péter-Urban. Az asszony emlékezett, hogy
                        hallotta már apja-anyja hirét-nevét. Kérdezte: milyen messze van Pest? Mióta
                        utazik?
                  </p>
				<p>
                     - Ötödik napja.
                  </p>
				<p>
                     Az asszony részvéttel kérdezte tovább.
                  </p>
				<p>
                     - Nem éhezett e hosszu utazás alatt?
                  </p>
				<p>
                     Az ifju kivett táskájából egy könyvet s rámutatott:
                  </p>
				<p>
                     - Imé, lásd, van nekem a kenyéren kivül más eledelem is!
                  </p>
				<p>
                     - Hisz az könyv; - micsoda könyv az?
                  </p>
				<p>
                     Hencsey megmutatta az asszonynak a könyv czimlapját: »Uj
                        Testamentom, azaz, a mi urunk Jézus Krisztusnak Uj szövetsége«.
                  </p>
				<p>
                     - Ez a könyv, édes testvérem, a szentirás. Ebben vannak
                        istennek igéi, Jézusnak tanitásai, melyek a kenyérnél jobban táplálják
                        lelkünket és testünket.
                  </p>
				<p>
                     Kovács Józsefné katholikus nő, soha se látott szentirást, de
                        értelmes és fogékony lélek volt. Hencsey nyomban elkezdte neki a szentirást
                        a maga felfogása szerint magyarázni. Hallgatta az asszony figyelemmel.
                  </p>
				<p>
                     Nemsokára azonban hazaértek. Az asszony bemutatta az ifjut
                        férjének. Kovács József jól ismerte a szent-péter-uri nemeseket s az öreg
                        Hencseyt is. Épen déli idő volt. Szent-Péter-Ur oda egyenes vonalban is jó
                        tiz kilométer távolság, vagy három óra járás gyalogszerrel. Az ifjut ott
                        fogták ebéden. Ebéd alatt s kevés ideig ő még ebéd után is Hencsey csak a
                        szent dolgokról beszélt. Uj hajnal hasadása, uj napnak támadása, uj hitnek
                        és boldogságnak elkövetkezése sugárzott ki beszédéből, szemeiből, egész
                        lelkéből.
                  </p>
				<p>
                     De sietett haza szülőihez.
                  </p>
				<p>
                     De beszéde csodálkozást, figyelmet, rokonszenvet és tünődést
                        támasztott a kis nemes emberben. Megtetszett neki e különös fiatal ember.
                        Tisztességesen meghivta, hogy házát el ne kerülje ezentul, hanem inkább
                        minél előbb meglátogassa. Hencsey megigérte, hogy harmadnapra
                        visszatér.
                  </p>
				<p>
                     Mikor eltávozott, az asszony akkor számolt be a róka áráról s
                        elmondta hűségesen a Csali csárdánál lett találkozás történetét, az ifju
                        feddő szavait s a feddés okát.
                  </p>
				<p>
                     Nagy töprengés vett erőt Kovács József lelkén. Istennek különös
                        embere lehetett az a fiatal ember. Mi köze van annak ahhoz, hogy egy
                        ismeretlen menyecske, a kit az előtt sohase látott, igazat mond-e az urának
                        vagy nem? Nem lehet az lakatos legény. Valami kegyes zarándok vagy valami
                        »küldött« ember lehet az. Sohase látott ő olyan lakatoslegényt a világon, a
                        ki szentirással járja be a világot.
                  </p>
				<p>
                     Ez a gondolat aludni se hagyta. Másnap kora hajnalban azt
                        mondta feleségének:
                  </p>
				<p>
                     - Lelkem, az a fiatal ember nem Hencsey volt, nem is
                        szent-péter-uri volt. Valaki más lehetett az.
                  </p>
				<p>
                     - Hiszen édes uram, megigérte, hogy harmadnapra visszatér. Majd
                        megtudjuk holnap igazán.
                  </p>
				<p>
                     - Nem ugy van az lelkem. Nem tudok megnyugodni ezen a dolgon.
                        Ugorj át Szent-Péter-Urba, nézz be Hencseyékhez, tudd meg igazán, a kovács
                        fia volt-e az az itt járt ember s mondd meg neki, hogy igéretéről el ne
                        felejtkezzék. Délre még vissza is jöhetsz.
                  </p>
				<p>
                     Igy történt.
                  </p>
				<p>
                     A menyecske később sok időre már mint özvegy a hatvanadik
                        életéve felé ballagó idős nő beszélte el e jelenetet. S hozzá tette, hogy
                        boldogult férje féltékeny volt, de őt mégis addig sarkalta, mig csak át nem
                        ment Szent-Péter-Urba. Hencseyvel szemben sohase jutott eszébe a
                        féltékenység.
                  </p>
				<p>
                     Másnap csakugyan eljött Hencsey, de nemcsak maga jött. Magával
                        hozta Imre öcscsét is, a ki szintén kovácslegény volt apja műhelyében.
                  </p>
				<p>
                     E fiura is nagy szerep vár a nazarénusok történetében s
                        elbeszélésünk folyamán még sokszor találkozunk vele.
                  </p>
				<p>
                     Julius elejéig volt ekkor Hencsey az édesapjánál. Szorgalmasan
                        dolgozott a műhelyben, de tanitgatott is a vidéken köröskörül.
                        Boldogasszonyfára még két vagy három izben ellátogatott. Kovács Józsefékben
                        volt valamelyes fogékonyság az uj hit iránt, de azt hiszem, annak
                        fölvételére mégis inkább egy szomoru külső esemény birta őket.
                  </p>
				<p>
                     Hencsey téritő működése ugyanis nem maradt titokban. Különösen
                        Kovácsék nem győztek eleget beszélni a szent érzésű derék fiatal emberről.
                        Hire utóbb eljutott a páhoki esperes-plébánoshoz is.
                  </p>
				<p>
                     Az esperesnek Bertalan volt a neve. Java korabeli, tüzes
                        természetü, lelkes pap volt, hirtelen lobbanó, heves indulatu.
                  </p>
				<p>
                     Valaki egyenesen följelentette nála Hencseyt, mint oly embert,
                        a ki naponként olvassa a szentirást és a falubeli népeknek veszedelmes
                        tudományokat hirdet s azokat is a szentirás megszerzésére s olvasására
                        buzditja.
                  </p>
				<p>
                     Nem tudom, honnan ered s minő korból, de tudom, hogy tul a
                        Dunán az egyszerü falusi katholikus népnek a szentirást olvasni nem szabad.
                        A papok legalább ugy tanitják: nem szabad. Sok indokot s köztük jó indokot
                        is hoznak elő tanitásuk igazolására.
                  </p>
				<p>
                     Az esperes magához hivatta Hencseyt s kérdezte tőle, mi igaz
                        abban, a mivel a följelentés vádolja?
                  </p>
				<p>
                     Hencsey a szerénység alázatosságával, de szilárdan s habozás
                        nélkül vallotta meg, hogy ő Krisztus evangyéliomát naponként olvasgatja s a
                        népnek naponként hirdeti. Megvallotta azt is, minő vallást tart ő olyannak,
                        mely mindenben az evangyéliomra van fektetve. Kifejtette az esperes előtt az
                        uj hitnek elveit.
                  </p>
				<p>
                     Az esperes elképpedt e vakmerőségen. Meg nem foghatta, hogy az
                        ő hiveinek világi romlottsága hogy terjedhetett ennyire! Valóságos pártütést
                        látott Hencsey munkájában az egyház ellen.
                  </p>
				<p>
                     Ebben igaza is volt.
                  </p>
				<p>
                     De ki is kapta Hencsey a kegyes káromkodás igéiből a maga
                        részét. A pap tüzes volt, indulata is fölgerjedt s harsány hangon beszélt
                        lelkére, hogy mi sors vár rá, ha a veszedelmes uton tovább is megmarad.
                        Könyveinek és irásainak elvétele, az egyháznak átka, börtön, kín és
                        üldöztetés e világon s ördög és pokol és ennek örök szenvedése a másvilágon.
                        Csak győzte hallgatni két fülével.
                  </p>
				<p>
                     De nemcsak a szavakat kellett meghallgatnia, hanem testi
                        bántalmat is kellett szenvednie. Mert egyszer a pap, mikor tüzes intéseit
                        Hencsey lassu fejcsóválással fogadta, ugy ütötte őt arczul jobb felől és bal
                        felől, hogy mind a két szeme szikrát hányt tőle.
                  </p>
				<p>
                     Hencsey azt irta: »kitombolta magát rajtam a fekete arczu
                        pap«.
                  </p>
				<p>
                     A lakatos legény fiatal volt és erős. Ha elragadja az indulat,
                        összetörhette volna a papot. Jó nehéz utazó bot is volt a keze ügyében, de a
                        mikor a pap arczul ütötte, hátra lépett s az ajtó sarkához támasztotta
                        botját. Ugy lépett megint vissza a pap elé, előbbi helyére, üres kézzel. Nem
                        szólt vissza, nem feleselt, szeliden és szó nélkül türte el a testi
                        bántalmat is. De nem is ijedt meg se a paptól és börtöntől, se az ördögtől
                        és pokoltól.
                  </p>
				<p>
                     - A mi üdvözitőnk többet is szenvedett.
                  </p>
				<p>
                     Hanem attól igenis megijedt, hogy könyveit és irásait elveszik
                        tőle. El még a szentirást is.
                  </p>
				<p>
                     Sietett haza.
                  </p>
				<p>
                     Irásait, leveleit egy ládába elzárta, de bibliáját nem merte
                        otthon hagyni. Volt egy nagybátyja Káptalan Tótiban: Hencsey Ferencz,
                        apjának testvérje. A szentirást egyenesen oda vitte el.
                  </p>
				<p>
                     Ez a falu Badacsony hegye és Csobáncz vára közt fekszik,
                        gyalogszerrel majdnem egy napi járóföld Szent-Péter-Urtól. Mig oda járt s
                        bátyjánál tölté az időt, eltelt néhány nap.
                  </p>
				<p>
                     Alig távozott hazulról: Bertalan esperes a káplánnal vagy a
                        mesterrel együtt azonnal ott termet Szent-Péter-Urban s szoros kutatás alá
                        vette az öreg Hencsey házát. Vele volt az esperessel saját testvéröcscse is,
                        a ki véletlenül akkor is ott volt a szobában, a mikor az esperes Hencseyt
                        arczul verte.
                  </p>
				<p>
                     Az öreg kovács nem sokat törődött a dologgal. Természetesnek
                        tartotta az esperes jogát a házkutatásra. De az öreg kovácsné mégis csak
                        anya volt s szép szóval és sürü könyeivel kérte a papot, ne vigye el fiának
                        irásait.
                  </p>
				<p>
                     - Az én Lajos fiam nagyon szereti irásait.
                  </p>
				<p>
                     Mintha csak olajat öntött volna a lobogó lángra, haraggal
                        kérdezte az esperes:
                  </p>
				<p>
                     - Hol vannak azok a könyvek, melyekből fia olvasni
                        szokott?
                  </p>
				<p>
                     - Nem tudom, aligha a ládájában nincsenek.
                  </p>
				<p>
                     - Vegye elé őket, hadd nézzem meg.
                  </p>
				<p>
                     Az anya megtagadta.
                  </p>
				<p>
                     - Nem vehetem elő; azt sem tudom, hol van a kulcsa.
                  </p>
				<p>
                     Erre a »sátán« a ládát feltörette s az irásokat elvitte
                        magával. Mikor e jelenetet irja le Hencsey: akkor már »sátán«-nak nevezi s
                        nem »fekete arczu« papnak az esperest.
                  </p>
				<p>
                     Irásait nem kapta vissza soha. Maga is kérte személyesen,
                        Kovács Józseffel is kérette, ki az esperesnek jó embere volt, de azért
                        irásai oda vesztek.
                  </p>
				<p>
                     S most történt az az esemény, mely Kovács Józsefékre oly
                        megrenditő hatásu volt.
                  </p>
				<p>
                     Hencsey, arczul üttetése után hét vagy nyolcz nap mulva, átment
                        Kovács Józsefékhez, hogy az esperesnél történt jelenetet elpanaszkodja.
                  </p>
				<p>
                     A kemény természetü nemes ember ökle összeszorult, mikor azt
                        hallotta, hogy a pap mily kegyetlenül verte arczul az ifjut s hogy ez mily
                        bárányszelidséggel türte el a bántalmat. Rászólt az ifjura:
                  </p>
				<p>
                     - Aztán nem volt fokos a kezében édes öcsém?
                  </p>
				<p>
                     - Kezemben volt a nehéz botom, de hogy az ördög meg ne
                        kisértsen, azt is letettem a kezemből az ajtó sarkába. A pap testvérje, ki
                        ott volt a szobában, még ki is nevetett.
                  </p>
				<p>
                     - No édes öcsém, most már hiába beszélsz; nem fogadom el a te
                        hitedet. Nem én!
                  </p>
				<p>
                     Az ifju téritő nagy szelidséggel felelt:
                  </p>
				<p>
                     - Lelki betegség szól belőled, édes testvérem az Urban. A
                        haragot és boszut a megtisztitott léleknek ismerni nem szabad. A mi Urunk
                        Istenünk végez el mindent. A pap és testvérje megérzi az ő kezét nemsokára.
                        Meglásd, édes testvérem az Urban!
                  </p>
				<p>
                     Alig mondotta ki e szavakat: hirhozó jött a faluból
                        Boldogasszonyfáról. Lihegve nagy sebten nyitott be Kovácsékhoz.
                  </p>
				<p>
                     - Tudja-e nemzetes uram, mi történt? Borzasztó eset történt. A
                        páhoki főtisztelendő ur életét elvette az isten. Délelőtt testvéröcscse halt
                        meg, agyonütötte egy gerenda, mely leesett a háztetőről, délben pedig a
                        főtisztelendő ur esett le holtan a karosszékből!
                  </p>
				<p>
                     Hencsey és a Kovács-házaspár elképedve hallotta e hirt.
                  </p>
				<p>
                     Hencsey felsóhajtott:
                  </p>
				<p>
                     - Adj uram istenem nekik bocsánatot és örök életet.
                  </p>
				<p>
                     Kovácsné elkezdett imádkozni.
                  </p>
				<p>
                     Férje, a szilaj nemes ember még e napon kijelentette
                        Hencseynek, hogy ha a testvérek elfogadják: ő is belép az uj hitvallók
                        gyülekezetébe.
                  </p>
				<milestone n="2" unit="endSubChapter"/>
				<milestone n="3" unit="startSubChapter"/>
				<p rend="head">
                  III.
               </p>
				<p>
                        (
                        A
                        cs
                        od
                        ában
                         val
                        ó
                         hit. -
                        Hencsey
                         levelei
                        Kovács
                        Nipp Anna meleg szive
                        é
                        s meleg hajl
                        é
                        ka. - Uj hivek.)
                  </p>
				<p>
                     Csodáról beszélt mindenki.
                  </p>
				<p>
                     A Kovács-házaspárnak uj hitre térését nem tudták megmagyarázni
                        az emberek.
                  </p>
				<p>
                     Egészséges és fiatal mindakettő. A lelkek kétségének, a hit
                        igazságai fölött való tünődésnek, a szivek ábrándos bánatának közel és távol
                        semmi nyoma. Az egyház külső ragyogása se bántja a szemeket s dobzódó
                        hatalma se szül messze vidéken semmi elkeseredést. A mérhetlen vagyonu
                        magyar egyházfejedelmek innen messze laknak. Az érsekek, püspökök, főapátok,
                        nagy káptalanok márványpalotáit, fényes cselédségét, szépasszony
                        történeteit, udvari tékozlását senki se látja és senki se érzi e vidéken.
                        Ezek fölött nem elmélkednek itt az emberek. Itt csak szegény falusi jámbor
                        lelkészek és kolduló barátok, kegyes zarándokok és remeték láthatók. A
                        főpapok ezüstös kocsiját, hatlovas büszke fogatát s aranyos szerszámait nem
                        bámulhatja meg a nép s nem hasonlithatja össze Jézus szamarával, mely meg
                        van kötve Betfagéban s melynek féke csak kóczmadzagból áll.
                  </p>
				<p>
                     A lelkek semmiféle járványos betegségét se ismeri a kor és a
                        közszellem. Ily betegség látható ok nélkül is meglepheti az egyes embert, a
                        mikor már a tömegeket is meglepte. Kovács Józsefnek van miből élnie. Kis
                        gazdasága egész idejét elfoglalja. Nem is nyájőrző, hogy a mig állatjai
                        legelésznek, ő a fa árnyékában mélán üldögéljen s lelke, melynek kényszerü
                        foglalkozása nincs, messze kalandozzon. Könyveket se olvas s idegen
                        gondolatok nem verhetnek agyában gyökeret. Mi az oka tehát a nagy
                        elhatározásnak, az uj hitre térésnek? Külső jutalom nem kecsegteti. Maga a
                        téritő is szegény iparos legény. A ki maga is bántalomra és üldözésre számit
                        ezen a világon.
                  </p>
				<p>
                     A nép csodát látott, istennek büntetését s az emberi dolgokba
                        való közvetlen beavatkozását látta a páhoki papnak és testvérjének szomoru
                        esetében. Homér korának néphite, a Mózes korabeli zsidóság hivő képzelete,
                        de Jézus korában is a galileai nép kegyes ábrándjai száz efféle csodát
                        láttak. A szent könyvek s a hellenek remekkori iratai bizonyitják ezt.
                        Csodák sohase történtek. De csodákat mindig látott a bennük mindig hitt a
                        nép. Ma is lát, ma is hisz. Az agy és a lélek ma is olyan, mint évezredek
                        előtt.
                  </p>
				<p>
                     Alsó-Páhok közvetlen és igen közeli szomszédja
                        Boldogasszonyfának és Nemesfalunak. A mi az egyikben történik, olyan, mintha
                        mindegyikben történt volna. Mintha szélnek szárnyán repült volna: ugy
                        terjedt el a hir, hogy a páhoki esperes megbántotta a jámbor, becsületes
                        vándorló legényt, a legény istenhez imádkozott s az isten nyomban példás
                        büntetéssel sujtotta a papot és testvérjét. A hir nagyitott is, torzitott is
                        s elszállt Keszthelyre s azon tul végig a Balaton partjain.
                  </p>
				<p>
                     Hencsey fontosnak tartotta Kovácsék megtérését, de
                        elbizakodottá nem tette őt ez eredmény. Mindig attól félt, hogy Kovács
                        visszaesik előbbi gondolkozásába s azért legszebb leveleit mindig hozzá
                        intézte a távolból.
                  </p>
				<p>
                     Másoknál is megkisérlé Hencsey itt szülőföldje tájékán az uj
                        ige hirdetését, de julius első hetében már Pesten volt. Itt voltak lélek
                        szerint való testvérjei, a mint a vele hivőket szokta nevezni. Tőlük sokáig
                        távol lenni nem tudott.
                  </p>
				<p>
                     Julius 8-áról már ekként ir Pestről Kovács Józsefnek:
                  </p>
				<p>
                     - Kedves atyámfia!
                  </p>
				<p>
                     - Kegyelem és békesség nektek az Istentől, a mi atyánktól és az
                        Ur Jézus Krisztustól. Hálákat adok az én Istenemnek mindenkor, valahányszor
                        rátok emlékezem. Nagy örömmel könyörgöm értetek, hogy ti az évangyéliomnak
                        tudományában részesek lettetek s az első naptól fogva mind ez ideig elhivén
                        elhittétek, hogy a ki elkezdette bennetek a jó dolgot, tudniillik az Isten,
                        el is végezi mind az Ur Jézus Krisztusnak eljöveteléig.
                  </p>
				<p>
                     Ezután Kovács Józsefet és nejét hosszasan intvén a szent
                        életre, imádkozásra és alamizsnálkodásra, ekként végzi levelét:
                  </p>
				<p>
                     - Reménylem pedig az Ur Jézus Krisztustól, hogy én rövid idő
                        mulva ismét elmegyek tihozzátok és hogy akkor az én szivem is nagyobb
                        örömben legyen, legyetek szorgalmasak, hogy igazabb állapotban találhassalak
                        benneteket. Mily nehezen esett most is énnekem, hogy oly sietve kellett
                        tőletek elválnom, de enged az Isten annyi időt, hogy levelemmel bátorithatom
                        elbágyadt lelketeket.
                  </p>
				<p>
                     - Tudjátok meg, és akarom, hogy tudtotokra essék a titok, hogy
                        ha az előbbeni életbe visszaestek, kétszer gonoszabb élet lesz a jutalmatok.
                        Azért is ugy öltsétek föl a szent léleknek ama bátorságos fegyverét, hogy
                        inkább készek legyetek halált szenvedni, hogy sem ezen ti dolgotokat többé
                        elhagyni.
                  </p>
				<p>
                     - Maradok igaz atyafiui szeretetben levő szolgátok!
                  </p>
				<p>
                     Ime, csaknem szóról-szóra közlöm Hencsey levelét, hogy nyájas
                        olvasóm közvetlenül is ismerhesse az egyszerü iparos legény
                        gondolkozását.
                  </p>
				<p>
                     Julius 14-én már ismét irt nekik s e levélben különösen inti
                        őket a hitetlenség ellen. Biztositja őket, hogy rövid időn hozzájuk fog
                        menni s azután igy folytatja:
                  </p>
				<p>
                     - A többi atyafiak is mindnyájan szivből szerető csókkal
                        köszöntenek benneteket, óhajtanak titeket megismerni. Örvendünk és hálákat
                        adunk érettetek a mi Urunk Jézus Krisztusnak, hogy a szent atyafiságban
                        társaink kivántatok lenni.
                  </p>
				<p>
                     - Irj nékem - végzi levelét - sorsod felől, édes atyámfia,
                        mentül előbb és leveledet az én jó apám összetenné a maga levelével s
                        mindkettő együtt egyszerre eljöhetne.
                  </p>
				<p>
                     E levélben már uj társakról, uj atyafiakról is szól s azok
                        nevét közli Kovácsékkal. Az uj atyafiak: Trulársz József, Klein János és
                        özvegy Nipp Anna.
                  </p>
				<p>
                     Mind Trulársz, mind Klein iparos legény volt s mindkettőt már
                        Hencsey avatta be Denkel segitségével az uj hit titkaiba. Megkeresztelve
                        azonban még egyik se volt, ép ugy, mint Béla József.
                  </p>
				<p>
                     Özvegy Nipp Anna áldott jó öreg asszony volt. A Terézvárosban
                        lakott s ott volt műhelye is a Nagymező-utczában 1097 szám alatt. Nem tudom,
                        most melyik ház ez. A mai házszámozás utczák szerint van s nem városrészek
                        szerint. E nő vagy kovácsnak vagy lakatosnak volt özvegye s mint ilyen,
                        önálló műhelyben legényekkel és inasokkal űzte a mesterséget. Nem volt
                        gazdag s a ház nem az övé volt.
                  </p>
				<p>
                     E jó asszony ama néhány éven át, a melyet gyakran betegeskedve
                        is még e földön töltött, az uj felekezet tagjainak valódi jóltevőjük
                        volt.
                  </p>
				<p>
                     Hencseynek többször eszébe jutott már, hogy az uj felekezet
                        tagjai, eddig még csupán szegény vándorló mesterlegények, alig lesznek
                        képesek az uj hitet fentartani.
                  </p>
				<p>
                     Lelküknek alig lesz annyi ereje, hogy minden vagyon, család,
                        hajlék és támasz nélkül elszántan szemébe nézzenek a kétes jövőnek, ha pedig
                        hitük köztudomásra jut, a világ üldözéseinek s gúnyos kaczajának is.
                  </p>
				<p>
                     Hivei eddig még mind a római katholikus egyház tagjai közül
                        valók voltak. Ez az egyház államegyház volt akkor nagy kiváltságokkal s
                        óriási hatalommal. Rendelkezésére állott, ha kivánta az állam minden ereje.
                        Hivei közül más törvényes egyházba átlépni is igen nehéz volt; azt pedig
                        épen meg nem engedte volna, hogy törvény által nem védett, senki által el
                        nem ismert, egészen uj felekezetbe térjenek át. A páhoki esperes eljárása
                        már fájdalmasan intő, sőt ijesztő példa volt arra, mit lehet várni.
                  </p>
				<p>
                     Kellett a hivek számára valami kis segitségről gondoskodni,
                        habár az csak erkölcsi lenne is. Talán valami otthonról először is, hova a
                        hivő nyugodtan mehessen s hol fáradt fejét békén hajthassa le.
                  </p>
				<p>
                     Mint emlitettem már, az iparos legény heti fizetése csekély
                        volt. Legföljebb tiz-tizenkét váltó forint, de ennél kisebb is, öt-hat váltó
                        forintig.
                  </p>
				<p>
                     Egy váltó forint mai pénzünk szerint 84 fillért tett. A heti
                        bér tehát a mai pénz szerint öt koronától tiz koronáig s néhány fillérig
                        emelkedett. - Ebből kellett a munkabiró iparos legénynek ruházkodni, ebből
                        került ünnepnapi költsége, ebből kellett a czéh pénztárába teljesiteni a
                        havi és negyedéves fizetéseket; ebből kellett a kórházi költségeket fizetni
                        s ebből kellett gyüjteni a vándorlásra és remekelésre. Öt vagy talán tiz
                        korona heti fizetésből! A műhely tulajdonosa, a munkaadó mester nem adott
                        egyebet, mint ágyat a műhelyben, élelmezést saját asztalánál s szerszámot a
                        munkához. A hol élelmezés nem volt: ott természetesen nagyobb volt a
                        hetibér.
                  </p>
				<p>
                     Az atyafiak kisded gyülekezetének nem volt helyisége, a hol a
                        biztonság érzetével istentiszteletre összejöhetett volna. Nem volt pénze,
                        hogy ily helyiséget bérelhetett volna. Nem volt köztük szelid női arcz, érző
                        gondviselésszerű női lélek, ki örömeiknek és bánatuknak részese, arczuk
                        redőinek elsimitója s a férfilélek ama titkainak hű letéteményese lett
                        volna, a melyekhez sem szülő, sem vallás, sem hű barát hozzá nem fér.
                  </p>
				<p>
                     Hencsey talált végre ilyet. A tisztes öreg asszony, a jó özvegy
                        Nipp Anna már augusztusban hajlandónak mutatkozott az uj vallás fölvételére.
                        Klein János volt a legénye. Ennél Hencsey az esti órákban csaknem naponként
                        megfordult s a jó öreg asszonynak feltünt az ő mindig komoly s inkább
                        szomoru, mint vidám arcza; - feltünt szerény, becsülettudó magaviselete s
                        egyszerü ékes beszéde.
                  </p>
				<p>
                     Kiváncsisága végre teljesen fölkelt s Hencseytől szives jó
                        akarattal kérdezte a gyakori odamenetel okát. Hencsey őszintén megvallotta
                        ezt s gyermeki bizalommal tárta föl lelkét az özvegy előtt.
                  </p>
				<p>
                     Az özvegy szemei megteltek könynyel s Hencseyt arra kérte,
                        tartson társaival egy isteni tiszteletet az ő házánál s engedje meg, hogy ő
                        is jelen lehessen ott.
                  </p>
				<p>
                     Hencsey belenyugodott s a legközelebbi vasárnapon teljesité az
                        özvegy asszonynak óhajtását.
                  </p>
				<p>
                     Az isteni tisztelet bevégeztével kijelentette a nő, hogy a
                        gyülekezetnek ő is tagja akar lenni.
                  </p>
				<p>
                     Ezzel nagyon sok volt nyerve.
                  </p>
				<p>
                     Ezentul Nipp Anna hajléka valóságos menedékhelye lőn a hivők
                        kisded seregének.
                  </p>
				<p>
                     Eddig a hivők, Kovács Józsefet és nejét kivéve, valamennyien az
                        iparos osztályhoz tartoztak s csaknem mind vándorló legény volt. Szegény
                        fiuk, kiknek táskájuk már tele volt, ha abban egy-két huszas kongott. Kik
                        utaztak városról-városra, fagy és hőség, nélkülözés és fáradság által
                        üldöztetve s kiknek nemcsak a csalódás bánatával, hanem sokszor az éhezés és
                        hajléktalanság gyötrelmeivel is küzdeniök kellett, ha egészséges karjuk, égő
                        munkavágyuk valamely városban munkát nem talált s ha ekként hiven ápolt
                        vérmes reményük - legalább egyelőre - meghiusult.
                  </p>
				<p>
                     Pesten már voltak rendezett szállók s Budán is. Itt a vándorló
                        legények hajlékot és ellátást találtak. De fizetés és pénz nélkül itt is
                        csak néhány napig; - ha pedig napjaik leteltek, hátukra kellett venni
                        batyujokat s odább menni egy várossal. Igy kivánta ezt a szokás, igy
                        parancsolta a czéhartikulus, de sok helyütt a városi rendőrség is. S ily
                        esetekben nem kérdezték: van-e pénzük egy falat kenyérre, ha éheznek s
                        födélre és egy kéve szalmára, hova fejüket lehajthassák, ha elfáradtak vagy
                        az éjszaka sötétsége rájuk borult?
                  </p>
				<p>
                     Pest még akkor nem volt Magyarország fővárosa. Inkább Buda és
                        Pozsony volt az. De már hatalmasan emelkedett s munka akadt bőven. De azért
                        gyakori eset volt, hogy a vándorló legény hamarjában nem talált műhelyre. Az
                        meg épen gyakori eset volt, hogy a többnyire osztrák származásu s német ajku
                        mesterek a magyar fiuktól megvonták a munkát. Pesten léte alatt maga Hencsey
                        is két izben volt munka nélkül hosszabb ideig.
                  </p>
				<p>
                     Ily viszonyok közt, ha volt jótékony lélek, ki megkönyörült a
                        szegény iparos legényen s volt enyhe hajlék, hol a vándor ifju nyugton
                        hajthatá le fejét s bizalommal várhatta be, mig két keze munkájával
                        biztosithatja a napokat s megalapithatja a jövendőt: az ily jótékony lélek
                        bizonyára a magasból szerzé az ihletet és az ily hajléktól nem vonhatta meg
                        áldásait az ég.
                  </p>
				<p>
                     Ilyen lélek s ilyen hajlék volt Nipp Annáé, a jó öreg özvegy
                        asszonyé!
                  </p>
				<milestone n="3" unit="endSubChapter"/>
				<milestone n="4" unit="startSubChapter"/>
				<p rend="head">
                  IV.
               </p>
				<p>
                        (
                        Hencsey megirja az uj hit
                        vallás
                         k
                        ö
                        nyveit. - Nipp Anna szob
                        á
                        Kov
                        á
                        cs J
                        ó
                        zsef a bört
                        ö
                        nben. - Az 1841. febr. 7-iki istentisztelet.)
                  </p>
				<p>
                     A nazarénusok több éven át nála imádták istenüket s nála
                        gyüjtöttek egymástól buzdulást és bátorságot. Ha jött ifju messze földről,
                        nála talált enyhhelyet s nála verte le sarujáról az uti port s ha műhely
                        nélkül maradt a segéd: nála talált meleg szobát s egyszerü ellátást, mig
                        ismét munkába állhatott. És ha végre testi szenvedés és léleknek bánata
                        elgyötörték az ifju idegeit: az ő hajlékában s az ő ápolása mellett
                        üdülhetett föl a szenvedő.
                  </p>
				<p>
                     Jézus apostolainak és evangélistáinak irásai sok jó és kegyes
                        lélekről tesznek emlitést, a kiknél a megváltó s hivei mindig meleg szivet
                        és édes vendégszeretetet találtak. Nipp Anna hasonlitott ezekhez.
                  </p>
				<p>
                     És az ő háza, a Nagymező-utczai 1097-ik számu ház még más okból
                        is nevezetessé vált a nazarénusok történetében.
                  </p>
				<p>
                     A gyülekezet tagjai lassanként föl kezdettek szaporodni.
                        Hencsey látta, hogy minden hivővel minden nap együtt nem lehet. Vette észre
                        azt is, hogy a hivőknek a szentirás tételeibe elmerült lelke lassanként
                        külön irányokban kezd megindulni, más meg más hittételeket kezd foganni. Ha
                        ő e folyamatnak utját állani nem képes, a kis gyülekezet hitbeli egysége
                        lassanként szét fog töredezni. A hol ő jelen volt s a mikor jelen lehetett:
                        ott és akkor meg volt az egység. De ő halandó ember s az ő napjai
                        megszámlálvák s neki nemcsak a fővárosi, hanem a vidéki hivek lelki életét
                        is szivén kellett hordozni. Ugy látta tehát, elérkezett az idő arra, hogy az
                        uj hit elveit megállapitsa, egybegyüjtse s a gyülekezeteknek követendő
                        tudományul rendelkezésükre adja. Eddig nem volt se könyvük, se irásuk.
                  </p>
				<p>
                     A ki jelentkezett arra, hogy hivő lesz: annak meg kellett
                        szereznie az ujszövetségi szentirást. Még inkább annak, a ki
                        megkeresztelkedett. Ha nem volt rá pénze: adományul nyerte a gyülekezettől.
                        Az angol társaság már akkor olcsón terjesztette a Károli Gáspár-féle magyar
                        bibliát. Ezt használták.
                  </p>
				<p>
                     Ám a szentirás nagy erdő. Sok történelmi és tudományos ismeret
                        kell ahhoz, hogy ennek szavait, mondásait, hitbeli és gondolkozásbeli
                        egységét valaki tisztán fölismerje. Efféle ismerete nem volt a szegény
                        vándorló iparos legénynek. Ő csak irni, olvasni és számolni tudott, csak az
                        elemi oktatás kis tudományában volt jártas. Vezető nélkül könnyen
                        eltévedhetett elméje a szentirás titkai közt.
                  </p>
				<p>
                     Azért Hencsey az 1840-ik év vége felé már elhatározta az uj
                        hitvallás szövegezését s megirását. S elhatározásának véghezvitelét rögtön
                        meg is kezdé, - még pedig oly hévvel és buzgósággal, hogy a következő
                        1841-ik év végére már az egész munkát befejezhette. Pedig nagyon el volt
                        foglalva. Mindennapi kenyerét műhelyben kellett megkeresnie. Sokat utazott s
                        minden napon irt egyik vagy másik hivének levelet.
                  </p>
				<p>
                     Az éjszakát, a pihenés idejét s az ünnepnapokat forditotta nagy
                        művére.
                  </p>
				<p>
                     Az egész munkát csak egyes levelekben, egyes kisebb részekben,
                        czikkekben irta meg s a mint egy-egy czikk készen volt, lemásolás végett azt
                        társainak azonnal átadta. Kinyomatásról szó sem lehetett. Erre pénzük se
                        volt, de ezt akkor a sajtóviszonyok se engedték volna meg. Különben ő maga
                        se akarta, hogy ekkor már napvilágra jöjjenek czikkei. Nem ok nélkül
                        sejtette, hogy a törvényesen fennálló s történelmileg szervezett egyházak
                        ellenző törekvései az ő kisded gyülekezetét készek és képesek volnának már
                        bölcsőjében elnyomni.
                  </p>
				<p>
                     Czikkei később postán vagy vándorló legények által szétküldve
                        bejárták az országot. Hivei mindenütt leirták és tanulták és megtanulták
                        ezeket. Czikkeit később magával vitte a külföldre is. Itt akarta kinyomatni.
                        Sok jelből ugy látom, rendszeres könyvet töredékes irataiból csak Svájczban
                        alkotott.
                  </p>
				<p>
                     Műve három részből áll. Minden részt könyvnek nevez.
                  </p>
				<p>
                     Az első könyv szól: Az Bünökbül megtért - Szent élet követő -
                        Krisztustól hagyott szent keresztséget hit után felvett - Keresztényeknek -
                        Élő tárgyaikrul.
                  </p>
				<p>
                     A második könyv szól: Az Ujraszületésrül - Keresztségrül -
                        Urvacsorárul és az Imádságrul.
                  </p>
				<p>
                     A harmadik könyv szól: Az Külső és Belső Kereszténységről és az
                        Hit után való Keresztségről.
                  </p>
				<p>
                     Mind a három könyv főleg a római egyház hittanaival vitatkozik
                        s vitáihoz az érvek forrásait az évangyélisták és apostolok irataiban
                        keresi.
                  </p>
				<p>
                     Sem czélom, sem feladatom Hencsey művének tartalmát ismertetni.
                        Igazságainak se ereje, se gyöngesége most engem nem érdekel. Minden hit
                        egyenlő értékü, mig a lélek bensejében él s igazán él. Én csak azt akarom
                        láthatóvá tenni, miként támadhat és terjedhet el uj hit a mi korunkban s a
                        mi társadalmunkban. Hencsey uj hitének egyes tételeiről csak annyiban
                        emlékezem meg, a mennyiben az én munkám czéljaihoz szükséges.
                  </p>
				<p>
                     Hencsey minden czikke, az uj hitvallásnak összes könyvei özvegy
                        Nipp Anna házában készültek. Vajjon meg van-e még e ház s van-e most lakója,
                        a ki emlékezni tudna a hatvan év előtti emberekre? Emlékszik-e még valaki a
                        régen porló özvegy asszonyra s az ifju hittéritőre, a ki még előbb hunyta le
                        szemeit örök álomra, mint az a kegyes öreg nő?
                  </p>
				<p>
                     Két szobája volt Nipp Annának. Az egyik az ő mindennapi
                        lakószobája, mely az udvarra nézett s a diszesebb ünnepi szobája, melynek
                        két ablaka volt a Nagymező-utczára. E szobában volt néhány szentkép a
                        legolcsóbb fajtából. Jézus képe, azután a Szüz Anya képe hét tőrrel átvert
                        szivvel. S még néhány egyházi szentnek kezdetleges művészetü képe. Szentelt
                        barkák, feszületek, imádságos könyvek, naptárak, a terézvárosi templom
                        bucsunapjairól mézes bábszivek. A mint szokásban volt s van ma is kegyes
                        jámbor katholikus asszonyoknál.
                  </p>
				<p>
                     Ebben a szobában irta műveit, leveleit Hencsey Lajos. Ezt a
                        szobát engedte át erre a czélra neki Nipp Anna. Ebben volt a kis gyülekezet
                        istentisztelete is.
                  </p>
				<p>
                     Mikor Nipp Anna nazarénussá lett: a szent képeket ki akarta
                        tenni e szobából. Hencsey azt mondotta, csak hadd maradjanak ott. Csak a hét
                        tőrrel átvert szivet nem szerette.
                  </p>
				<p>
                     - Édes néném az Ur Jézus Krisztus szerelmében - igy szólt Nipp
                        Annához - azt a képet nem tudom jóvá hagyni. Csak az isten látta Szüz Mária
                        fájdalmas szivét, más senki. Az Ur Jézus anyja nem mutatta az ő szivét
                        senkinek. Nem is az a szent fájdalom, a melyet tőrrel okoznak. Gyarló ember
                        gondolta ki azt a képet.
                  </p>
				<p>
                     Ezt a képet ki is tették a szobából s más Szüz Anya-képet
                        tettek helyére.
                  </p>
				<p>
                     Attól a hitvallástól, melyet Hencsey megállapitott, sokban
                        eltérnek ma már mind a magyarországi, mind a külföldi nazarénusok
                        hittételei. A katonáskodás és fegyverviselés ellen például Hencseynek se
                        könyvében, se leveleiben egy szót sem találtam. A fegyver önkénytes
                        használatát általánosságban nem helyesli ugyan, sőt tiltja is, de arra is
                        erősen int, hogy külső cselekedeteinkben a törvényes felsőbbség parancsainak
                        és rendelkezéseinek ellenszegülni nem szabad. Isten előtt az lészen felelős
                        s nem az, a ki a kényszerüség előtt meghajlik.
                  </p>
				<p>
                     Folytassuk azonban a történetet.
                  </p>
				<p>
                     Béla József az 1840-ik év őszén vette föl a szent keresztséget.
                        Ő volt ezután Hencseynek leghivebb társa s leghasználhatóbb tanitó
                        segéde.
                  </p>
				<p>
                     Kovács Józsefet novemberben vagy deczemberben a zalaegerszegi
                        törvényszék mint büntető biróság börtönbüntetésre itélte. Mi volt vétke,
                        mivel vádolták, nem tudom. Zalavármegye jegyzőkönyveiben meg lehet találni.
                        Csak annyit tudok, hogy vétkét előbb követte el, sem mint Hencseyvel s az uj
                        hittel megismerkedhetett.
                  </p>
				<p>
                     Az itélet negyedévi börtönre szólt s Kovács 1840. évi deczember
                        5-én kezdte meg büntetésének elszenvedését.
                  </p>
				<p>
                     Hencsey csak ujév táján tudta meg, hogy hive és barátja
                        börtönben van s rögtön abban hagyván munkáját, a zord és viharos idő daczára
                        is gyalogszerrel sietett Pestről látogatására.
                  </p>
				<p>
                     Pesthez Zala-Egerszeg nincs közel. Gyalogos embernek jó öt napi
                        ut. Télben, fergeteges, hófuvatos időben, a Bakony erdején keresztül nem kis
                        áldozat megtenni ez utat. De mi volt e kis kényelmetlenség Hencseynek, mikor
                        ő egy szenvedő hivének lelkét erősithette meg ezáltal.
                  </p>
				<p>
                     Székes-Fehérvár, Veszprém, Sümeg felé vezetett utja s január
                        10-én Egerszegre ért. Rögtön felkereste a várnagyot s megkérte: engedje meg,
                        hogy Kovács Józseffel beszélhessen.
                  </p>
				<p>
                     A várnagy kemény ember volt s csak ugy félszakosan nézte az
                        ifjut.
                  </p>
				<p>
                     - Ki vagy te, mi vagy te? Mije vagy te Kovácsnak? Apád, anyád
                        vagy fiad neked az a Kovács?
                  </p>
				<p>
                     - Testvérem az Ur Jézus Krisztusban; meg akarom lelkét
                        vigasztalni.
                  </p>
				<p>
                     - Hohó kölyök! Ezt az atyafiságot a vármegye nem ismeri. Pap se
                        vagy, barát se vagy, a ki lelkeket vigasztal. Eredj pokolba!
                  </p>
				<p>
                     Hiába beszélt Hencsey. A kemény nyaku várnagy kinevette s utóbb
                        már meghibbant eszünek is nézte s kikergette a vármegye házából.
                  </p>
				<p>
                     Három napig őgyelgett az ifju Zala-Egerszegen, mig végre
                        megtalálta azt a csizmadiát, a ki az alispánnak, Kerkapoly Istvánnak
                        lábbelijét szokta késziteni s a kinek pártfogása végre oda segité, hogy
                        beszélhetett Kovács Józseffel.
                  </p>
				<p>
                     Ez a találkozás, a szeretet csókjai, az összeomló könyek, a
                        mennyei vigasztalásnak édes szavai soha ki nem mosódtak Kovács
                        emlékezetéből. Megigérte Hencseynek, hogy a mint kiszabadul: nejével együtt
                        Pestre megy, részt vesz a szentek gyülekezetében s ha méltónak tartják,
                        részesül a keresztségben és urvacsorában.
                  </p>
				<p>
                     Hencseynek nem volt ideje, hogy kitérjen utjából Szent-Péter-Ur
                        felé szülőinek látogatására. Sietnie kellett Pestre vissza. Nagy
                        gyülekezetet hivott össze február hó 7-re, a hol a hivők közül többnek fel
                        kellett venni a szent keresztséget.
                  </p>
				<p>
                     Föl is vette Trulársz József, Klein János és özvegy Nipp Anna.
                        Mindannyi az »urnak szent vacsorájában« is részesült a keresztség után.
                  </p>
				<p>
                     Ez ünnepen sokan voltak jelen az uj hivek közül is, kik azonban
                        még a keresztség fölvételére nem voltak elkészülve. Ilyenek voltak: Ihász
                        György, Magyar Ferencz és nővére Magyar Francziska, Kertész András, Denkel
                        Terézia, Likhardus József, Hegner József, Vajdenhof Fülöp, Fülöp János és
                        felesége, Halna Ferencz és felesége, Bámer József és végre Vidkovszki.
                  </p>
				<p>
                     Ezek mind iparosok voltak s később, midőn a keresztséget
                        fölvették, többé-kevésbbé befolytak az uj hitvallás terjesztésébe.
                  </p>
				<p>
                     Denkel Terézia, Denkel Jánosnak, a tanitónak volt nővére,
                        folyton Pesten lakott és élete együtt folyt testvére életével.
                  </p>
				<p>
                     Ihász György később külföldre is kiment, Ausztriába. Ő különben
                        Sopron vidékén téritett.
                  </p>
				<p>
                     Kertész András erdélyi származásu volt s téritési székhelyül
                        Lippát és környékét választá. Egy darabig Nagy-Szebenben is tanitott s ott a
                        Gärtner nevet vette föl.
                  </p>
				<p>
                     Vajdenhof Fülöp olajmolnárlegény volt Brájer Jakab budai
                        olajmalmában. A leglelkesebb téritők egyike lett s szülőföldjén Békés
                        vármegyében s a szomszédos vármegyékben hirdette az uj tudományt, Sok jel
                        mutat oda, hogy Csongrád vármegyében is az ő nyomdokán terjedt el a
                        nazarénus felekezet.
                  </p>
				<p>
                     Bámer József a legkiválóbb tanitványa Hencseynek. Nagy szerepe
                        lesz még a külföldi téritések körül is. Még sokszor fogunk róla
                        beszélni.
                  </p>
				<p>
                     Likhardus erkölcse utóbb meglazult. Pár év mulva a szent
                        gyülekezet kizárta kebeléből.
                  </p>
				<p>
                     A Magyar testvérek, Hegner, Fülöp és Vitkovszki, valamint
                        Halnáék is szerényebb szerepet játszottak. Időnként még visszatérünk
                        rájuk.
                  </p>
				<milestone n="4" unit="endSubChapter"/>
				<milestone n="5" unit="startSubChapter"/>
				<p rend="head">
                  V.
               </p>
				<p>
                        (
                        Kov
                        á
                        cs J
                        ó
                        zsef megv
                        i
                        gasztal
                        á
                        sa. - F
                        ö
                        lvesz
                        i
                         a kereszts
                        é
                        get.
                         - A
                         szent gy
                        ü
                        sz
                        é
                        toszolnak. -
                        Hencsey
                         t
                        é
                        r
                        i
                        t a sz
                        ő
                        l
                        ő
                        hegyeken. - Az
                        ö
                        reg
                        Hencsey
                         a sz
                        é
                        n
                        é
                        get
                        ő
                        n.)
                  </p>
				<p>
                     Hencsey nem feledkezett meg pillanatra se börtönben szenvedő
                        hivéről. A mint az isteni tiszteletet, keresztelést és urvacsorát elvégezte,
                        még ugyanazon az estén, február 7-én irt Kovács Józsefnek a zalaegerszegi
                        börtönbe.
                  </p>
				<p>
                     - Oh bár meggyőzhetném - irja a többi között - a te hervadozó
                        lelkedet Istennek ama hathatós beszédével, a melyben megmondotta, hogy semmi
                        kinzó szerszám nem fog az ő hiveinek ártani.
                  </p>
				<p>
                     - Vajha meg tudnád gondolni az Istennek rajtad való elvégezését
                        a lélek szerint elhinnéd, hogy az Isten csak hozzád való szeretetét akarja
                        megmutatni. - Mi pedig tégedet annál inkább fogunk szeretni, mert e naptól
                        fogva társa lettél ama sok szenvedéseket kiállott régi szent embereknek.
                        Kérlek azért tehát a mi megtartó Ur Jézus Krisztusunkra, hogy még
                        gondolatodban is az Istenhez való szeretetben meg ne csüggedj!
                  </p>
				<p>
                     Vajjon miként hatottak e szavak a szenvedő lelkére ott a börtön
                        mélyén, a sötétben, az éhség és nélkülözés és meggyaláztatás szomoru
                        tanyáján, az orvok, gyilkosok és mindenféle gonosztevők társaságában?
                  </p>
				<p>
                     Kovács Józsefet én személyesen nem ismertem. Mikor ezelőtt
                        harmincz évvel megérlelődött bennem a gondolat: a nazarénusok történetének
                        első napjaira világosságot hinteni: ő már nem élt, csak özvegye élt. De ugy
                        emlékeztek meg róla, mint holtig-talpig becsületes, jámbor, derék falusi
                        gazda emberről. Nem is volt a törvénynyel többé semmi baja.
                  </p>
				<p>
                     Ugyane hó 25-én ismét ir neki Hencsey Pestről egy buzditó
                        levelet, melyben érinti, hogy ha márczius 5-én kiszabadul, rögtön menjen
                        Keszthelyre a postára, ott már akkor majd másik levele fogja várni.
                  </p>
				<p>
                     E levélben arra is kéri, hogy minél előbb jőjjön Pestre, az
                        atyafiak már óhajtva várják, ne hallgasson test szerint való atyafiaira, kik
                        otthon vannak és torzsalkodnak ellene, hanem inkább hallgasson Istennek
                        fiaira, kik őt Pesten várják.
                  </p>
				<p>
                     - Azt a tüzet pedig - folytatja, - mely benned hitvestársaddal
                        együtt meggyulladt, hiában való beszédek által eloltatni ne hagyd, hanem
                        inkább te gyujtsd meg másokban a kegyes élet szövétnekét. Azért is jó volna,
                        hogy ha Pestre jönnél, mert ha netalán az Isten néked is adna juhokat, az
                        itt való tapasztalás után jobban el tudnád Isten segitségével a szent élet
                        legelőjén vezérelni.
                  </p>
				<p>
                     - Tisztelnek az atyafiak mindnyájan; szerető csókkal maradok
                        igaz atyádfia az Ur Jézus Krisztusban.
                  </p>
				<p>
                     E levélnek meglett foganatja. Kovács József nejével együtt
                        elkészült az utra s Hencseynek megirta, hogy május hó közepére Pestre megy,
                        óhajtaná akkor a szent keresztséget is fölvenni, de óhajtana az urvacsorával
                        is élni.
                  </p>
				<p>
                     Hencsey örömmel egyezett bele s a keresztelés ünnepét május
                        16-ára tüzte ki.
                  </p>
				<p>
                     Kovács József e napon csakugyan elért Pestre és pedig nejével,
                        született Pap Novák Annával együtt. E napon tizenhatan vették föl a
                        keresztséget. Ők ketten ugyanis s ama tizennégy uj hivő, kikről föntebb
                        emlékeztünk.
                  </p>
				<p>
                     Voltak az isteni tiszteleten ujonnan megtértek is, kiket
                        azonban Hencsey még keresztségre nem bocsátott. Ezek közül Rajki János,
                        Bámer Ferencz és özvegy Véber Katalin pesti lakosokat emlithetem föl. Bámer
                        Ferencz testvére volt Bámer Józsefnek. Ő is, Véber Katalin is állandó pesti
                        lakos volt. Rajki János azonban itt csak vándoridőt töltött s később Pestről
                        eltávozott.
                  </p>
				<p>
                     Kovács Józsefék két hétig maradtak Pesten. A szent atyafiak
                        adtak nekik nagy szivességgel szállást és ellátást. Özvegy Kovács Józsefné
                        idős korában már nem emlékezett tisztán vendégszerető gazdáikra, csak arra,
                        hogy azok részint a Király-utczán, részint a Kalap-utczán laktak.
                  </p>
				<p>
                     Ezután a gyülekezet tagjai nem sokáig voltak együtt.
                  </p>
				<p>
                     Junius első napjaiban Hencsey Kovács Józsefékkel együtt
                        hazaköltözött Zalavármegyébe. Béla József és Kertész András szintén utra
                        indultak. Amaz Szegzárdra, Tolnavármegyébe, emez Erdélybe.
                  </p>
				<p>
                     Hencsey hazamenetelének két oka volt. Édes apja öreg volt már,
                        a mesterséget nehezen folytathatta s bár Imre fia még otthon volt, de már
                        annak is vándorolni kellett mennie s azért Lajos fiát haza óhajtotta. De
                        Hencsey ezen kivül a térités munkáját a Balaton vidékén is meg akarta
                        komolyan kezdeni s Kovácsnak a munka folytatását meg akarta könnyiteni.
                  </p>
				<p>
                     Utközben Székes-Fehérváron meglátogatta Gasparichot, a barátot,
                        azonban ekkor még az uj hitet neki elő nem merte hozni. Az összes társalgás
                        közte s a szerzetes között ennek műveire terjedt, melyeknek szebb részeit
                        Hencsey könyv nélkül tudta már. A szerzetes nagyon megörült ennek.
                  </p>
				<p>
                     Béla József junius 13-án indult utra. Utrakelését a következő
                        sorokban adta Hencsey tudtára:
                  </p>
				<p>
                     - Junius 12-éig vártam Kovács levelére, de mivel az nem jött,
                        tehát 13-án elindultam. Az én elindulásom is nagy örömet hozott szivemnek,
                        mert Pestről az atyafiak átjöttek Budára, Vajdenhof lakására. Tartottunk
                        gyülekezetet. Volt tanitás, éneklés és ima. Ezt az Ur Isten utravalóul
                        ajándékozta nekem. E kincscsel méltán dicsekedhetem. Az atyafiak közül jelen
                        voltak Fülöp János feleségével, Halna feleségével, Bámer József, Vidkovszki,
                        Magyarné s ezeken kivül öreg nénénk Anna.
                  </p>
				<p>
                     Irja ezen kivül, hogy Hencsey kéziratainak egy részét Denkel
                        Teréziának átadta s ő majd átadja azoknak, kiknek azt le kell irni.
                  </p>
				<p>
                     E kéziratok Hencseynek az uj hitvallásról szóló iratai voltak.
                        Ezeket az irni tudó hivő atyafiak többszörösen leirták. A maguk számára is,
                        de az ujonnan megtérők számára is, a kik esetleg maguk nem tudták volna
                        leirni.
                  </p>
				<p>
                     Béla Józseffel egyidejüleg Vajdenhof Fülöp is Békés-Csabára,
                        szülőföldjére távozott. Hencseynek ő is rögtön megirta, minő czimmel s hova
                        küldje neki leveleit.
                  </p>
				<p>
                     Ihász és Rajki szintén elhagyták Pestet. Ihász Sopronba, Rajki
                        Pozsonyba távozott. Rajkihoz csatlakozott később Likhárdus is.
                  </p>
				<p>
                     Igy oszlott szét egyidőre a kisded gyülekezet. Búcsuzásuk
                        megható volt.
                  </p>
				<p>
                     - Kedves szeretett társam - irta Béla József Hencseynek - a te
                        elmeneteled sürü könyhullatásomra esett énnekem. Szomoruan köszöntjük
                        egymást az atyafiakkal. De él az Isten és a mi megváltó Idvezitőnk, és
                        vigasztalásunkra szolgál, hogy te csak test szerint váltál el tőlünk, de
                        lélek szerint velünk vagy!
                  </p>
				<p>
                     Minő becses volna az, ha minden levél, melyet társaihoz
                        intézett Hencsey, rendelkezésünkre állana!
                  </p>
				<p>
                     Az 1841-ik év eltelt a nélkül, hogy a gyülekezet tagjai ismét
                        összejöhettek volna. Ama nagy elhatározással búcsuztak el egymástól, hogy
                        kiki rendithetlen buzgalommal fogja terjeszteni az uj tudományt.
                  </p>
				<p>
                     Alig vetettek számot erejükkel. Alig voltak elkészülve a
                        nehézségekre, melyek utjok elé fognak tornyosulni. Alig hitték, hogy a mai
                        társadalom minden ziláltsága daczára is oly erős szövedéket képez, melynek
                        megbontása majdnem határos a lehetetlenséggel. Talán nem is gondoltak
                        mindezekre. Ábrándos és buzgó lelkük talán csak a hajnal szineit látta, a
                        mely majd rájuk derül. Szent fogadást tettek önmagukban. Egyik se akart
                        Pestre visszatérni a nélkül, hogy azt a vigasztaló hirt ne hozza társainak,
                        hogy az üdvösség utja ismét megnyillott nehány együgyü lélek előtt s az uj
                        tudomány ismét megvilágitá néhány hivőnek lelki szemei előtt istennek
                        országát.
                  </p>
				<p>
                     Hencsey az egész nyarat és őszt otthon töltötte s napi
                        műhelybeli foglalkozásán kivül szorgalmasan igazitgatta czikkeit és
                        szorgalmasan dolgozott - mint egyik levelében irja - az urnak kertében,
                        melynek gyomlálása ő reá is, mint egyik méltatlan szolgára rá bizatott.
                  </p>
				<p>
                     Munkája nem volt egészen eredménytelen.
                  </p>
				<p>
                     Volt Keszthelyen egy fazekas-mester, másként gelencsér, Majcza
                        Ferencz nevü. Ez maga is megtért, felesége is. Később a férj meghalt s
                        özvegy felesége átengedte lakását szent gyülekezet tartására. A kiket a
                        környékben Hencsey és Kovács megtéritettek: időnként itt tartottak isteni
                        tiszteletet.
                  </p>
				<p>
                     Főleg a szőlőhegyi falvakban szereztek hiveket.
                  </p>
				<p>
                     Kovácsék fészke, Nemesfalu is szőlőhegyi falu; nem egymás mellé
                        épitett lakóházakkal, hanem szétszórt szőlőhegyi hajlékokkal, melyekben
                        állandóan ott laknak a tulajdonosok. Többnyire kis vagyonu emberek és
                        családok, a kiknek a hajlékon, szőlőn és szőlő lábján kivül alig van valami
                        más birtokjuk. Boruk, gyümölcsük elég terem, eladásra is jut. Nyáron
                        Somogyvármegyébe mennek át arató munkára. Őszszel, tavaszszal eljárnak
                        napszámba szőlőmunkára, télen erdei munkára. Kenyerük, ruházatjuk megvan, a
                        tél nagy részét munka hiján elmélkedésben, szomszédokkal való társalgásban,
                        jámbor mulatozásban töltik el. A téritő szava könnyen lelkükhöz fér.
                  </p>
				<p>
                     Ilyen szőlőhegyi falvak Keszthely közelében északon Tomaj és
                        Cserszeg, keletre Gyenes, Diás, Vanyarcz s még tovább Badacsony hegyétől
                        keletre Kis-Örs, Ábrahám. Az ábrahámi szőlőhegységben seregesen akadt hivőre
                        Hencsey.
                  </p>
				<p>
                     Oka az, hogy a közel szomszédságban van Nemes-Káptalan-Tóti
                        falva, hol Ferencz nagybátyja lakott, kinél sokszor megfordult s kinek
                        beszédei után a jámbor szőlőhegyi egyszerü nép őt már jó hirből ismerte. A
                        páhoki pap esetét is mesés változatokban regélték itt az emberek.
                  </p>
				<p>
                     Első híve Ábrahámban Kenyeres Juliánna asszony lett, Károly
                        Péter felesége. Ez asszony monoszlói származásu kálvinista nő volt,
                        megtéritette utóbb férjét és sok ismerősét. Nem volt már fiatal asszony,
                        1796-ban született, tehát 45-46 éves volt Hencsey téritése idejében. Nagyon
                        kegyes, beszédes és szentirásismerő asszonynak mondják. A többi hivő közül
                        Tóth András kékfestőt s Horváth Ferencznét, születési neve szerint Csigó
                        Sárát emlitem föl. Tóth András tanitóvá is lett a nazarénusok közt, de
                        később hitetlenségben találták s a gyülekezetből kirekesztették.
                  </p>
				<p>
                     Apjának és anyjának alig merte Hencsey az uj hitre térést
                        ajánlani. Imre öcscse, mint felszabadult iparos legény, vándorolni ment s a
                        nyár óta már Szegeden volt műhelyben. A család kebelében tehát nem volt
                        tér.
                  </p>
				<p>
                     De nem is igen lehetett. Apja, a falu öreg kovácsa, bár hajlott
                        és gyengülő korban, még mindig nagy szellemi felsőbbséget gyakorolt a fia
                        fölött. Megállapodott falusi észjárása, elmés ötletei s határozott modora
                        előtt meg kellett hajolni az ifju szelid lelkének, költői kedélyének s
                        vallásos ábrándjainak. Mindezt az öreg üres, hiába való érzékenykedésnek
                        tekintette. A sok imádkozásról, könyvolvasásról, szentirás magyarázatról és
                        kegyes beszédről ugy vélekedett, hogy az csak paphoz, baráthoz, öreg uri
                        dámához illik, de paraszthoz, lakatos legényhez életre való emberhez nem
                        illik. Ha valami effélét fiánál észrevett: kinevette vagy jól összeszidta
                        őt. De fia eszejárásán valami dicsérni vagy méltányolni valót nem
                        talált.
                  </p>
				<p>
                     Az öreg eszejárásának ismertetésére maga Hencsey ir le egy
                        esetet szeptember 11-én kelt s Kovácshoz intézett levelében.
                  </p>
				<p>
                     Künn voltak az erdőn szenet égetni. A rokolányi erdőszélben
                        égettek szenet a Csányra vezető ut közelében. A szénégető-gödröt és katlant
                        egész nap, egész éjjel szemmel kell tartani. Az eltakart tűznek kilobbanni
                        nem szabad, mert akkor kialszik s a faág nem szenesedik meg. Éjszakára két
                        embernek kell ott lenni, hogy ha az egyiknek szemét elneheziti az álom,
                        ébren legyen a másik.
                  </p>
				<p>
                     Egyedül voltak az erdőn az apa és a fiu. Az ég csillagos, de a
                        lombtól alig lehetett látni. Az erdő némaságát nem zavarta hang. Csak a
                        gétyei, nemesszeri, rokolányi kakasok hangját lehetett hallani a közeli és
                        távoli szomszédságból. Az erdőnek és az éjszakának sötétségében némán
                        bámulta apa és fiu a szénkatlan kupaczából gomolygó, alig látszó
                        füstöt.
                  </p>
				<p>
                     Végre megnyilatkozott a fiu szive és szája. Elmondta apjának a
                        pesti szent gyülekezet dolgait. Elmondta az uj tudományt, megismertette a
                        hivők kegyes életét s elárulta a rendithetetlen elszántságot, mely szivüket
                        eltölti. Lerajzolta a jövendőt, melynek az uj egyház eléje néz. S beszéde
                        végén, bár burkoltan, arra kérte apját, legyen ő is tagja az uj
                        gyülekezetnek.
                  </p>
				<p>
                     Az öreg kovácsnak is fölengedett kissé a lelke. Se gúny, se
                        harag nem támadott szivében. A jó gyermek szelid és okos beszéde, mély
                        vallásossága meghatotta őt is. Az éjszaka, az erdő, a magányosság bizonyos
                        elandalodásba vitték őt is.
                  </p>
				<p>
                     De azért megmaradt a kemény elméjü öregnek s azt felelte:
                  </p>
				<p>
                     - Már fiam, mind elhiszem én, hogy nektek igazatok van. De
                        lásd, én már ugy vagyok a magam hitével, mint anyáddal. Ismerek én anyádnál
                        sokkal szebb és sokkal jobb asszonyt eleget, de én már ezzel öregedtem meg s
                        azt a szomszéd menyecske kedvéért el nem hagyom.
                  </p>
				<p>
                     Hencsey soha nem szólt többé apja előtt az uj hitről egy szót
                        se.
                  </p>
				<milestone n="5" unit="endSubChapter"/>
				<milestone n="6" unit="startSubChapter"/>
			</div>
			<div type="chapter">
				<p rend="head">
                  Vl.
               </p>
				<p>
                        (
                        Hencsey utazni k
                        é
                        sz
                        ü
                        l. - Kov
                        á
                        csn
                        é
                        t megint feddi a nem igaz-mond
                        á
                        s
                        é
                        Utra k
                        é
                        l. - Kalandja a dőzs
                        ö
                        l
                        ő
                        kkel. - F
                        ö
                        lkeresi a
                        barát
                        ot.)
                  </p>
				<p>
                     Szorgalmasan el-ellátogatott Hencsey az egész idő alatt, mig
                        otthon volt, Nemesfaluba Kovácsékhoz s ezek is gyakran átmentek hozzá
                        Szent-Péter-Urba és pedig hol együtt, hol külön; egyszer Kovács, másszor
                        pedig neje.
                  </p>
				<p>
                     Hencsey ilyenkor kifogyhatatlan volt az oktatásban és a
                        szentirás magyarázásában. Gyakran együtt töltöttek egész napokat és
                        éjszakákat s Hencsey az erdőkön keresztül mindig elkisérte vendégeit a Zala
                        folyó partjáig, a szent-györgyvári átjáróig, a honnan már nem messze esett
                        Kovácsék lakása. Kovácsékba egész lelkét, egész buzgalmát s minden
                        tudományát át óhajtotta ültetni.
                  </p>
				<p>
                     Tudta, hogy örökké nem marad szülőföldjén. Erős vágyat érzett
                        Pestre menni az atyafiakhoz s meglátogatni országszerte mind azokat, kik az
                        ő lelkével rokonok, az ő tudományában részesek.
                  </p>
				<p>
                     Ezen kivül volt egy nagy terve, melyet hiven ápolt kebelében,
                        melyet közlött szülőivel s melynek végrehajtását szülőinek ellenzése daczára
                        is elhatározta. E terv abból állott: kimenni Svájczba, meglátogatni
                        Fröhlichet, meghallani annak tudományát s közölni vele irásait. Ez irásokat
                        kinyomatni óhajtotta s a hivők birtokába akarta juttatni. De tudta, hogy
                        nálunk Magyarországon a sajtóviszonyok a kinyomatást meg nem engedik,
                        szentül hitte azonban, hogy Svájczban megengedik.
                  </p>
				<p>
                     Szegény fiu! Ugy aggódott hite miatt Magyarországon, hol pedig
                        se őt, se utódait az állam folytonosan soha nem üldözte s ugy vágyakozott a
                        szabad helvét földre, hol pedig Fröhlich a vallásüldözés borzasztó kinjait
                        szenvedte át, a melyeket gyöngéden szerető hű férj s lelkiismeretes apa csak
                        átszenvedhetett. Magyarországon csak annyi korláta volt a szabadságnak, a
                        mennyire az osztrák befolyás ide kiterjeszkedhetett. A magyar hatóságok hite
                        miatt nem bántottak senkit.
                  </p>
				<p>
                     Tervének végrehajtását akkorra halasztotta, a mikor Imre öcscse
                        vándor útjáról hazatérhetett s a mikor ez apja műhelyét átveszi s ő
                        szülőinek engedelmével nyugodtan távozhatik. De százszor megfordult agyában,
                        vajjon visszatér-e még ő valaha hazájába s lehajthatja-e még fejét a szülői
                        ház enyhe árnyékában?
                  </p>
				<p>
                     Szegény ember utazása sok viszontagsággal járt abban az időben.
                        A gyalogjárás sok idővel jár. Nélkülözés, betegség, rossz emberek, balsors
                        mindig fenyegetik az életet és az egészséget. A ki erősen tud képzelegni: az
                        előtt az ismeretlen jövendő még akkor is tele van balsejtelmekkel, a mikor
                        azt ragyogónak látja. A bánatos lélek borút lát még a déli nap verőfényén
                        is. Hencsey pedig bánatos lélek volt. Tévelygőknek látta az emberi lelkeket
                        s boldogtalannak a világot.
                  </p>
				<p>
                     Ezért sietett egész lelkét Kovácsba és nejébe átönteni. Hogy
                        szülőföldjén legyen valaki, a ki tanitson, buzditson és erősitsen, ha ő
                        vissza nem tér.
                  </p>
				<p>
                     Eszembe jut itt egy kicsinynek látszó dolog, mely azonban
                        Hencsey jellemére ragyogó világot vet.
                  </p>
				<p>
                     Egykor Kovács József és neje Hencseyt meglátogatta. A férj
                        bement a műhelybe Hencseyhez s a nő künn az utczaszinen álldogált és
                        várakozott. Vasárnap volt s egy ember jött a misére Vörrüből, a szomszédos
                        kis falucskából.
                  </p>
				<p>
                     Látván az ember a nőt magánosan álldogálni, közel ment hozzá,
                        jó reggelt kívánti neki s beszédbe ereszkedett vele. Beszéd közben kérdezte
                        a nőtől: hová való s mit keres itt? Kovácsné félt az igazat megmondani s azt
                        mondta, Boldogasszonyfára megy, de az útját nem tudja s szeretné, ha valaki
                        útba igazitaná, - ezért ment be az ura kérdezősködni a házba.
                  </p>
				<p>
                     Ez hazugság volt. Ártatlan és kicsiny, de mégis hazugság. Nem
                        is volt rá semmi szükség. Nem is szülte más, csak a női önérzet. Miért tudja
                        meg azt az idegen, ismeretlen ember, hogy ő, habár férjével is, egy ifju
                        látogatására jött ide?
                  </p>
				<p>
                     Hencsey később megtudta ezt s e miatt rendkívül elszomorodott.
                        Hogy egy néne, mint ő nevezé; - Krisztusnak egy igaz követője, mint ő hitte;
                        a szent gyülekezetnek egy tagja, kit ő tanitott és keresztelt meg - akármely
                        kicsiny vagy nagy dologban hazugságra vetemedjék s az igazat, ha kérdezik,
                        ne merje megvallani: e tényen lelke felháborodott.
                  </p>
				<p>
                     Rögtön irt Kovácsnak s levelében a többi közt erről igy
                        emlékezett:
                  </p>
				<p>
                     - És arra is kérlek, hogy a feleségedet minden kitelhető
                        szeretettel intsd meg, hogy mindig, minden lépésével igazságban járjon, mert
                        különben nem illik az atyafiakhoz és ők méltatlannak tartják istennek
                        gyülekezetében. Csak az fáj nékem, hogy ő miért hazudott? Miért mondta, hogy
                        Boldogasszonyfára akart menni, holott én hozzám jött? De én ezért neki még
                        egyszer szivemből megbocsátok, mert tudom, hogy azt félelem miatt tette és
                        te ne bántsd meg goromba szóval, csak ezután legyen tiszta életű!
                  </p>
				<p>
                     Ime ilyen erkölcsi fogalmai voltak Hencseynek!
                  </p>
				<p>
                     Ugyanez év őszén Kertész András visszatért Erdély felől Pestre
                        s Zalavármegyébe is ellátogatott Hencseyhez. Innen Kovácsékhoz ment s
                        ezeknél akart néhány napot tölteni s itt urvacsorával is élni. Hencseynél
                        nem tehette, mert ott csak ketten voltak nazarénusok, de Kovácséknál már
                        hárman lehettek. Azt azonban még se akarta, hogy habár csak egy napig is
                        munka és szolgálat nélkül ingyen legyen Kovácsék terhére. Be akart ama
                        nehány napra hozzájuk szolgálatba állani.
                  </p>
				<p>
                     Erre nézve igy ir Hencsey Kovácsnak:
                  </p>
				<p>
                     - Legyen hála a mi minden bajunkat felismerő szent Istennek,
                        hogy ezen atyánkfiát a mi lelkünknek serkentésére hozzánk elküldeni
                        méltóztatta, a kit is édes atyámfia, a mennyire tőlünk kitelik, a régi
                        keresztyén atyafiak szokása szerint becsületben tartsunk. - Erre nem
                        szükség, hogy tanitsalak, mert bizom, hogy az Urnak ama lelke, ki
                        felszabaditott a törvénynek átkától, meg fog téged tanitani, miként
                        cselekedjél. A mint hallom tőle, nálad kiván ideig-óráig szolgaképen lenni,
                        de kérlek, ne ugy nézzed, mint szolgát, hanem ugy, mint az Ur Jézus
                        Krisztusban fölesküdött atyádfiát, hogy a mi Jónk meg ne bántódjék!
                  </p>
				<p>
                     És később igy folytatta levelét:
                  </p>
				<p>
                     - Arra is kérlek édes atyámfia, mivel Andrásnak is szándéka van
                        urvacsorát venni, a szolgálót jó volna az alatt, habár csak papirosért is,
                        Keszthelyre elküldeni, mert nem tanácslom, hogy annak szeme előtt történjék
                        ez. Mert ugymond a példabeszéd, egy bolond akkora követ vethet a kutba, hogy
                        száz okos se tudja kihuzni.
                  </p>
				<p>
                     Minő gyöngédség s minő apróságig kiterjedő figyelem ez!
                  </p>
				<p>
                     Az alatt, mig ezek itt történtek, a mig Kertész András pár heti
                        tartózkodás után innen Pestre visszament, Béla József szintén elvégezte
                        dolgait Tolnavármegyében. Sikerült neki különösen Szegzárdon Fekete Józsefet
                        s nejét Bartha Borbálát megtériteni.
                  </p>
				<p>
                     Béla meglátogatta Gasparichot, a barátot is, Hencsey leveleit
                        megmutogatta Gasparichnak s megkérte ezt, hogy levélczimét mind az ő
                        számára, mind Hencsey számára irja föl.
                  </p>
				<p>
                     Mind e dolgairól Béla József 1842. évi január 15-én Pesten kelt
                        levelében értesiti Hencseyt. E levélben különösen kéri Hencseyt, hogy
                        siessen Pestre, ne hagyja árván a gyülekezetet.
                  </p>
				<p>
                     E levélben több érdekes dolgot is érint. Irja, hogy Kertész
                        András végképen el akar költözni Pestről s le akar mondani a mesterség
                        folytatásáról. Szándéka: Erdélybe visszamenni, - »dolgát Istenre bizni« s
                        egyedül »az évangyéliom hirdetésének élni«.
                  </p>
				<p>
                     Irja azt is, hogy Lajos öcscsétől, Hencsey Imrétől sok és szép
                        levelet kap Szegedről s ezekben igéri, hogy husvétra ő is Pestre akar menni,
                        hogy a szent gyülekezetbe elvégre régi óhajtása szerint bejuthasson.
                  </p>
				<p>
                     Irja továbbá, hogy Denkel kapott levelet a svájczi atyafiaktól
                        s különösen szép buzditó levelet Fröhlichtől magától is.
                  </p>
				<p>
                     Irja végre, hogy mind azok, kiknél Hencsey a jó magot
                        elvetette, fölvették a keresztséget s beléptek a szent szövetségbe.
                  </p>
				<p>
                     - Hála legyen az Izrael Istenének! Békesség van köztünk és
                        egyenlő akarattal munkálkodunk, a mint régen és mindig óhajtottuk.
                  </p>
				<p>
                     E levél vétele után Hencsey otthon maradni nem akart. Dolgait
                        rendbe szedte, szülőitől és ismerőseitől érzékenyen elbucsuzott s a
                        következő február hónapban már Pestre érkezett.
                  </p>
				<p>
                     Utazása lassan ment. Mintha nehéz szivvel vett volna bucsut
                        szülőföldjétől. Egy napot Nemesfaluban töltött Kovácséknál. Keszthelyen is
                        egész napja telt el. Ferencz bátyját is utba ejtette. Havas, szeles,
                        förgeteges, hideg idők jártak.
                  </p>
				<p>
                     Sajátságos kalandja volt Vörös-Berényben.
                  </p>
				<p>
                     E falu Veszprém vármegyében fekszik a Balaton partján. Ma már
                        Almádi néven hirneves balatoni fürdőtelep fekszik a határán. Akkor nagy
                        szőlőterületek foglalták el a hegyek és dombok oldalát.
                  </p>
				<p>
                     A falutól kelet felé a szőlőgyepük mellett vezet a
                        szabályozatlan út a Mezőföld felé. Az utra nézett egy szent-királyszabadjai
                        kisnemes embernek Horváth Jánosnak pinczés szőlője. A pincze előtt sajtóház,
                        a tágas sajtóházban hatalmas tűz lobogott a katlan-sarokban. Bográcsban
                        készült az illatos pörkölt, jó kedvü volt a gazda, több nemes barátjával
                        hangosan mulatott. Az előző 1841-ik évben ritka nemes bor termett, a
                        szőlőhegyi hajlékok tele voltak vidámsággal.
                  </p>
				<p>
                     Hencsey hallotta a jó kedv zaját. Az ő szomoru lelke idegen
                        volt ettől. Délután volt, egyébként is sietett, hogy mire este lesz és
                        besötétedik, falut érjen s Litérre bejusson. Az utak nem voltak rendes utak,
                        csak dülő utak, erdőkön is vezettek át, nem is ismerte őket jól, a Bakony is
                        közel van már ide, bizony sietni kellett, hogy még világossal valami
                        alkalmas éjjeli tanyát érjen. El akart surranni a mulató társaság előtt,
                        nehogy valamiképen észre vegyék.
                  </p>
				<p>
                     Észre vették. Utána kiabáltak. Hivták be magukhoz egy pohár
                        borra, egy falat enni valóra, egy kézszoritásra.
                  </p>
				<p>
                     Mit tegyen?
                  </p>
				<p>
                     Ha elfut: utána iramodnak, elfogják, erőszakkal visszaviszik,
                        velük kell átdőzsölnie az éjszakát. Ha szép szerivel szót fogad: akkor is ez
                        lesz ugyan a vége, de akkor talán mégis könnyebben szabadul.
                  </p>
				<p>
                     Bement a hajlékba, szerényen üdvözölte a kisnemes urakat s
                        elfogadta a kinált poharat, de egyuttal szólt is:
                  </p>
				<p>
                     - Meg kell mondanom szerelmes atyámfiai, hogy tudtotokra essék,
                        hogy én se bort, se egyéb ártalmas csábitó italt nem iszom.
                  </p>
				<p>
                     Nagy kaczagással fogadták az egyszerü, de szokatlan
                        nyilatkozatot. De egyiket-másikat mégis meglepte e kijelentés. A vendégek
                        egyike a bizalmas szóban ütközött meg.
                  </p>
				<p>
                     - Vajjon szép öcsém, hol őriztünk mi együtt csürhét, hogy te
                        mindjárt csak ugy te-tu módra kezded a beszédet.
                  </p>
				<p>
                     Hencsey szeliden felelt.
                  </p>
				<p>
                     - Istennek fiai vagyunk mindnyájan s testvérek az Ur Jézus
                        Krisztusban. A jó testvérek pedig bizalmasan szólnak egymáshoz.
                  </p>
				<p>
                     Igaz és édes szó volt ez ő tőle. Ismerték is a nemes urak ezt a
                        hangot, hiszen kálvinisták voltak, a kik a szentirásban s annak
                        magyarázatában eléggé jártasak. Köztük is szokásban van ez a felfogás
                        istennek házában s a köztanácskozásban. De bizony nincs a pinczeszeren. Ott
                        mulatni kell. Ott a jó kedv az első kötelesség. Adomák, vadászkalandok,
                        követválasztási esetek, családi patvarkodások és kibékülések, házasságok,
                        hazafias és dévaj dalok, harsogó felköszöntések: ezekből áll a pinczeszeri
                        mulatság, nem a szentirás igéiből.
                  </p>
				<p>
                     El is rontotta dolgát ezzel Hencsey, valamint uti tervét
                        is.
                  </p>
				<p>
                     Most már épen nem eresztették. Velük kellett maradnia, velük
                        enni-innia a mulatnia. Egész délután, egész éjjel, sőt még másnap se
                        szabadulhatott. Ezt irta Kovácsnak Pestről:
                  </p>
				<p>
                     - Sok nagy kitanulhatatlan végezése van az Ur Istennek. Egész
                        testem elbágyadott ebben a nyers felebaráti szeretetben. Hát még a lelkem.
                        Pedig ezek lélek szerint jó emberek, mégis ugy meggyötörtek engem!
                  </p>
				<p>
                     Székes-Fehérvárott is töltött egy-két napot. Hosszu értekezése
                        volt itt a baráttal. Az egyszerü áhitatos nagy léleknek a tüzes,
                        szenvedélyes nagy lélekkel. A tanulatlan agynak a tanult, tudományos fővel.
                        Fontos volt ez az értekezés nagyon.
                  </p>
				<p>
                     Mielőtt azonban ennek lefolyását s eredményét elmondanók: meg
                        kell ismerkednünk a baráttal tüzetesen.
                  </p>
				<p>
                     Nagy alak volt. Sokat küzdött, sokat szenvedett. Vértanuként
                        halt meg. Megérdemli, hogy megismerjük.
                  </p>
				<milestone n="6" unit="endSubChapter"/>
			</div>
			<div type="chapter">
				<head>
               A TÜZES BARÁT.
            </head>
				<milestone n="1" unit="startSubChapter"/>
				<p rend="head">
                  I.
               </p>
				<p>
                        (
                        Miért hiv
                        ják
                        a bar
                        á
                        tot
                        barátn
                        ak? - A t
                        üz
                        es
                        barát
                         sors
                        jellemzése. - Hol
                        é
                        s mikor született? - Szülői
                        é
                        s testv
                        é
                        rei.)
                  </p>
				<p>
                     Miért nevezi s mióta nevezi a magyar ember a szerzetest
                        barátnak: nem tudom. Sok száz esztendő óta nevezi annak közbeszédben is,
                        irodalomban is. Ha két férfi testvér gyanánt szereti egymást s teljes
                        bizodalommal osztozik egymás örömében és bujában, segitője és szövetségese
                        egymásnak életre-halálra: az a két férfi barátja egymásnak. Nem testvérek,
                        nem rokonok, más-más szülők gyermekei, mégis szeretik igazán, mélyen,
                        örökre. Ha jó barátok.
                  </p>
				<p>
                     A magyar a szerzetest is barátnak nevezi. Pedig a magyar nép
                        sohasem volt vakbuzgó; sorsát, jövőjét, érzelmeit sohase bizta szerzetesre;
                        történelmi nagyjai közt, igazi nagyjai közt sohase volt szerzetes. A
                        nőszerzetest már nem nevezi asszonybarátnak, pedig a nőszerzeteseket egykor
                        talán jobban kegyelte, mint a férfinemen lévőket.
                  </p>
				<p>
                     S minden szerzetest barátnak nevez, csak valami jelző szóval
                        különbözteti meg őket. Fehér barát, tarka barát, vörös barát, szürke barát,
                        néma barát, fekete barát, fatalpu barát, cseri-barát, kopasz barát, kolduló
                        barát: mind valamennyi más meg más szerzetnek a neve.
                  </p>
				<p>
                     Ismer tüzes barátot is. De ez a szó: tüzes, nem külön szerzet
                        neve. A hogy ismer tüzes asszonyt, tüzes lovat, tüzes nyelvet, tüzes
                        angyalt, tüzes istennyilát, tüzes pallóst: ép ugy ismer tüzes barátot is. A
                        lángszavu, nagy indulatu, gyors igéjü, fáradhatatlan barátot nevezi tüzes
                        barátnak.
                  </p>
				<p>
                     Ilyet ismert egyet a magyar függetlenségi harcz 1848-ban és
                        1849-ben. Tul a Dunán nem is ismerték igaz nevén. De a tüzes barát néven
                        mindenki ismerte.
                  </p>
				<p>
                     Különös férfiu volt ez, ki nagy szenvedélyei elől a sorsnak
                        végzetes csapásai alatt félrevonult a világtól és csendes zárdának homályos
                        rejtekében tölté viharos életének legszebb idejét.
                  </p>
				<p>
                     Férfiu volt, kinek szivét megrohanta a szerelem s a mikor ez
                        szerencsétlenné vált, kiolthatatlan gyülölet származott belőle a világ ellen
                        s minden ellen, a mi a földön szép, nagy és dicső. Ki eltemette magát, mikor
                        még fiatal volt, de ifju lánggal támadott föl s rohant a nagy koreszmék
                        küzdelmei közé s a csaták véres mezejére, a mikor már nem volt fiatal s
                        fürtei már őszülni kezdettek.
                  </p>
				<p>
                     Ki fásult lélekkel, kiégett szivvel istennek ajánlotta föl
                        életét és az életnek minden örömét s a ki mégis pártot ütött az ég ellen s
                        vakmerően idézte önfejére a haragos végzet kegyetlen büntetését.
                  </p>
				<p>
                     Ki vad szenvedélylyel ragaszkodott egyházához s mégis
                        nazarénussá lett egy pillanatra. Ki gyülölte a nagy eszméket s mégis
                        szolgálta azokat. Ki kész volt megtagadni a hazát és mégis fegyvert fogott
                        érte, mikor a haza veszedelmének ideje elérkezett; - ki pillanatonként talán
                        gyülölte a magyar fajt s mégis büszkén ment a bitó alá s fenséges önérzettel
                        vallotta magát magyarnak, mikor ez a nemzet elbukott s fölötte két nagy
                        hatalomnak kérlelhetlen dühe tombolt.
                  </p>
				<p>
                     Különös férfiu volt ez, kinek élete ellenkezett korával; kinek
                        szenvedélyei ellenkeztek eszméivel; kinek szereplő vágya messze-messze
                        röpködött tul a zárda ama szűk körén, hova széttörhetlen lánczokkal volt
                        lekötözve. Kinek lelkében nagy bűnök csirái fogamzottak meg, s a ki mégis
                        dicsőséges nagy tetteknek végrehajtására volt hivatva. Kinek sorsát
                        tragikussá tették életének kibékithetlen ellentétei s a ki iránt csak akkor
                        engesztelődtek ki a haragvó istenek, a mikor viharokkal teljes életét
                        áldozatul megnyerhették.
                  </p>
				<p>
                     És meg is nyerték.
                  </p>
				<p>
                     Ki volt már használva ez az élet és tulajdonosa nem becsülte
                        már semmire. Könnyen vetette el magától s talán gyermekkora óta az volt
                        legbensőbb öröme, a mikor a vesztőhelyre kellett mennie. A bitónak
                        megpillantása végtelen kéjjel töltötte el idegeit. Vidáman érezte magát,
                        mint a vőlegény, ki szerelmesének karján lakodalomba megy. Ő volt a vőlegény
                        és a halál volt rá a mosolygó menyasszony. Az összekelés gyorsan megtörtént.
                        De a közönség könyező szemekkel nézte a szomoru menyegzőt. A közönség a
                        leigázott magyar nemzet volt.
                  </p>
				<p>
                     E férfiu volt a tüzes barát. Név szerint Gasparich Márk Kilit,
                        szent-ferenczrendi szerzetes.
                  </p>
				<p>
                     Kevéssé ismerte őt a világ, mig élt és gyorsan elfelejtette, a
                        mikor meg kellett halnia. A mult század harminczas és negyvenes éveinek
                        kortörténetében neve se fordul elő. Még a nemzet vértanui közt is alig
                        emlékeznek rá. Sirját ma már senki föl nem födözheti. Szerzetes társai nem
                        járulhattak oda s nem akadt hű barát, a ki e sirt egy árva emlékező jellel
                        megmentette volna a feledékenységtől. Rokonai szegény földművesek messze
                        távol Zalavármegye déli határán a Dráva mellett talán csak hónapok mulva
                        hallották meg halála hirét; hű barátai, honvéd bajtársai pedig akkor már
                        föld alatt voltak - a sirban vagy a börtön fenekén. Vagy messze bujdostak
                        már, hová csak a kósza hir juthatott el az elhagyott hazából.
                  </p>
				<p>
                     Homályos zárdákban jámbor, istenfélő szerzetesek emlékeznek meg
                        néha a nevéről. Elbeszélik maguk között viselt dolgait, örök bánatát s
                        őrjöngő eszméinek ki-kitörő rohamait. És olvassák eszmékben dús könyveit és
                        megsugják egymásnak a részleteket, melyek haláláról hagyományként szállanak
                        egyik zárdából a másikba s az öreg szerzetesekről a fiatalokra. És keresztet
                        vetnek magukra, valahányszor eszükbe jut, hogy a mikor halálra kellett
                        készülnie, nem ő neki tartott szent szónoklatot a lelkész, hanem inkább ő
                        intézett szép és igaz szózatot a lelkészhez, kit pedig az ő vigasztalására
                        rendeltek melléje.
                  </p>
				<p>
                     Én elbeszélem a zárdák némely titkát s megismertetem e férfi
                        életét. Életét is, halálát is. A magyar nazarénusok története csonka lenne e
                        nélkül s Hencsey működésének erejét, a lakatos legény varázsló hatalmát alig
                        érthetnők meg, ha azt a befolyást, melyet a tüzes barát gondolkozására
                        gyakorolt, legalább nagy vonásokban nem ismernők.
                  </p>
				<p>
                     Adataim gyüjtésében egykor szerencsés is voltam s kevés ideig
                        fáradhatatlan is. De adataim még se teljesek. Mégis közlöm a tüzes barát
                        élete történetét, a mennyire közölhetem. Meglesz talán az az eredmény is,
                        hogy közléseim nyomán mások figyelme is fölgerjed s talán e zaklatott élet
                        lefolyását sikerül egykor egészben összeállitani s az utókor emlékezetének
                        hiven átadni.
                  </p>
				<p>
                     Czirkovlyánban született, Zalavármegyének muraközi járásában. E
                        falu neve most Drávaegyház. Perlaktól alig három kilométernyire fekszik
                        kelet felé a Dráva árterének partján, buja termékenységü vidéken. Lakói
                        horvát ajkuak s buzgó római katholikusok.
                  </p>
				<p>
                     Szülői egykori jobbágyok, derék, munkás és józan mezei gazdák
                        voltak. Öt gyermekükről tudok. Egyik a tüzes barát, eredetileg Márk néven. A
                        másik: György, a ki 1871-ben halt meg. Nyolcz gyermeke maradt, kik mind
                        kegyelettel emlegették vértanu bátyjukat. Volt még két férfi testvér:
                        Boldizsár és Jakab, - a mult század hetvenes éveiben még éltek, de azóta nem
                        hallottam róluk. Volt egy nőtestvér is, Borbála, férje után Kutnyákné,
                        szintén drávaegyházi lakos. Él-e még, nem tudom. Ha él: a nyolczvanadik
                        életév körül járhat. Szakasztott mása volt a vértanunak. Arcza, szemeinek
                        tüze, lelkének rajongása, szellemének nyugtalan természete mind-mind a tüzes
                        baráté. Könyv nélkül tudta azt a levelet, melyet a vértanu a siralomházból
                        testvéreihez intézett. Mikor kis leány volt is: végtelenül szerette őt a
                        tüzes barát.
                  </p>
				<p>
                     Születésének idejére nézve egymástól eltérő két adat van
                        birtokomban.
                  </p>
				<p>
                     A Máriáról nevezett szent-ferenczrendi szerzet 1830-ik évi
                        névkönyvében s ettől kezdve 1847-ig a szerzeti évkönyvekben akként van
                        bevezetve, hogy 1810-ik évi április 7-én született. Ugyanez adatot nyertem
                        egy öreg hitszónoktól is, ki szerzetes-társa s ismerőse volt, de ő tudását
                        kétségtelenül az évkönyvekből meritette.
                  </p>
				<p>
                     Halálos itéletében s a hadi törvényszék előtt tett
                        vallomásaiban, melyek 1853. évi augusztus hóban keltek, az van állitva, hogy
                        49 éves. Ezt ő maga állitotta s az irásokba az ő előadása után vették igy
                        föl. E szerint ő nem 1810-ben, hanem 1804-ben született volna.
                  </p>
				<p>
                     A két évszám közül melyik felel meg a valóságnak: nem tudom
                        elhatározni. Mindakettő hitelesnek látszó forrás s mindakettő az ő tudtával
                        s befolyásával készült. Többnemü okból azt hiszem, inkább az az adat helyes,
                        melyet halálos itélete nyujt s igy születési évének inkább 1804-et fogadom
                        el. Volt egy gyermekkori jó ismerőse, Chernel Ignácz, nagy miveltségü,
                        előkelő uri ember. Ez utoljára 1848 őszén Nagy-Kanizsán látta a tüzes
                        barátot. De meg se ismerte hamarosan, annyira tele volt redővel az arcza. Az
                        pedig nem valószinü, noha bizony nem lehetetlen, hogy 38 éves egészséges és
                        jól élő ember arcza tele legyen redővel. Van más körülmény is, mely nyom
                        valamit. A tüzes barát 1831-32 körül rövid ideig kolduló barát volt. Ha
                        1810-ben született volna: 21-22 éves korában küldték volna ki kolduló
                        barátnak. Ezt alig lehet hinni. Ellenkezik az általános szokással.
                  </p>
				<p>
                     Szülői és testvérei, mint emlitettem, horvát ajkuak voltak s a
                        magyar nyelvet alig tudták beszélni. Falujuk határos a Dráván tul fekvő
                        Varasdmegyével, a mely már a társországhoz, Horvátországhoz tartozik. Itt a
                        bécsi osztrák udvar már évek óta szakadatlanul izgatta 1848 előtt a
                        horvátokat Magyarország ellen, de ez az izgatás a muraközi horvát ajku
                        magyarokra nem igen hatott. A tüzes barát különben sem engedte volna meg,
                        hogy rokonai Magyarország ellen fegyvert fogjanak. Ő már 1847-ben lelke
                        szerint igaz magyar volt s ez időtől kezdve gyakran megfordult
                        szülőföldén.
                  </p>
				<p>
                     Hogy azonban a magyarság iránt még se a legmelegebb érzés
                        lakott szivükben: kitünik az a tüzes barát egyik elbeszéléséből. Elmondja,
                        hogy mikor ő már a gimnáziumban jól megtanult magyarul beszélni, testvérei
                        szintén kedvet kaptak e nyelv megtanulásához s azért megkérték apjukat,
                        fogadjon a házhoz magyar cselédet, kitől majd a nyelvet együtt-lakás és
                        közös munka közben elsajátitják.
                  </p>
				<p>
                     - Jó apám - mondja a tüzes barát - ezt nem engedte meg, mert
                        mint buzgó vallásos férfiu azt állitotta, hogy a mig ő él, a tisztességesen
                        és becsületesen beszélni nem tudó magyarok nyelvével nem fogja bemocskolni
                        házát és földjét, melyet ő annyi buzgó sóhajjal és fáradsággal
                        szerzett.
                  </p>
				<p>
                     Talán van valami tulzás a tüzes barát szavaiban. Az is igaz,
                        hogy az öreg Gasparich a magyar nemes ember nyelvét s különösen káromkodó
                        nyelvét gondolta olyannak, a mely bemocskol, de bizony a puszta vallásosság
                        még se elég ok e némileg gyülölködő felfogásra.
                  </p>
				<p>
                     Ilyen gondolkodásu apa házában bizony a gyerekek is hasonló
                        gondolkozásuak lehettek eredetileg. És a kis Márknak sokáig távol kellett
                        lenni az apai háztól s nagyon elszokni annak légkörétől, mig benne tiszta
                        öntudattá s lángoló önérzetté válhatott az a gondolat, hogy ő magyar s hű
                        fia a hazának a halálig.
                  </p>
				<p>
                     A kis Márk - ez volt keresztneve, a Kilit nevet a zárdában
                        vette föl - Drávaegyházán végezte az elemi iskolákat. És végezte ugy, hogy
                        tanitója s plébánosa nem mindennapi tehetséget födöztek föl benne s azért
                        apját arra beszélték rá, hogy a fiut tanittassa, küldje tudós iskolába s
                        neveljen belőle papot, orvost, barátot vagy jegyzőt, talán ügyvédet.
                        Köztisztviselővé nem nevelhette, minthogy nem nemes ember volt.
                  </p>
				<p>
                     A gondos apa szivesen hallgatott e rábeszélő szavakra s örömmel
                        nyugodott meg, mikor a plébános ismeretsége s befolyása következtében a
                        gyereket a szombathelyi gimnáziumba fölvették. Itt valamelyik
                        székeskáptalanbeli kanonok, ki a plébánossal barátságban állott, vette
                        magához a gyereket a gondoskodott szükségleteiről a további
                        kiképeztetéséről.
                  </p>
				<p>
                     Hogy hivták a plébánost s ki volt a kanonok: nem tudom.
                        Általában a tüzes barát életében az a leghomályosabb rész, a melyet
                        iskolában töltött. Kevés följegyzést hagyott erről ő maga is hátra.
                  </p>
				<milestone n="1" unit="endSubChapter"/>
				<milestone n="2" unit="startSubChapter"/>
				<p rend="head">
                  II.
               </p>
				<p>
                        (
                        A tüzes
                        barát
                         kor
                        társ
                        ai. - Szerelme. -
                        Már
                        ia elt
                        ü
                        nik
                        ö
                        r
                        ö
                        Gasparich k
                        é
                        ts
                        é
                        gbees
                        é
                        se. - Regék és hagyományok.)
                  </p>
				<p>
                     Társainak is keveset beszélt ifju-koráról s ha beszélt is,
                        régen elfeledték azt már utolsó szóig. Valószinüleg senki se él ma már
                        társai közül. Ferenczrendi szerzetes, de semmiféle szerzetes se szokott
                        naplót vezetni. Sok század óta alig volt szerzetes, a ki másról, mint
                        legföljebb zárdája dolgairól jegyzeteket készitett volna. Ha ugynevezett
                        világi dolgokat, egyéni viszontagságokat jegyez föl emlékül: halála után
                        jegyzeteit bizonyára megsemmisitik szerzetes-társai.
                  </p>
				<p>
                     Mikor az esztergomi és pozsonyi konventben a hittant végezte,
                        egyik tanulótársa s legbizalmasabb barátja Dank Agapusz volt. E nevet ösmeri
                        a nagy közönség. Ő volt egyik szerzetes, ki 1849-ben az osztrákok által
                        kivégzett magyar miniszterelnöknek, Batthyányi Lajos grófnak holttestét a
                        szent-ferenczrendiek budapesti sirboltjába elrejteni segitett. Ő a tüzes
                        barát ifjukori életének sok rejtekébe be tudott volna világitani. Mikor én
                        megismerhettem, ezelőtt negyven évvel, már a szerzet provincziálisa volt.
                        Nem hittem, hogy közölje velem Gasparichra vonatkozó emlékeit, kisérletet se
                        tettem nála.
                  </p>
				<p>
                     Harmincz év előtt határoztam magam el arra, hogy a tüzes barát
                        multját földeritem.
                  </p>
				<p>
                     Akkor még élt két elaggott szerzetes, ki Gasparichcsal egy
                        napon lépett be, ezelőtt mintegy nyolczvan évvel, a szemináriumba. Az egyik
                        Ambrus Ferdinánd Anaklétusz volt, a pozsonyi konvent tagja s gróf Batthyányi
                        József házi káplánja, a másik pedig Magyar Ignácz András, a szombathelyi
                        zárdának egyik nyugalomba vonult egyházi szónoka. Ezek bizonyosan ismerték
                        Gasparichot fiatal korában s ugy hittem, oly adatok birtokában vannak,
                        melyek a tüzes barát megismerésére érdekesek és fontosak. Levélben fordultam
                        hozzájuk. Öreg emberek voltak már, nem emlékeztek biztosan semmire.
                  </p>
				<p>
                     A tüzes barát eredetileg déli szláv vérből eredt. Nagy
                        mértékben megvoltak benne fajának és származásának erényei és hibái. Élénk,
                        gyors elme; erős képzelet konok ábrándokkal s hirtelen fellobbanó s nagy
                        szenvedélyekkel párositva: ime a déli szlávok jelleme. Rokonszenvei és
                        ellenszenvei végletekig menők. Büszke és önérzetes. Vágyai és érzelmei nem
                        állanak arányban nyomasztó és szegényes társadalmi helyzetével s azért
                        keresi a magányt, félrevonul a kisded odujában vagy erdők sürüjében önkeblét
                        emészti s komor gondolatoknak s vakmerő ábrándoknak él.
                  </p>
				<p>
                     A tanulás vágya, az eszmék szeretete és hatalma nem vonzzák őt
                        eléggé. Mégis tanul s mégis elmerül pillanatonként a nagy eszmékben. Mert
                        lelkének munka, foglalkozás és fáradság kell. E lélek csak önmagával
                        foglalkozik s ha ebben elgyötrődött, kifáradt, akkor tér át a világra; akkor
                        kezdi észrevenni a világot s felölelni a tudomány és bölcselet
                        vivmányait.
                  </p>
				<p>
                     Azt irja Hencseynek 1842-ben:
                  </p>
				<p>
                     - Mily boldognak kell neked lenni, édes fiam; te nem gondolsz
                        egyébre, mint Istenre és előtted égen és földön nincs egyéb tudomány, mint a
                        szentirás tudománya. Mikor én olyan fiatal voltam, mint te, az én lelkem
                        örökké birkózott és mindig legnagyobb ellenségével, önnönmagával. Én csak
                        magamat ismertem, semmi mást.
                  </p>
				<p>
                     Ilyen lélek számára csak a szerelem volt még hátra, hogy vagy
                        nyugodt legyen vagy őrjöngővé váljék.
                  </p>
				<p>
                     Megjött a szerelem is.
                  </p>
				<p>
                     A tüzes barát szerelme a suhancz kor szerelme. Minden részletén
                        a homálynak köde lebeg. Ha elbeszélem: inkább fölingerli, mintsem
                        kielégitené a kiváncsiságot és a képzeletet. Mégis elbeszélem ugy, a hogy az
                        alaktalan hagyományból, Gasparich néhány töredékes jegyzetéből s Hencseyhez
                        intézett néhány leveléből összeállithatom történetét.
                  </p>
				<p>
                     Mint 17-18 éves ifju találkozott egykor egy szép, fiatal
                        leánynyal. A leánynak keresztneve Mária volt. Vezetéknevét nem tudom.
                  </p>
				<p>
                     A leány apja herczeg Batthyányi Fülöp valamelyik vasvármegyei
                        falujában szegény iskolamester vagy községi jegyző volt, vagy talán mind a
                        két hivatalt is vitte. A község nevét se találtam meg bizonyosra.
                  </p>
				<p>
                     Az ifju már az első találkozásnál olthatatlan szerelmet érzett
                        a lány iránt. Nem is szerelem, nem is a mindennapi szenvedélynek egyszerü
                        fellobbanása volt az. Láz volt az, mely keresztül hatolt a csontokon.
                        Őrjöngés, mely izzóvá tette az agyvelőt. Nem is lehetett az más. Hiszen az
                        első találkozás akkora örvényt ásott az ifju szivében, hogy abban végre
                        egész élete is elmerült. Élet, boldogság, nyugalom és minden. Van ilyen
                        eset, noha szerencsére ritkán.
                  </p>
				<p>
                     Ő maga igy ir e szerelemről:
                  </p>
				<p>
                     - A föld is mély és az ég is magas, de még sem oly mély, hogy
                        az én szenvedésem elrejthetné és az ég sem oly magas, hogy az én kinos
                        érzéseim oda föl ne hatolnának.
                  </p>
				<p>
                     - Oh te leány, a te életed és halálod szült engem az örök
                        kárhozatra. Miért jöttél te az én utamba? Miért nem tudtam én veled együtt
                        elenyészni?
                  </p>
				<p>
                     - Mikor én téged először megláttalak, miért nem vette el az
                        Isten az eszemet, hogy őrülten futkostam volna be utánad a világot és az én
                        lelkem, mint a feneketlen örvény, örökké te körülötted forgott volna?
                  </p>
				<p>
                     - Akkor nyerném én csak meg a boldogságot, ha elmém tőled soha
                        el nem szakadhatna s ha még sem tudnék sem magamról, sem terólad
                        semmit.
                  </p>
				<p>
                     - Mit ér nekem a te halálod és mit ér nekem az én életem?
                  </p>
				<p>
                     Mikor e sorokat irta, már régen szerzetes és meglett férfiu
                        volt a tüzes barát, mikor pedig a lányt utoljára látta, akkor még csak
                        gyermek volt. Minő mély szenvedélynek kellett annak lenni, melynek fénye
                        vagy talán árnyéka ily messze eláradhatott.
                  </p>
				<p>
                     Az irói nyelven ne akadjon fenn a nyájas olvasó. A tüzes barát
                        szellemében erős költői ér lüktetett. Iróképessége pedig oly erős és szép,
                        hogy az ő korában az ő irói nyelvét kevés magyar iró érte el s talán csak
                        Kölcsey multa felül.
                  </p>
				<p>
                     Az 1838-ik évi pesti árviz alkalmával a szerencsétlenek
                        mentésében és ápolásában tevékeny részt vett. Midőn látta a nyomorult,
                        kiéhezett, elgémberedett, siró alakokat: lelkének régi sebje megint erősen
                        kiujult. Még ott is a lány emléke rajzott lelkében.
                  </p>
				<p>
                     - Ha most - irja ez időből - a sárból és a vizből, a
                        jéghalmoknak fenekéről vagy összedőlt házak omladékaiból Máriának megtört
                        testét kimenthetném! Ha százak és ezerek közt fölismerném őt vagy láthatnék
                        hozzá hasonlatost! Lenne bár megaggva, vagy lenne hervasztó betegségnek
                        rettenetes hatalmában: lelkemmel melengetném föl és ápolnám őt. Ide hoznám e
                        boltozatok alá s az oltárra tenném reszkető testét!
                  </p>
				<p>
                     Száz meg száz változatban egész életén át ekként emlékezett
                        Máriáról.
                  </p>
				<p>
                     Az első találkozást csakhamar követte több is, Gasparich
                        gyakran eljárt a leány szülőihez és mint jegyzeteiből következtetem, alapos
                        reménye volt ahhoz, hogy a leány, a szülők beleegyezésével, oda ajándékozza
                        neki kezét s szive hajlamait.
                  </p>
				<p>
                     Hónapokig, vagy talán egész éven át tarthatott ez a viszony s
                        az ifju ernyedetlen szorgalommal látott tanulmányai után s el volt szánva
                        megérdemelni a leányt s méltóvá lenni ahhoz, kit az ég és a föld minden
                        teremtménye között a legmagasabbra becsült.
                  </p>
				<p>
                     Hanem hát valami véletlen, rá nézve valami borzasztó
                        szerencsétlenség csakhamar véget vetett a viszonynak s a boldog jövendő
                        ábrándképeinek.
                  </p>
				<p>
                     A legközelebbi őszi szünidőt otthon töltötte Gasparich a szülői
                        háznál. Mikor ennek leteltével Szombathelyre visszament s a leány szülőit
                        meg akarta látogatni: nem találta otthon se a lányt, se a szülőket.
                        Kérdezősködéseire azt a feleletet kapta, hogy pár hét előtt a faluból
                        valahová elköltöztek. Hova, merre: erre felelni senki nem tudott.
                  </p>
				<p>
                     Az ifju nem esett kétségbe, noha lelkén kinos aggodalmak
                        nyilaltak át. Később ismét kereste Máriát s ismét nem találta. Várt hetekig.
                        Azt hitte, hogy Mária szülői csak ideiglenesen távoztak el, s hogy késő
                        őszre vagy télre vissza fognak térni. Gyakran megfordult a háznál s gyakran
                        kérdezte a háznál levőket, de oly feleletet, mely megnyugtathatta volna őt,
                        nem kapott.
                  </p>
				<p>
                     A várakozás mindig kinosabb lett. A leányról, akihez lelkét és
                        életét kötötte, még csak hirt sem hallott. Az epedés hatalma lassanként erőt
                        vett rajta, buskomorság kötözé le lelkének ruganyosságát s szivszaggató
                        fájdalmak czikáztak át forrongó érzelmein.
                  </p>
				<p>
                     Bejött a tél - hidegével, förgeteges zivatarával. De őt se tél,
                        se zivatar nem gátolta. Napokon és éjszakákon át bujdosott s szökött
                        önmagától s járt a faluban, honnan szerelmese örökre eltávozott.
                  </p>
				<p>
                     Minden hiába volt.
                  </p>
				<p>
                     Faggatódzásaira, őrült esedezéseire mindössze annyit tudott
                        meg, hogy a herczeg az ősz elején uradalmait meglátogatva, megfordult a
                        faluban is s a tanitót és leányát kegyelmesen arra méltatta, hogy velük
                        beszédbe ereszkedett. Azután a herczeg elment s utána egy hét mulva a tanitó
                        is eltávozott családjával együtt.
                  </p>
				<p>
                     Most már mindent tisztán látott. Beteg képzelgésében legalább
                        azt hitte, hogy tisztán lát. Izgatott agya s őrült szerelmének rajongása a
                        borzasztó lehetőségek egész seregét rajzolá le előtte. Lelke kinosan
                        tévedezett az önkényes föltevések között. A leányt se hütlennek, se
                        könnyelmünek nem tudta tartani. Ragyogó és szent az a leány. A szülők
                        becsületességében se kételkedhetett. Minden gondolata abban állapodott meg,
                        hogy a szülők bizonyosan el vannak téve láb alól, a leányt pedig valamely
                        rideg, elhagyatott várban a herczeg játékszere gyanánt szigoru őrizet alatt
                        elzárva tartják.
                  </p>
				<p>
                     Mesékben, könyvekben ilyeneket hallott, olvasott. Beteg agya
                        ily esetté alakitá át a leány eltünését.
                  </p>
				<p>
                     E rettentő gondolat sulya alatt Gasparich elfeledte
                        kötelességeit, el a jó szülőknek hozzá kötött reménységét, elfeledte önmagát
                        s ott hagyva a tanintézetet, szomoru bujdosásban töltötte a napokat és
                        éjszakákat. Föl akarta a leányt keresni - szerelméért s föl akarta a
                        herczeget keresni - boszujáért.
                  </p>
				<p>
                     Mi történt tehát a leánynyal voltaképen?
                  </p>
				<p>
                     Itt a hagyományok mesések s részben hamisak és valótlanok. A
                        tüzes barát jegyzetei nem nyujtanak eligazodást.
                  </p>
				<p>
                     Az egyik hagyomány azt beszéli, hogy herczeg Batthyányi Lajos
                        az apa vitte volna el a leányt, a kibe azután beleszeretett fia s el akarta
                        venni feleségül, de apja ezt ellenezte s a konok és indulatos fiu a leányt
                        apja karjai között agyonlőtte.
                  </p>
				<p>
                     A másik hagyomány ugy emlékezik, hogy az ifju Fülöp herczeg
                        vitte el a leányt s annak lett barátnője, de néhány év mulva valaki orvul
                        meggyilkolta s a gyilkos neve sohase tudódott ki.
                  </p>
				<p>
                     Arról is beszéltek abban az időben, hogy az ifju herczegnek
                        egyik barátja, egyik osztrák gróf vagy egyik angol lord vitte el a szép
                        leányt örökre, el is vette feleségül s boldogul élt vele késő korig.
                  </p>
				<p>
                     Kisértetes mesék támadtak Vasban, Zalában, még Veszprém
                        vármegyében is; a merre csak elterjedtek a herczeg birtokai: mindenütt.
                  </p>
				<p>
                     Még mikor én a nazarénusokról csak annyit tudtam, hogy ilyen
                        nevü felekezet is van a világon s mikor Gasparichnak még neve se jutott el
                        hozzám: már akkor is hallottam valamit e csodálatos és rejtélyes
                        esetről.
                  </p>
				<p>
                     Az én falum szomszédságában fekszik Enying városa. Ez is a
                        herczeg birtoka volt. Van ott egy görög épitészetü gyönyörü katholikus
                        templom, melyet a herczeg épittetett. Sokszor elnéztem a templom remek
                        homlokzatát. Arany betükkel van rajta a herczeg neve. Erről azt beszélték,
                        hogy vezeklésül, nagy bünének engeszteléseül épittette ezt a herczeg fiatal
                        korában. Ezt is és Rómában egy fogadalmi kápolnát is. Egy szép leány
                        erőszakos halálával hozták azt összeköttetésbe. Ezt hozták föl indokul arra
                        is, hogy Fülöp herczeg soha nem nősült, rideg agglegénységben töltötte el
                        hosszu életét s hogy hosszu élete egész folyamán át soha se telt öröme
                        semmiben.
                  </p>
				<p>
                     Se nőben, se a közügyekben, se rengeteg vagyonában. Ugy élt s
                        ugy halt meg, mint boldogtalan szegény ember.
                  </p>
				<p>
                     Bizonyos, hogy a köznép együgyü meséinek, a mikor messze lakó
                        nagy urakról van szó, századrésze se igaz.
                  </p>
				<milestone n="2" unit="endSubChapter"/>
				<milestone n="3" unit="startSubChapter"/>
				<p rend="head">
                  III.
               </p>
				<p>
                        (
                        Minden mes
                        én
                        ek van valami alapja. - Lajos herczeg
                        é
                        s a sz
                        é
                        A sz
                        é
                        p asszony rejt
                        é
                        lyes
                        halál
                        a. - Gasparich szenved
                        é
                        sei. - Lemondása.)
                  </p>
				<p>
                     De a mesének mégis van valami alapja. Eredetének mégis volt
                        valami oka. Térnek messzesége, időnek mulása, emberi képzeletnek játszó
                        szeszélye, könnyelmüség és rosszakarat száz alakba öltözteti, eltorzitja,
                        módositja, nagyitja, homálylyal vagy fénynyel környezi, a mi történt s ránk
                        a történet már csak tündéri alakjában száll, a hogy elhinni semmiképen nem
                        lehet, de azért mégis valósággal megtörtént valami eset, melyből a népmese a
                        maga költészetét fölépiti.
                  </p>
				<p>
                     Még a boszorkánynak, a tündérnek, a tátos lónak, a leányevő
                        sárkánynak, a vasorru bábának is van történeti alapja.
                  </p>
				<p>
                     Ha regényt irnék, ha a költészet paripáján száguldozhatnám be a
                        képzelet világát s a száz éves multnak homályboritotta tájékait: akkor se
                        apró, se nagy nehézség nem állaná utamat. Soha nem született lények helyett
                        teremtenék költött alakokat, uj élettel ruháznám fel a rég elholtakat,
                        szavakat adnék a némák szájába, felnyitnám a beomlott sirok üregeit s a
                        regevilág dalnokainak példájára életet lehelnék az élettelen
                        kődarabokba.
                  </p>
				<p>
                     De én megtörtént s régmult dolgokat akarok elbeszélni.
                        Kötelességem, de jogom is azok titkait kinyomozni. Tévedhetek egyes
                        részletekben. Ha vannak még, a kik emlékeznek, feladatuk a felvilágositás és
                        kiigazitás. Én csak annyit mondok bizonyosnak, a mennyit gondos nyomozás
                        alapján jóhiszemüleg bizonyosnak tartok.
                  </p>
				<p>
                     A tüzes barát alakja körül képződött regének valóságos történet
                        volt alapja.
                  </p>
				<p>
                     Batthyányi Lajos herczeg 1790 körül nem a legbensőbb viszonyban
                        élt nejével, Pergen Erzsébet grófnővel. Volt egy nagyon szeretett barátnője,
                        Lázár kormányszéki tanácsos és referendárius felesége. Csodálatos szép
                        asszony. A bécsi körök ifjai rajongtak érte.
                  </p>
				<p>
                     Lázár öreg ember volt, hunyt szemmel türte a barátságot. A
                        nagyon szép méltóságos asszony szerette az élvezetet, a fényüzést s a
                        hatalmat. Utóbb ellenállhatatlan befolyást gyakorolt a herczegre s a nagy
                        uradalmak tisztjeire. A herczeg kegyeibe csak általa lehetett bejutni. Sok
                        uradalmi tisztet elbocsátott, sok uj tiszt tőle nyerte kényelmes és
                        jövedelmes állását. Sok örömnek, de sok keserüségnek is volt forrása a szép
                        asszony hatalma.
                  </p>
				<p>
                     Fülöp herczeg 1781-ben született. Serdülő korában Fuchshofer
                        jezsuita atyát, a Monasterologia hires iróját adták melléje nevelőnek és
                        tanitónak. Ez is a szép asszony befolyására történt. A jezsuita atya is nagy
                        tisztelője volt a szép asszonynak.
                  </p>
				<p>
                     Volt Vasvármegyének a 18-ik század végén egy hirneves udvari
                        embere. Mikos László kerületi táblabiró, később magas udvari méltóság,
                        államtanácsos. Báróságot is kapott I. Ferencz magyar királytól. A magyar
                        jogban való jártasságáról mesés hirek szárnyaltak. Minden előkelő család
                        törekedett arra, hogy fia mellette legyen patvarista és juratus. Fülöp
                        herczeget is ő mellé adták 1800-ban s ő ott együtt juratuskodott egy-két
                        évig Ürményi Ferenczczel, a későbbi fiumei kormányzóval s koronaőrrel és
                        Chernel Ferenczczel, Sopronvármegye későbbi nagytekintélyű
                        főszolgabirájával. A három ifjut meleg barátság kötötte egymáshoz.
                  </p>
				<p>
                     Egykor egy elbocsátott s talán ok nélkül elbocsátott herczegi
                        tiszt oda ment panaszra Fülöp herczeghez apja barátnője, a szép udvari
                        tanácsosné ellen. Szivreható módon adta elő: milyen szerencsétlenség történt
                        vele, éhező családjával. Átkozta a szép asszonyt. Orvoslást kért a fiatal
                        uraságtól.
                  </p>
				<p>
                     Ürményi és Chernel föllázadtak a szép asszony ellen. Mindent
                        hallottak s tudtak is már s erélyes közbelépésre izgatták a herczeget. De a
                        herczeg nem avatkozott a dologba.
                  </p>
				<p>
                     - Édes apámat szomoritanám meg, ha Lázárné ellen tennék vagy
                        szólnék valamit; - őt szomoritani vagy boszantani pedig nem akarom.
                  </p>
				<p>
                     Az ifjak félig komolyan, félig dévajul azzal gyanusitották,
                        hogy ő is benne van a szép asszony varázsló hatalmában. Ez a gyanusitás
                        később még erősebb lett.
                  </p>
				<p>
                     Lajos herczeg aránylag fiatalon meghalt 1806-ban. Lázárné
                        befolyása a herczegi udvarban megszünt. De férjének se volt megfelelő
                        vagyona. A szép asszonynak minden hatalomról, minden fényüzésről és sok
                        élvezetről le kellett mondani. Boldogtalannak érezte magát, sokat sirt.
                  </p>
				<p>
                     Sorsa meghatotta Fülöp herczeg szivét. Utóbb is szerény, de
                        tisztességes évdijat utalt ki számára központi pénztárából. Kétezer pengő
                        forintot, a mi akkor annyi pénz volt, mint most egy államtitkári fizetés. De
                        azt óhajtotta, hogy Bécset hagyja el. A szép asszony szót fogadott s
                        Zalavármegyébe Reznekre költözött.
                  </p>
				<p>
                     Reznek akkor Bernáth udvari ágens birtoka volt, a ki szép
                        távolból szintén legyeskedett a szép asszony körül. Hajdan vár volt, de a
                        mohácsi csata után a törökök ellen gyöngének találták s azért nem is
                        erősitették meg. A régi vár köveiből uj kastélyt épitettek, a falu házsorain
                        kivül nagy kertben, árnyas fák közé. E kastélyba vonult a szép asszony,
                        multján busulni s ha lehet, azt elfeledni. Haszonbérben birta a birtokot s
                        azt beszélték, Fülöp herczeg fizette a haszonbért.
                  </p>
				<p>
                     Több éven át lakott már ott, a mikor 1817 körül egy szép reggel
                        cselédei halva találták hálószobájában az élete delén levő, noha még mindig
                        szép asszonyt.
                  </p>
				<p>
                     Az asztal mellett feküdt pongyola-ruhában. Vére szétömlött a
                        padlón. Mellén, csodaszép mellén volt keresztül lőve. Ágya felbontva
                        érintetlen. Asztalán kártya Napoleon-pasziánszra szétrakva. Pénzében,
                        ékszereiben semmi hiány.
                  </p>
				<p>
                     Nem rablók voltak a gyilkosok.
                  </p>
				<p>
                     A vármegye kemény vizsgálatot teljesitett. Azon az éjszakán
                        viharos, esős idő volt. A kert fái zugtak, a kastély ajtajai, ablakai
                        dörömböltek a vihar csapkodásai alatt. A cselédek már lefekvőben vagy
                        nyugodtak is már ágyaikban. A szép asszony egyedül kártyázott. Valaki
                        megzörgette kertre néző ablakát. A szép asszony azt gondolta: valaki a
                        faluból levelet hoz. Kinyitotta az ablakot s oda állt az ablak elé. Kivül
                        egy puskadörrenés s a szép asszony visszaesett az ablak mellől szobája
                        közepére. Kint a kertben felnőtt férfi csizmájának nyomai az ablak alatt. A
                        nyomok a nagyvölgyi patak felől jöttek s arra is távoztak.
                  </p>
				<p>
                     A vármegye sohase tudott egyebet kideriteni. Ki volt a gyilkos:
                        sohase tudta meg senki.
                  </p>
				<p>
                     A szép asszony halálának esetéből alakultak a rémes mesék. E
                        mesékbe szövődött bele a két herczeg neve. De bele szövődött később a tüzes
                        barát neve is. Ez előtt harmincz évvel némileg magam is hittem a
                        mesékben.
                  </p>
				<p>
                     A szép asszony közt és Gasparich eltünt Máriája közt, mint most
                        már tudom, semmi összefüggés nincs. Gasparich még a világon se volt a szép
                        asszony lánykorában s mikor ez meghalt is: Gasparich alig lehetett idősebb
                        10-12 évesnél.
                  </p>
				<p>
                     Keszthely körül egykor egész részletességgel beszélték nekem,
                        hogy a szép asszonyt egyik leánykori megcsalt imádója őrjöngő szerelmi
                        boszuból lőtte agyon. A függetlenségi harcz idején; 1848-ban, az a hir
                        terjedt el Zala-vármegyében, hogy Varasdon haldoklása közben utolsó gyónás
                        alatt vallotta magára valaki a gyilkosságot. A haldokló az öreg Lajos
                        herczegnek volt egykor uradalmi tisztje, kit állásából a szép asszony
                        hatalma mozditott ki. A haldokló utasitotta gyóntatóját, bontsák fel
                        szobájának padlódeszkáit: ott megtalálják bűnének jeleit és
                        bizonyitékait.
                  </p>
				<p>
                     Senki se kereste. Régen porrá vált akkor már a szép asszony.
                        Nem is emlékezett rá senki már. Csak Rezneken emlegetik még a rémes
                        esetet.
                  </p>
				<p>
                     A római fogadalmi kápolna se engesztelésül épült. Nem is Fülöp
                        herczeg épittette, hanem másodizbeli unokatestvérje, gróf Batthyányi Antal
                        József, függetlenségi harczunk egyik hősének, Magyarország egykori
                        külügyminiszterének, gróf Batthyányi Kázmérnak édes apja. Neje, Roggendorf
                        grófnő, beszélte rá.
                  </p>
				<p>
                     Bizonyos, hogy a lányt Gasparich elvesztette. S ő bizonyosnak
                        tartotta, talán később meg is tudta, hogy a lányt valaki a herczeg
                        kiséretéből vitte magával szülőivel együtt.
                  </p>
				<p>
                     Vajjon a leány önként és szivesen egyezett-e a viszonyok
                        változatába; - vajjon kicserélhette-e érzelmeit s visszafojthatta-e,
                        elnyomhatta-e az ifju kebel fel-feltoluló ábrándjait s a szüzi lélekismeret
                        önérzetes szavát? Vajjon a suhogó selyemben, kárpitos termek illatos légében
                        elfelejtette-e végkép a szenvedélyes ifjut, kinek szive megtörött utána?
                        Vagy talán néha-néha visszaemlékezett ennek szerelmes szavaira, melyek
                        egykor neki is oly édesek valának? Mindez érdekes dolog lehet a lélekbuvár
                        előtt s hálás tárgy a regényiró számára; - mindez azonban az én elbeszélésem
                        tárgyai közé igen kevéssé tartozik.
                  </p>
				<p>
                     Fiatal diákgyerek életében mindennapi eset ez.
                  </p>
				<p>
                     Semmi jelet se találtam arra nézve, hogy Mária valaha
                        értesitette volna sorsáról Gasparichot. És semmi nyomot arra nézve, hogy
                        valaha őt még életben látta volna.
                  </p>
				<p>
                     Vajjon meddig élt s mikor és hol mult el Mária? Egyetlen
                        megjegyzést találtam a tüzes barát irásai között, melyből azt sejtem, hogy
                        sirját egyszer meglátogatta. Szelidültek-e e siron kínjai vagy ujabb
                        átkokban tört ki az üldöző sors és a haragos ég ellen: ki tudná azt most
                        már?
                  </p>
				<p>
                     Megjegyzése egy töredékes szövegü imádság után olvasható
                        sárgult papiroson. Az imádság elhunyt szerelmesünk üdvösségét kéri istentől.
                        A megjegyzés igy szól:
                  </p>
				<p>
                     - Sürü fák közt korhadó kereszt; - elfeledték, mikor
                        eltemették. Mit kerestem ott? Bolond voltam.
                  </p>
				<p>
                     Hosszu bujdosás után egy napon Gasparich összetört lélekkel s
                        lázban égő testtel tántorogva ment haza Czirkovlyánba a szülői házhoz.
                        Szenvedéseiről nem beszélt még anyjának sem. Beteg lett, ágynak esett,
                        lelkét őrült látások háborgatták s ha néha eszméletre jött, óhajtotta a
                        halált, a mely neki nyugodalmat ad.
                  </p>
				<p>
                     A halál nem következett be. Gyermek volt még s ifju ereje
                        megküzdött a testnek és léleknek szenvedéseivel. Gondos ápolás után
                        visszanyerte egészségét.
                  </p>
				<p>
                     De lelkének üdeségét nem nyerhette vissza. A nagy rázkódás
                        eltompitotta őt a világ iránt s mintha a vágyak és ábrándok csiráit kiölte
                        volna lelkéből, egyéb gondolata se volt, mint szerzetessé lenni, zárdába
                        vonulni és életét istennek szolgálatára s meghiusult reményeinek
                        eltemetésére használni.
                  </p>
				<p>
                     Igy ir egy későbbi levelében:
                  </p>
				<p>
                     - A világnak szerencsétlen szülöttei azon boldogtalan hitben
                        lélekzenek, hogy az ő életük nyom valamit az örökkévalóságnak folyamában. De
                        én azt kérdem magamtól és az emberektől, a madár repülésének marad-e nyoma a
                        levegőben és a madárnak utját megjegyzi-e magának a levegő? És az
                        örökkévalóságban az embernek nyomorult élete több-e, mint a madár
                        röpülésének elmulandó nyoma? Én már boldogtalan gyermekkoromban tudtam ezt
                        és a mióta élek, csak mindig jobban megtanultam!
                  </p>
				<p>
                     Ily gondolatok közt határozta el megmásithatlanul a zárdába
                        lépést.
                  </p>
				<p>
                     Miért lesz ma baráttá valaki? El se lehet szinte képzelni,
                        honnan kerül a barátok ama nagy száma, mely egyik-másik országban feltünő
                        már? A tanitó és betegápoló barátokat értjük. Mivelik a tudományt, van
                        dolguk minden napra s egész életre, az élet csöndes örömeihez is
                        eljuthatnak, pályájuk a korszerü ember felfogásával s életczéljával nem
                        ellenkezik.
                  </p>
				<p>
                     De miért léphet valaki fiatalon oly szerzetbe, melynek tagjai
                        szegények, vagyontalanok, koldulásból élnek, semmit nem dolgoznak, hanem
                        csupán elmélkednek és áhitatoskodnak? Egykor, régen, századok előtt, a
                        vallásos rajongás korszakában fenséges tünet lehetett az az élet, mely egyéb
                        czélt nem tüzött maga elé, mint hogy istennek gondolatában örökre
                        elmerüljön. Öreg embernél, törődött léleknél ma is érthető. De a fiatal
                        lélek előtt ott van, ott tombol, ott tolong az egész élet minden vágya,
                        minden szenvedélye, minden munkakedve, minden alkotó ösztöne. Mit csinál
                        ezekkel? Miként szabadul ezektől?
                  </p>
				<p>
                     Azt mondják: lemond, letér az élet országutjáról, félre
                        áll.
                  </p>
				<p>
                     Csakhogy a lemondás ifju embernél a léleknek megcsonkitása.
                        Mintha kivágnák belőle az erélyt. De lehető-e ez? Nem nől-e ki ujra a
                        kivágott rész?
                  </p>
				<p>
                     Gasparichot a lemondás vezette. A méltatlanul kiállott rettentő
                        szenvedésnek vagy harczban és boszuban kell kimulni, vagy a csöndes lemondás
                        sivatagán elenyészni.
                  </p>
				<milestone n="3" unit="endSubChapter"/>
				<milestone n="4" unit="startSubChapter"/>
				<p rend="head">
                  IV.
               </p>
				<p rend="head">
                        (
                        Hol tanult Gasparich? - A Barthodeiszky-h
                        áz
                         Mih
                        á
                        lyiban.
                        A
                         t
                        üz
                        es
                        barát
                        Pestre ker
                        ü
                        l. - Kezd
                        ö
                        n
                        magával
                         meghasonlani.)
                  </p>
				<p>
                     A lemondás érzete oly mélyen vésődött lelkébe, hogy fajának
                        szenvedélyes vérmérséklete s egyéniségének végletekre hajló heve hosszu
                        évekig nála tartósan soha ki nem tört s jelleme fölött zsarnoki uralmat
                        sokáig nem gyakorolhatott. A mikor szenvedélyei később más alakban ujra
                        fellángoltak: azok akkor már a hosszu elfojtás után oly erőre emelkedtek,
                        hogy azoktól már csak a halál menthette meg.
                  </p>
				<p>
                     De ez sokkal később következett be. Betegsége s fölépülése után
                        annyira képes volt a tudományokba elmerülni s föltétlen lemondása oly
                        csodálatos szelidséget kölcsönzött gondolkozásának és magaviseletének, hogy
                        a hol zárdában vagy magánházaknál megfordult, azonnal megnyerte magának az
                        ismerősök szeretetét mindenütt. Szűk beszédü, alkalmazkodó, kedves és szelid
                        ifju emlékezetét hagyta magáról néhány uri családnál, a hol több időt
                        töltött, a mint majd rá fogok térni.
                  </p>
				<p>
                     Szerzetéül a szent Ferenczrendi atyák zárdáját választotta. E
                        szerzet szent Mária különös tiszteletére áll fenn s husz zárdája van
                        Magyarországon. Szombathelyen is van, a hol a gimnáziumot végezte. Gyanitom,
                        hogy itt jelentkezett először. 1827-ben október 23-án öltözött be barátnak.
                        Ha csakugyan 1810 áprilban született: ekkor lett volna tizenhét és fél éves.
                        Igazán suhancz koru még.
                  </p>
				<p>
                     Semmi sem lehet bizonyosabb, mint az, hogy a mikor elhatározta
                        a szerzetbe lépést, rendületlenül szánta el magát arra, hogy a zárda
                        homályos falai közé fogja eltemetni ifjuságát, egész életét, szárnyukszegett
                        vagy alaktalan vágyait s szétfoszlott reményeit. Alig juthatott ekkor még
                        eszébe, hogy az a korszak, melyet át kell élnie, nagy eszméket fog szülni s
                        hogy az eszmék áthatolnak még a zárdák falain is s az ő egyéniségét hosszu
                        szunnyadása után is uj életre ébresztik, cselekvési vágyát ujra
                        felköltik.
                  </p>
				<p>
                     Szombathelyen nem maradt meg.
                  </p>
				<p>
                     Az első évi hittan-folyamot mint klerikus 1830-ban a
                        nagyszombati konventben végezte. Jó messzire szülőföldjétől, kinzó
                        emlékeinek szinhelyétől. Talán igyekezett is ettől távol lenni.
                  </p>
				<p>
                     A másod évi hittant az esztergomi s a harmad és negyed évit a
                        pozsonyi konventben végezte.
                  </p>
				<p>
                     Sajátságos, hogy klerikus korában a magyar nyelvet rendkivüli
                        szenvedélylyel tanulmányozta s a magyar irodalom akkori termékeiben egész
                        lélekkel elmerült. Az illir-délszláv izgatás akkor még alig kezdődött s az ő
                        lelkéhez soha el nem jutott.
                  </p>
				<p>
                     Azt irja 1844-ben megjelent Szózatában:
                  </p>
				<p>
                     - Magyar vagyok, annak érzem és tartom magamat, habár más ajku
                        honpolgárnő tejét szivtam is, habár csak jó későn kezdém szorgalmam által
                        magamévá tenni a magyar nyelvet.
                  </p>
				<p>
                     Irályáról azt következtetem, hogy gróf Széchenyi István műveit
                        előszeretettel olvasgatta. Mintha irásain az ő irályának nyomait fedezném
                        fel. Kevesebb eszme, kevesebb tartalom, vallásosabb irány, de csaknem
                        hasonló erő, hasonló szakadozottság, a közbeszorult mondatok bősége s ama
                        gondolatalakitások mintegy erőltetett keresése, melyek az uj eszmeáramlatok,
                        az uj gondolkozás biztos jelzésére az akkori irodalmi nyelvben még alig
                        voltak eléggé kifejlődve.
                  </p>
				<p>
                     Az iskolai tanulmányok elsajátitásában talán középszerüen
                        haladt előre. E tanulmányok leginkább vallásos tárgyuak voltak. Ezek helyett
                        örömest olvasott történelmi műveket. Olyanokat természetesen, a minőket az ő
                        idejében szerzetes és klerikus ifju kézhez kaphatott. Szép ismeretekre tett
                        szert igy is, melyekkel mivelt körök is szivesen látták őt kebelükben.
                        Hiteles közlések után tudom ezt. Érdekes véletlenből jutottam e
                        közlésekhez.
                  </p>
				<p>
                     A soproni lyceumban az ágostai vallásuaknál végeztem 1859-ben a
                        VIII-ik gimnáziumot. A német nyelv kedvéért kerültem oda. Volt egy kitünő
                        tanárom, Domanovszky Endre, a hirneves bölcseleti iró. Nagy összeütközésbe
                        jutottam vele. Ő is heves volt, én is hibás voltam, siettem ott hagyni
                        Sopront s visszamenni Pápára.
                  </p>
				<p>
                     A mely napon összeütköztem vele: azt a napot már nem akartam
                        Sopronban tölteni. Vasut nem volt, uri fogatra pénzem nem volt, Pápa messze
                        fekszik, kimentem a vásártérre, vajjon kapnék-e Pápa felé menő alkalmi
                        kocsit.
                  </p>
				<p>
                     Egy jóképü magyar gazdaember azt mondta, ő Mihályiba való,
                        rögtön indul, hajnalra haza akar érni, odáig szivesen elvisz egy vagy két
                        forintért.
                  </p>
				<p>
                     Mihályi! Emlékeztem, hogy ilyen nevü falu épen Pápa közelében
                        fekszik. Felrakodtam kocsijára.
                  </p>
				<p>
                     Mulatságos csalódás lett a vége. Pápa közelében Mihályháza
                        fekszik s nem Mihályi. Csak másnap tudtam meg, a mikor fuvarosom házánál már
                        jól ki is aludtam magamat. Pápához azonban nem sokkal jutottam
                        közelebb.
                  </p>
				<p>
                     Sebaj. Diákgyerek ilyesmi fölött nem busul, ha kevés is a
                        pénze. E véletlen nélkül sohase hallottam volna talán a tüzes barát hirét s
                        nem irnám most e sorokat.
                  </p>
				<p>
                     Itt megismerkedtem egy későbbi jó barátommal Lendvai Fekete
                        Józseffel, ki mint királyi táblabiró halt meg itt Budapesten. Szülőhelye
                        Kisfalud volt, a nagy Kisfaludy-nemzetség ősi fészke, e falu pedig csaknem
                        össze van épitve Mihályival. Ő elvitt engem látogatóba a mihályi
                        Barthodeiszky-családhoz. Jó birtoku, magas miveltségü, előkelő, uri család
                        volt ez s engem is szivesen látott. Kik vannak ma e családból Mihályiban,
                        nem tudom. Negyvenkét éve mult ennek s én azóta nem jártam e vidéken.
                  </p>
				<p>
                     Itt hallottam igen sokat a tüzes barátról. A mit hallottam,
                        abból sokat elfeledtem, de sok dolog eszembe is jut, a mint most a betüket
                        papirra rakom. Gyerekkorát, ifju korát, Mária eltünte fölött való
                        szenvedéseit, függetlenségi harczunkban való nagy dolgait s szomoru halálát
                        itt jól ismerték.
                  </p>
				<p>
                     A tüzes barát itt sok időt töltött. Neki is kellett kolostora
                        számára alamizsnát gyüjteni, neki is kolduló barátnak kellett lennie, őt is
                        kiküldötték ugy is mint klerikust, ugy is mint ifju szerzetest e czélból.
                        Igy jutott 1832-ben vagy 1833-ban először Mihályiba a Barthodeiszky-házhoz.
                        Később többször is, sokáig majdnem minden évben megfordult ott.
                  </p>
				<p>
                     Akkor még élt az öreg Barthodeiszky Mihályné. Özvegy asszony
                        volt s igen koros lehet már. Onnan gondolom ezt, mert Terézia leánya már
                        1805 körül férjhez ment Chernel Ferenczhez, pedig nem ez volt első gyereke.
                        Ott vezette gazdaságát fiával, Barthodeiszky Pállal, a ki előkelő miveltségü
                        férfiu volt, sokat utazott, sok nyelvet ismert s a páviai egyetemen
                        hittanfolyamot is végzett.
                  </p>
				<p>
                     Nagyon kedves katholikus család volt ez. Az agg urnő
                        megkövetelte a plébánostól, hogy minden kolduló barátot, a mikor jön, hozzá
                        vezessen el. Bőkezü volt a zárdák iránt s minden barát bő alamizsnával
                        távozott tőle.
                  </p>
				<p>
                     Igy került hozzá a tüzes barát is.
                  </p>
				<p>
                     Fiatalsága, halvány arcza, nemes miveltsége, áhitatos beszéde
                        által kedvessé lett az urnő előtt. De Pál ur előtt is. Gyakran heteket
                        töltött az uri háznál. Különösen kedvelték azért is, hogy a magyar nyelv
                        titkait a család körében is törekedett elsajátitani. A Rába-vidéki magyarság
                        nyelve végtelen gazdag nyelvanyagban, közmondásokban, példabeszédekben,
                        vidám fordulatokban egyaránt. Nagyon sokkal gazdagabb, mint bármely más
                        magyar vidék nyelve. Okát alig tudnám megmondani. Gazdagsága az irodalom
                        számára még nincs összegyüjtve.
                  </p>
				<p>
                     A tüzes barát a Barthodeiszky-háznál sokat jegyezgetett. Nagyon
                        örült ezen az urnő. Meg is igérte a barátnak, hogy primitiájának ünnepét ő
                        fogja rendezni, ő viseli költségeit.
                  </p>
				<p>
                     Igy is lett.
                  </p>
				<p>
                     A primitia a katholikus egyházi rend tagjainak életében
                        emlékezetes egyházi cselekmény. Mint pap és mint áldozó és áldó, ekkor jut
                        az egyik szentség birtokába. A tüzes barát az 1834-ik év végén vagy az
                        1835-ik év elején tartotta Mihályiban ez ünnepet.
                  </p>
				<p>
                     Nem tudom bizonyosan, hogy ezután két évig hol tartózkodott. A
                        szerzet ama korbeli évkönyveiből megtudható. Ugy rémlik előttem, ugy
                        hallottam Mihályiban, hogy a Mariano-Pratensis Conventusban, a mosony-megyei
                        Boldogasszonyfalvai zárdában volna egy-két éven át. Ha csakugyan ott volt:
                        1835-ben és 1836-ban lehetett ott.
                  </p>
				<p>
                     Az 1837-ik évben már mint szerzetes és hitszónok az alkantarai
                        szent Péternek felajánlott pesti zárdában volt. E zárda a belvárosban, a
                        Ferencziek-terén és a Kossuth Lajos-utczában van. Temploma a régi, de a
                        zárda-épület csak harmincz év előtt épült. A régi zárda egyszerü kis
                        emeletes ház volt nagy kerttel, melynek helyére időközben a Ferencziek uj
                        zárdája, bazár-épülete és az egyetemi könyvtár palotája épült.
                  </p>
				<p>
                     Itt volt a tüzes barát a régi egyszerü zárdában az 1838-ik év
                        végeig. Itt érte őt a nagy árviz is. Szerzetes társai név nélkül élt s név
                        nélkül elhalt barátok voltak.
                  </p>
				<p>
                     Itt tünt fel mint hitszónok legelőször. Gyönyörü nyelven,
                        erősen és tisztán csengő hangon, szentséges hévvel és buzgósággal, gyakran
                        nagy szenvedélylyel tartotta beszédeit. Beszédei nem egyszerü hitviták, nem
                        az egyházi szószék általános szólásai, nem a szent atyák ismeretes
                        közmondásai voltak. Kora irodalmi magaslatain szárnyalt gondolkozása. Egy
                        öreg szabómesterrel még találkoztam, a ki egy szónoklatát se mulasztotta el
                        s a kinek az volt véleménye, hogy olyan nagy szónok se előtte, se utána nem
                        volt a Ferencziek templomában.
                  </p>
				<p>
                     Lehet, hogy igaza volt.
                  </p>
				<p>
                     Hanem a tüzes barát vérének lázongása, szenvedélyes
                        természetének zsarnoki önkénye a kedélyének szinte beteges izgalma itt már
                        ismét elő-előtört. Szerzetének előljáróságával itt már esetenként
                        meg-meghasonlott s forrongó eszméi s a serkedező cselekvési vágyak már alig
                        tudtak a zárdának falai, feladatának korlátai s szerzetes állásának
                        kötelességei között megmaradni.
                  </p>
				<p>
                     Egykor keserü boszu töltötte el lelkét a nagy urak ellen s a
                        végletekbe rohanó lélek kiterjesztette gyülöletét az egész nemesi osztály,
                        sőt pillanatonként a magyar faj ellen is. Erre is van bizonyság irataiban.
                        Betegsége, tanulmányai, a zárdának nyugalma s csöndje s a szentirásnak
                        isteni tanai hosszu időn át elvonták lelkét a boszu és gyülölet emésztő
                        érzeményeitől. De betegsége elmult. A szentirás tanai egyéniségét, a vad
                        természetnek e sajátságos remekét végkép át nem idomithatták. Tanulmányai
                        mind magasbra szárnyaltak a nélkül, hogy egyuttal az örökkévalóság
                        törvényeinek mélyébe hatoltak volna. A zárdának nyugalma lassanként háborgó
                        lelkének nyügévé és gúnyjává vált. Harmincz éves életkorának minden testi és
                        lelki izma feszülni kezdett. Az ellentétek, melyek vágyai és társadalmi
                        állása, eszméi és szenvedélyei közt voltak, teljesen megalakultak lassanként
                        s ugy látszott, nem lehet köztük béke és kiengesztelődés.
                  </p>
				<p>
                     Pesten annyi könyvhöz juthatott, a mennyihez csak akart. A
                        véletlen szeszélye Yung éjszakáit, Benthamot és Rottecket juttatá
                        kezébe.
                  </p>
				<p>
                     Yung éjszakáiban a világ nem egyéb, mint a siralom völgye. S
                        még ez se nappal, hanem éjszaka. Dante pokla ez, de nem tűzzel, kínokkal és
                        fogcsikorgatással, hanem a könyeknek örök hullatásával. Báró Eötvös is e
                        könyvből merithette Karthauziájához a sötét eget, a bánatos lelket s a
                        kiapadhatatlan könyeket. A vallás se deriti föl ez éjszakákat. Istennek igéi
                        csak ugy világitanak be a sötétségbe, mint a csillagok, ha fekete felhők
                        takarják el őket.
                  </p>
				<p>
                     Bentham is homályos. Különösen homályos az olyan elme előtt, a
                        ki a mindennapi élet ezer változatát nem közvetlenül szemléli s azokat
                        minden nap át nem éli.
                  </p>
				<milestone n="4" unit="endSubChapter"/>
				<milestone n="5" unit="startSubChapter"/>
				<p rend="head">
                  V.
               </p>
				<p>
                        (
                        Bentham
                        é
                        s Rotteck. - A sz
                        ó
                        sz
                        é
                        k var
                        á
                        zsa. - Az
                        á
                        A templom falai megrepedeznek. - Az angol sz
                        üz
                        ek kolostora.)
                  </p>
				<p>
                     Bentham könyve egy bölcseleti rendszer, melynek tárgya a
                        legnehezebb tárgy. Az állam és a társadalom erőviszonyai önmagukban s egymás
                        ellen. Miként lehetne s kellene e viszonyokat a joggal szabályozni?
                        Bölcseleti rendszer, melyet egészében se a tudomány, sem az államélet terén
                        soha el nem fogadtak. Be sincs talán fejezve. Befejezését az alkotó halála
                        meggátolta. Részeiből műegységet alkotni s ezt a világ rendjével
                        összhangzásba hozni, mind máig senki se vállalkozott.
                  </p>
				<p>
                     Mit csináljon ily művel a barát, kinek elméje sohase fárad el,
                        de a titkok mélyéig se tud jutni?
                  </p>
				<p>
                     Rotteck eszményi világtörténet. Korának bölcseleti felfogását
                        keresi s találja meg háromezer évnek történelmi eseményeiben. S a jelen kor
                        eszméit nem a multnak történetéből vonja le, hanem a multnak történetét is a
                        jelen kor eszméi szerint alakitja át. Amaz eszmék szerint, melyeket a hegeli
                        rendszer áramlatai vetettek fölszinre. Ellenkezik a mű egész iránya a római
                        katholikus egyház sok százados szilárd felfogásával is. Vagy az egyik, vagy
                        a másik iránt támad kétségünk, vagy mind a kettő iránt, ha igazán
                        belemerülünk.
                  </p>
				<p>
                     E műveket olvasgatta Gasparich s olvasgatta a nélkül, hogy a
                        kellő ismeretekkel s előtanulmányokkal rendelkezett volna. S a nélkül, hogy
                        a művekben tárgyalt eszméket a gyakorlati élet napfényes mezején a helyes
                        birálat legjobb látó-távolából szemlélhette volna. Benthamot olvasá, holott
                        egész életét a zárda falai közt töltötte s a társadalmat csak messze
                        távolból ismerheté. S Rottecket buvárolta, holott neki egy szegény szerzetes
                        gondolatköréből kitekinteni alig volt szabad és alig volt lehetséges.
                  </p>
				<p>
                     S mindezen felül még a szószék titkos varázsló erejének is
                        hatalmába került.
                  </p>
				<p>
                     Sajátságos hatalom a szónoklat. Oly alkotmány ez, melyhez a
                        tudomány, a szinpad, a költészet, az egyéniség és a véletlen adja az anyagot
                        s a melyben mindez csodálatos vegyülékben van együtt s versenyez az egymás
                        fölött való uraságért. E verseny, e soha el nem dönthető verseny az, mely a
                        szószéknek titkát képezi s hatalmát alkotja.
                  </p>
				<p>
                     A tudomány tulsulya értekezéssé, a szinpad tulsulya
                        szinijátékká, a költészet tulsulya képzelődéssé, az egyéniség tulsulya
                        társalgássá s a véletlen tulsulya adomázássá teszi a szónoklatot. Pedig a
                        szónoklat egyik se és valamennyi. Kevesebb, mint akármelyik s több, mint
                        mindegyik összevéve.
                  </p>
				<p>
                     Gondolat, mely lángol; szenvedély, mely gondolkodik; egyéniség,
                        mely eszmévé magasul; költészet az önérdek szolgálatában s önérdek, mely a
                        világot öleli magához. Visszanéz a multra, előre tekint a jövőbe s szeme
                        mégis mindig a jelenen függ. Ismeri a történetet, a tudomány érveit, az
                        erények és bűnök vonzó erejét, a természet szépségeit s a vallásnak titkait
                        és nagyon ismeri az emberek gyöngeségét. Ismeri és felhasználja mindezeket s
                        ha szükség: el is használja. Eszközeiben nem válogat, vagyis mindig azokat
                        választja, melyek a czélra biztosan vezetnek. Si nequit superos, Acheronta
                        movebit. Ha a magasság nem elég, a poklot hivja segitségül: Az égben, a
                        földön és a föld alatt levő hatalmak közt a legnagyobb hatalom, - ugy mondta
                        Stephenson György. De csak akkor, ha sikert arat. Ha sikert nem arat:
                        elveszett, eltünt, mintha soha nem is történt volna. Gúny vagy közöny és
                        feledés moha nyomban eltemeti.
                  </p>
				<p>
                     A szószék gyakran azt a hatást gyakorolja a szólóra, a melyet a
                        mámoritó italok gyakorolnak. A szónok agyában a gondolat gondolatot kerget;
                        eszmék gyulnak ki s tünnek el nagy hirtelen; képeket rajzol, miként az álom;
                        költészetet teremt, mint az ifjuság s szenvedélyeket kelt, mint a gyülölet,
                        szerelem, boszu, csatariadás, őrültség s vallási düh. Szerencsés ember, ki a
                        szószéken komoly, nyugodt, a fontolgató értelemnek s teljes öntudatának ura.
                        Még szerencsésebb, ki ezen felül ura önmagának, birtokosa az emberek és a
                        világ titkainak s ki az önbizalom és önérzet rendithetlen alapjáról
                        mosolyogva beszél a mindenséggel. Ez a vidám komolyság, melyet humornak
                        nevez az irodalom.
                  </p>
				<p>
                     A tüzes barát ama szónokok közé tartozott, kik elől, mihelyt a
                        szószékre felállanak, elvesz a világ s kik akkor önnön létezésüket is
                        elfelejtik. Azok közé, kiken az öntudatlanság mámorában vad gondolatok s
                        lobogó szenvedélyek uralkodnak. Kik a szónoklat végével testben, lélekben
                        kimerülve ugy érzik magukat, mintha mély, lázas álomból most ébredtek volna
                        fel.
                  </p>
				<p>
                     Férfias alakja, erőteljes hangja, eszméinek élénk csapongása,
                        szokatlan bátorsága s merész gondolatai csakhamar ismeretessé tették Pesten.
                        Beszédeinek meghallgatására, mint emlitettem már, özönlött a sokaság a
                        Ferencziek templomába. E beszédeknek akkor nemcsak a fővárosban, hanem
                        messze vidéken is nagy hirük volt.
                  </p>
				<p>
                     Pesten találta őt az 1838-dik évi nagy árviz.
                  </p>
				<p>
                     Az árviz leirása történetünk folyamával semmiképen össze nem
                        függ. De én Gasparich életét a rendelkezésemre álló adatokból lehetőleg
                        megismertetni akarom, tehát röviden az árvizet is érintenem kell, a
                        mennyiben ez Gasparich életére s szerzetesi cselekményeire vonatkozik.
                  </p>
				<p>
                     A tüzes barátot a nagy árviz, az elemeknek e romboló szeszélye
                        rendkivüli izgalomba hozta. Azon a négy napon és négy éjszakán át, mig az ár
                        folyton hullámzott s mig egyes városrészek viz alatt voltak, alig aludt
                        valamit s igénytelen szükségleteiről alig volt képes gondoskodni.
                  </p>
				<p>
                     Szerzetének temploma és zárdája szárazon maradt. A templom
                        küszöbe majd két ölnyivel fekszik magasabban, mint a hogy a régi központi
                        városház kapuküszöbe. A városház terén jégtáblákat himbált a szél által
                        zaklatott mély áradat. A régi Kigyó-utcza végén, az ugynevezett
                        Kigyó-patikánál szünt meg a viz. A Ferencziek kolostora körül egy kis
                        keskeny szabad tér volt.
                  </p>
				<p>
                     Tele a menekülők ezreivel.
                  </p>
				<p>
                     A templom és a zárda a vész kezdetétől fogva menedéke volt
                        azoknak, kiket tanyájukból a jeges áradat kiszoritott. Annyian menekültek
                        oda, a mennyien a falak közt megférhettek.
                  </p>
				<p>
                     Azt irja Gasparich:
                  </p>
				<p>
                     - Telve volt a vész ideje alatt az egész templom. Földön és
                        padok között helyezte el magát kiki. Itt volt ágyuk, itt a vizes ágynemü
                        között sirtak a gyermekek, itt nyögtek a betegek.
                  </p>
				<p>
                     Bár a kolostor szárazon volt, azért a föld meglágyulása s a
                        viznek a csatornákon áthatolása mégis éreztette romboló hatását a szerzettel
                        is. A templomnak sanctuariuma megrepedt s az egyik keresztoltár lesülyedt s
                        derékben kettészakadt.
                  </p>
				<p>
                     Rettenetes jelenet volt ez. Március 16-án történt nap közben, a
                        mikor ébren volt mindenki. Zsufolva volt menekülő tömeggel a templom. Agg
                        férfiak és asszonyok üldögéltek a falak tövében. Kisdedekkel tele voltak
                        rakva a padok könyöklő deszkái. Álló ember alig kapott már helyet a
                        padokban, a padok közti folyosókon, az oltárok mellett s a nagy oltár
                        közelében. A tömeg lassu beszédének zugása betölté a boltozatok üregeit.
                        Mindenki a maga inségét s menekülését emlegette s azokról beszélt, kik
                        szerettei közül távol voltak, ide nem juthattak. Borzadva gondoltak az
                        elmult napokra és éjszakákra s reszkettek a jövő napok rémségeitől.
                  </p>
				<p>
                     Egyszer csak tömegekben hullott alá a vakolat a szentély
                        boltozatáról s meredt szemekkel láthatták, a mint a falak hosszában és
                        keresztben repedeznek.
                  </p>
				<p>
                     A rémület orditásával ugrott föl mindenki a másik pillanatban s
                        egymást tiporva és taszigálva menekült az ajtók felé. A nők és kisdedek
                        sikoltása s a halálra rémültek jajgatása töltötte be a szentegyházat. Ha
                        össze nem omlik is az épület, száz halált okoz a gyöngéket elgázoló
                        rémület.
                  </p>
				<p>
                     A tüzes barát nem vesztette el lelkét. A szószék mellett állt,
                        nyomban felfutott a szószékre s dörgő hangon szólt a holtra ijedt
                        sokasághoz.
                  </p>
				<p>
                     - Emberek! Boldogtalan hiveim! Ide nézzetek! Az erős isten van
                        itt fölöttem és körülöttem. Ha sujtani akar: engem sujt s nem titeket. Én
                        pedig itt maradok s a hajam szála se görbül meg. A ti végzetetek az enyém.
                        Az én végzetem pedig nem ma s nem most következik el. Boruljatok
                        térdre!
                  </p>
				<p>
                     Hangja, mint a harangszó betöltötte a boltozatok üregeit. Egy
                        pillanatra mindenki megállt, elhallgatott és feléje nézett. Sötét
                        szőrcsuhájára s fényes arczára oda villant egy napsugár. A rémült szivekbe
                        visszatért a nyugalom s térdre borulva mormogták a tüzes barát
                        imádságát.
                  </p>
				<p>
                     A szerviták templomában semmi kár nem esett, valamint a Teréz-
                        és Lipót-városi templomokban is kevés. A Bel-városi plébánia temploma,
                        valamint a József-városé is sokat szenvedett. A Ferencz-városiban három
                        oltár dőlt le, köztük a főoltár is összeroskadt. Legtöbbet szenvedett az
                        Angol-kisasszonyok zárdája és temploma. Itt akkora volt az áradat, hogy az
                        első emeletből egyenesen be lehetett az ablakon át a mentő csónakba
                        lépni.
                  </p>
				<p>
                     Gasparich valamennyi közt ezt fájlalta legjobban. Itt kis
                        lánykák tanultak. Végtelenül szerette a kis gyermekeket s alig volt nagyobb
                        gyönyörüsége, mint az, melyet akkor érzett, a mikor kis gyermekek közt
                        lehetett. A kisdedek ártatlan csevegései közben érezte magát igazán embernek
                        s a világ gyermekének. Ezek között elfelejtkezett komor eszméiről,
                        valósithatlan ábrándjairól s a zárdáról, melyet gyakran ugy tekintett, mint
                        sorsának igazságtalan vaskényszerét. Mint börtönt, melyből csak fölfelé meg
                        lefelé van szabadulás. Az égbe és a sirba. S kisdedek közt lenni sehol se
                        volt alkalma, csak az angol szüzek zárdájában. Ide járt misézni és
                        szónokolni.
                  </p>
				<p>
                     Az Angol-kisasszonyok zárdája hónapokon át lakhatatlan lett.
                        Hónapokig kellett nélkülöznie a kisdedek társaságát. Szomoru hiányt érzett e
                        miatt a napok folyásában.
                  </p>
				<p>
                     - Mennyire emelkedett lelkem - igy szól egyházi beszédében -
                        midőn gyakran hallám itt az Angolkisasszonyok szorgalmas gondja alatt
                        növekedő kisded ártatlanságot utánunk dadogva az urhoz imádkozni! És most
                        mély csendet tapasztalok a szent romok közt uralkodni!
                  </p>
				<p>
                     Általában a templomok pusztulása mélyen hatott lelkére. Egyházi
                        szónoklataiban, melyekhez a tárgyat a pusztitó vész alkalmából vette,
                        legszebb részek azok, a melyekben a templomok pusztulása miatt
                        panaszkodik.
                  </p>
				<p>
                     - Uram! - igy sóhajt fel egy helyütt. - Uram! hatalmas és igaz
                        vagy, imádom szentségedet. De miért zárod ki buzgalmunkat azon helyeidről
                        is, melyekben hozzád fel szoktuk sirni kérelmeinket, kizokogni panaszainkat
                        s megnyugtatni zajgó sziveinket?
                  </p>
				<p>
                     A vész márczius 14-től 17-ikéig tartott.
                  </p>
				<p>
                     Ez egész idő alatt naponként kijárt a zárdából menteni,
                        segiteni, vigasztalni a szerencsétleneket. Gyakran találkozott az
                        emberszeretet és áldozatkészség nemes hőseivel, a kiknek nevét az utókor
                        emlékezetére e napok története megörökitette. Nem emlitem e neveket, ismeri
                        ezeket a hazában mindenki.
                  </p>
				<p>
                     Gasparich a maga jegyzeteiben különösen fölemlit három nevet.
                        Ők mindenütt s mind végig ott voltak, a hol a vész legnagyobb s a segély
                        szüksége legégetőbb volt. Kiemeli Földváry Ferencz királyi tanácsost s a
                        királyi tábla biráját s nejét báró Baldacci Francziskát, továbbá Messkó
                        Johanna urnőt s Andrássy József helytartótanácsost. Amaz idők évkönyve
                        ezeket kevésbbé emlegeté. A hol ezek osztották a segély és könyörület
                        áldásait, ugy látszik, a tüzes barát ott részesitette a szerencsétleneket
                        leggyakrabban a lelki vigasztalás jótéteményeiben.
                  </p>
				<p>
                     Valóban mélyen meghatók a beszédek, melyeket a hivek lelkeihez
                        és az imák, melyeket az egek urához bocsátott e napokban a tüzes barát.
                  </p>
				<milestone n="5" unit="endSubChapter"/>
				<milestone n="6" unit="startSubChapter"/>
				<p rend="head">
                  VI.
               </p>
				<p>
                        (
                        A t
                        üz
                        es
                        barát
                         im
                        á
                        ja. - Az orsz
                        á
                        g mindenf
                        é
                        le paps
                        á
                        Pesten. - Egyh
                        á
                        z
                        i
                         besz
                        é
                        dei. - Szent-Antalon
                        é
                        s Szarvas-Ged
                        é
                        n. - Sz
                        é
                        kes-Feh
                        é
                        r
                        vár
                        .)
                  </p>
				<p>
                     Különös ez! A ki horvátból lett magyarrá, kolduló barátból
                        iróvá, a nemzeti irodalom föllendülésének kezdetén minő szép nyelven tudott
                        istennel beszélni.
                  </p>
				<p>
                     - Istenem! - mondá egyik szent beszédében - szomoru gyermekeid
                        fonják össze könyörgő kezeiket s emelik fel hozzád! Siró teremtményeid
                        alázzák meg magukat előtted kegyelemért. Mentsd meg őket ezután minden
                        vésztől s terjeszd ki malasztodat minél előbbi fölsegélésükre.
                  </p>
				<p>
                     - Istenem! tekintsd a feléd ázó szemeknek buzgó záporát; adjad,
                        hogy nem sokára ismét öröm mosolyogjon ott, hol az inség könyei remegnek!
                        Hallgasd rebegő ajkainkat, melyek bocsánatért esedeznek, megnémulást igérve
                        minden gonosznak. Ne engedd, hogy ezután az inség, szenvedés és fájdalomnak
                        ennyi áldozatja legyen köztünk. Távoztass tőlünk minden veszedelmet,
                        valamint mi törekedünk magunktól elháritani minden erkölcstelenséget. Add
                        meg uram szivünk forró vágyait nyugtató kegyelmedet, könnyitsd a sebhedt
                        kebleket, hogy a melyek tőled méltán megkeserittettek, az általad nyujtott
                        segedelem alatt enyhüljenek. Isten, teljesitsd alázatos kérelmünket!
                  </p>
				<p>
                     Egyházi beszédei közül, melyeket e tárgyban tartott, külön
                        füzetben kinyomatta az árvizkárosultak fölsegélésére azt, melyet az 1838.
                        évi ápril 1-én tartott nagy hálaünnep alkalmával roppant néptömeg előtt
                        mondott el. A hallgatók közt volt, mint nekem mondták, Horváth István is, az
                        egyetemi tanár s tudós történetiró, a ki az egész világot magyarnak látta. Ő
                        mondta volna e beszédre e szavakat:
                  </p>
				<p>
                     - Ha minden pap ugy beszélné a magyar nyelvet, mint e szegény
                        barát, ma-holnap mi magyarok nem azt néznénk, mik voltunk valaha, hanem azt,
                        van-e még föld, a melyet szaporodó unokáink számára elfoglaljunk.
                  </p>
				<p>
                     Sok jellemző van e szavakban.
                  </p>
				<p>
                     Magyarországnak sokféle egyháza s minden egyháznak, sok papja
                        van. A papok csak ott beszélnek magyarul isten előtt a néppel, a hol az
                        osztrák befolyás s a korona hatalma a magyar nyelvet semmiféle erőszakkal ki
                        nem irthatta. Német, tót, oláh, szerb, horvát, orosz, görög nyelven, sőt még
                        holt nyelveken is, latinul, héberül istennek több szentegyházában vezették a
                        szertartásokat összevéve, mint magyarul. Egész vidékek vannak százezrekre
                        menő lélekszámmal, tiszta ajku ősmagyarok, kiknek isten igéjét saját
                        nyelvükön hallgatni nem szabad. Pedig egy szót se tudnak idegen
                        nyelven.
                  </p>
				<p>
                     Nincs ilyen ország több a világon.
                  </p>
				<p>
                     Olyan szép nyelven, mint a tüzes barát, a sok egyháznak kevés
                        papja szolgálta az egyházat és a hazát. Első kinyomatott műve különben az
                        1838. évi ápril 1-i beszéde volt.
                  </p>
				<p>
                     Ő maga is becsesnek tartotta ezt. Azokat, a kiket szeretett s a
                        kik iránt tiszteletet érzett, szivesen ajándékozta meg e művel később is.
                        Igy adott egy példányt, saját keze irásával ellátva, Bobory Károly
                        országgyülési képviselőnek is. Ez katholikus pap volt, függetlenségi
                        harczunk egyik hőse s forradalmi elitéltje. Az ő példányát láttam magam
                        is.
                  </p>
				<p>
                     E munka czime: Egyházi beszéd, melyet az elfelejthetlen kárt,
                        nyomort, inséget és szomoruságot okozott 1838-iki árviz elmultával a kesergő
                        pestiekhez Szent-György hó 1-én mondta s hallgatói közkivánatára a károsult
                        szerencsétlenek segedelmezésére ki is nyomata P. Gasparich Kilit sz.
                        ferenczrendi szerzetes s egyházi szónok. Pesten Esztergomi E. Beimel József
                        betüivel.
                  </p>
				<p>
                     Láttam ez időből néhány kiadatlan egyházi beszédét is
                        kéziratban.
                  </p>
				<p>
                     A tüzes barát ez után nem sokáig maradhatott Pesten.
                  </p>
				<p>
                     Beszédének heve s gondolatainak merészsége sokkal nagyobb
                        figyelmet gerjesztett már, mintsem jámbor lelkü, félénk szerzetes társai
                        valami nagyon örülhettek volna vasárnapi egyházi beszédeinek.
                  </p>
				<p>
                     E beszédek nem maradtak a hitvallás és erkölcsi élet tárgytalan
                        elveinek magas légkörében, hanem hangjukkal, példázgatásukkal belenyultak a
                        napi eseményekbe s a politikai mozgalmakba is. A nemzet ébredezett, ifjusága
                        lángolni kezdett s a tüzes barát hire napról-napra terjedt. A királyi tábla
                        s a vármegyeház ott feküdt a Ferencziek kolostorának szomszédságában. A
                        tábla esküdt ifjai s a vármegyeház bejárói lassanként oda szoktak a tüzes
                        barát szószékéhez. Uj eszmék szellői fuvalltak át a hazafi lelkeken s e
                        lelkeknek nagyon tetszett a barát minden beszéde. A hatalom kezelői
                        észrevették ezt.
                  </p>
				<p>
                     Mi az e beszédekben, a mi a hatalom kezelőinek nem tetszhetett:
                        ezt ugyan ma már senki se érti. De a szabad szó üldözése épen akkor
                        napirenden volt. Kossuthot és társait akkor olyan szavak és nézetek miatt
                        pörölte és börtönözte a bécsi uralom, melyek ma észrevétlenül tünnének el a
                        zsibongó élet utczai zajában. Olyan nézetek miatt, melyek okosak,
                        szükségesek, szelidek, emberszeretők s a minőket ma minden kormány saját
                        nézeteinek vall és hirdet.
                  </p>
				<p>
                     Nem tudom, de valószinünek tartom, hogy a szerzet elöljáróságát
                        felsőbb helyről figyelmeztették Gasparich veszedelmes irányára.
                  </p>
				<p>
                     Veszedelmes irány!
                  </p>
				<p>
                     Minden ostoba és önkényü kormánynak ez a jelszava. Indokolni
                        ugyan nem tudja, nem is akarja, de majomként használja e szót. A tüzes barát
                        beszédeiben semmi sincs, a miből veszedelmes irányra lehetett volna
                        gondolni. Csak az, hogy a sokaság megszerette a barátot s mindinkább
                        szaporodtak, kik rajongtak érte. Mást is szeretni, mint a kormányokat,
                        másért is rajongani, nemcsak a királyokért: ez a veszedelmes irány.
                  </p>
				<p>
                     Bizonyos, hogy a zárdafőnök s szerzetes társai is nem egyszer
                        szóváltásba keveredtek a tüzes baráttal egyházi beszédei fölött. De a tüzes
                        barát nem az az ember volt, a ki egyhamar hajlandó lett volna
                        meghunyászkodni. Fiatal is volt még ehhez. De ha lett volna is benne
                        hajlandóság, a mint a szószékre feljuthatott, gondolatainak és
                        szenvedélyeinek nem tudott többé parancsolni.
                  </p>
				<p>
                     Ez volt főoka, a miért őt már az 1838-ik év folyamán a pesti
                        zárdából eltávolitották. Van Pozsonyvármegyében a felső Csallóközben egy
                        kisded falu: Bácsfa. Ehhez tartozik a szent-antali puszta, hol egy kis
                        Ferenczi zárda áll fenn. Ide helyezték át. Itt csak évenként egyszer-kétszer
                        gyülik össze búcsu alkalmával néhány száz főből álló kegyes hallgatóság. Itt
                        se módjában nem állott, se indittatva nem érezte magát az egyházi szónoklat
                        terén valami különös buzgalmat fejteni ki.
                  </p>
				<p>
                     Eltették a világ szemei elől. Magányba, pusztaságba.
                  </p>
				<p>
                     Napjai azért még se folytak munka nélkül. Nem békétlenkedett
                        legalább látszólag. Ki se tört. Ugy látszott, mintha végképen a szerzetesi
                        föltétlen engedelmesség alá hajtotta volna fejét. De szorgalmasan
                        olvasgatott s egyházi beszédeit rendezgette sajtó alá. E beszédek két
                        kötetben 1839-ben jelentek meg Pesten szintén Beimelnál e czim alatt:
                  </p>
				<p>
                     Az út, igazság és élet, vagyis a Megváltó szelid lelke
                        szeretetben és igazságban.
                  </p>
				<p>
                     E beszédek nem szórul-szóra való másolatai azoknak, melyeket a
                        szószéken mondott el. Ez időben Gasparich még előre el szokta beszédeit
                        késziteni, de azokat ritkán mondta el változatlanul ugy, a hogy előre
                        megirta. Gyakran felejtett ki egyes részleteket s a helyzethez képest
                        rendesen uj eszmék, uj szónoki gondolatalakitások támadtak agyában. Ezeket
                        azután papirra jegyezte s üres óráiban leginkább ezekből állitotta össze
                        sajtó alá adott beszédeit.
                  </p>
				<p>
                     E beszédek egyházi és irodalmi értékét nem akarom fejtegetni. A
                        tüzes barát általános jellemzését ugyis hosszura nyujtottam már. Nyájas
                        olvasóm bizonyára események leirását várja már. De még meg kell jegyeznem,
                        hogy e beszédekben már sok helyütt a cselekvési vágy csillámlik föl. Mintha
                        nem elégitené ki őt csupán a vallás és erkölcs mélységeiben való emelkedés.
                        Mintha a világba s a világ küzdelmeibe való avatkozás vágya sarjadzanék
                        lelkében. Egyes helyek ugy hangzanak, mintha nem egyházi szónok, nem
                        igénytelen kolduló barát, hanem a közélet valamely világi férfia állana
                        előttünk erős érdeklődésekkel, tudományos elméletekkel s a napok
                        történetéből kikelt szenvedélyekkel.
                  </p>
				<p>
                     A szent-antali pusztai zárdában egyébiránt kevés időt töltött.
                        Messkó János szarvas-gedei nógrádvármegyei előkelő birtokosnak házi káplánra
                        volt szüksége. Bejött Pestre Ferenczi barátért. Messkó Johanna urnő, ki az
                        árviz idejéből már jól ismerte Gasparichot, őt ajánlotta. De ez már
                        Szent-Antalon volt. Messkó János utána ment a Csallóközbe s elvitte onnan
                        uri házához.
                  </p>
				<p>
                     Alig töltött ott egy évet. Talán a Messkó-család befolyása
                        következtében az 1839-ik év végén ismét bejutott a pesti kolostorba. De itt
                        már nem türték. A következő év végén a székes-fehérvári zárdába helyezték
                        át. Nem tudtam nyomára jönni: miért. A közvetlen okot tehát nem
                        ismerem.
                  </p>
				<p>
                     Itt volt négy éven át 1844-ig. Az egész időn át egyházi
                        szónokként szerepelt. Szónoki hire itt is nagy volt s folyton erősbödött.
                        Még ezelőtt harmincz évvel többen éltek, kik nagy hévvel, erős hangon s a
                        szenvedély gyakori kitöréseivel tartott szónoklataira élénken
                        emlékeztek.
                  </p>
				<p>
                     De a hatóság előtt még se tünt ugy fel itt, mint Pesten. A kis
                        város közönsége más, mint a nagy városé. Az urak, a nemesek, a
                        köztisztviselők, az értelmiség előkelő férfiai és női ez időben nem jártak
                        rendesen a templomba. Ha jártak is: nem a kolduló barátokhoz. Székesfehérvár
                        püspöki székhely. Ott van a káptalan is s a gazdag zirczi szerzetnek is van
                        ott zárdája és gimnáziuma. Az urak inkább oda járnak istentiszteletre, ha
                        járnak, a hol a püspök és a kanonokok vannak, mint a barátokhoz. A kolduló
                        barátok oltárai előtt vidéken csak a szegényebb néposztály áhitatoskodik.
                        Előtte semmiféle tüzes szentbeszéd nem feltünő. Azt hiszi, ilyennek kell
                        lenni minden beszédnek. Ki félne vidéken egy kolduló baráttól, habár az
                        egeket hasogatná is heves beszédeivel?
                  </p>
				<p>
                     A tüzes barát kedélye azonban itt már borulni kezdett. Sorsát,
                        függő helyzetét lassanként nyomasztónak kezdte tartani. Önmagával mindinkább
                        elégedetlen lett. A vármegye politikai élete ekkor nagyon élénk volt. A nagy
                        nemzeti ellenzék, melynek élén Madarász László állott, hatalmas erővel
                        döngette a régi rendszert s az udvari törekvések itteni táborát. A nagy
                        küzdelem Székes-Fehérvárott folyt le. A megyei nemesség két tábora ott vivta
                        csatáit. A szereplési vágy oroszlánja eddig csak aludt a tüzes barát
                        lelkében, most azonban már ébredezni kezdett. Végzete még a messze távolban,
                        de sugarai már kezdtek csillámlani.
                  </p>
				<p>
                     Itt ismerkedett meg Perczel Mórral is, a függetlenségi harcz
                        egyik hadvezérével. Nagy következéseket szült utóbb ez ismerkedés.
                  </p>
				<p>
                     A lelkek átalakulása mindig vonzó és érdekes.
                  </p>
				<p>
                     A szentirás és annak fölséges tudománya többé nem volt képes a
                        tüzes barát lelkét teljesen elfoglalni. Beszédei gyakran oly hevesek voltak,
                        hogy társai ugy tekintették már, mint valóságos rajongót. Szerzetbeli főnöke
                        gyakran figyelmeztette is szerzetesi kötelességeire s talán a püspök is
                        megintette néha, hogy mérsékeltebb s vallásosabb szinü és tartalmu
                        beszédeket tartson a hivek előtt. Az ily intések egy pillanatig ingerültté
                        tették, de hatásuk azért még megvolt ez időben. Ugy látszik, ha némely
                        pillanatban felmerült is agyában a szerzetből kilépés gondolata: e gondolat
                        ekkor még csak röppenő volt s komoly tervvé nem válhatott.
                  </p>
				<p>
                     A közélet nagy kérdése volt akkor a jobbágyság felszabaditása s
                        a törvény előtt való egyenlőség kivivása.
                  </p>
				<p>
                     A tüzes barát szülői és rokonai szintén jobbágyok voltak.
                        Zalavármegye muraközi része, e több mint százezer holdnyi óriási terület,
                        alig két nagy uré volt. Sok-sok ezer jobbágy csak két uraság szolgája. Hogy
                        ne támadt volna keserüség a tüzes barát lelkében, mikor elgondolta, hogy mi
                        mindnyájan egyenlők vagyunk isten előtt, de semmiképen se vagyunk egyenlők a
                        törvény előtt.
                  </p>
				<p>
                     A nagy szónok mindig nagy erőt érez magában arra, hogy a dolgok
                        rendjét megváltoztassa. Ez erő érzete föltámasztja a cselekvés vágyát. Fel
                        kellett támadnia ennek a tüzes barátban is.
                  </p>
				<p>
                     Ekkor találkozott vele Hencsey. A szelid ember, az igénytelen,
                        tanulatlan, de éles elméjü, buzgó és ábrándos hittéritő.
                  </p>
				<milestone n="4" unit="endSubChapter"/>
			</div>
			<div type="chapter">
				<head>
               HENCSEY ÉS A TÜZES BARÁT.
            </head>
				<milestone n="1" unit="startSubChapter"/>
				<p rend="head">
                  I.
               </p>
				<p>
                        (
                        A hitvit
                        á
                        k. -
                        Hencsey
                         f
                        ö
                        lkeresi Gasparichot. -
                        É
                        rtekez
                        é
                        s
                        ü
                        k s leveleik.)
                  </p>
				<p>
                     Hencsey hitalapitó és szelid lélek, Gasparich a római egyház
                        szegény és alázatos szerzetese, de nyugtalan és szilaj lélek. Találkoznak és
                        mérkőznek egymással.
                  </p>
				<p>
                     Találkozásuk és mérkőzésük hit fölött való vitát idéz elő.
                  </p>
				<p>
                     Nagy hitbeli vitákat ismer a világtörténet. A mikor Jézus
                        verseng a papokkal és irástudókkal. A mikor a keresztyén közönséges egyház
                        ketté válik: napnyugotira és napkeletire. A mikor a hitujitás megkezdődik s
                        diadalra jut. Nagy fejezetek az emberi nemzetség történetéből.
                  </p>
				<p>
                     Nálunk Magyarországon nem a hitujitás százada a nagy hitbeli
                        viták kora. A tizenhatodik századból kevés irodalmi emléke maradt e
                        vitáknak. Annál több és élénkebb a tizenhetedik századból, a mikor a római
                        egyház férfiai kezdték a harczot, hogy ez egyház számára visszahóditsák a
                        magyar nemzetet.
                  </p>
				<p>
                     Szomoru, de dicsőséges korszak. A szabadságért és nemzeti
                        függetlenségért folytatott háboruk korszaka. Dicsőségéből még az se von le
                        semmit, hogy a hadi tárogatók hangjába belejátszik a hitbeli viták
                        zsivaja.
                  </p>
				<p>
                     A mai kor még képzelni se tud üresebb, sivárabb dolgot, mint a
                        minő a hitelvek fölött való vita és versengés. A világ ma nem törődik
                        semmiféle hitelvvel. Nem is érti mi az. Érzéke sincs hozzá. Az irodalom se
                        fogadja be. A tudós társaságok is elzárják magukat a hitelvek fejtegetése
                        elől. Csak néhány hittanár borongós agya foglalkozik még vele a papságra
                        készülő ifjak társaságában.
                  </p>
				<p>
                     Felekezeti harcz, vallásos gyülölködés ma is van. De ez
                        utálatos, mert oka nem vallási buzgóság, hanem társadalmi önzés és hatalmi
                        érdek. Sokkal szebb volt a hitujitás korának szószéki és irodalmi vitája,
                        pedig azt is örökre megunta s elfelejtette a világ.
                  </p>
				<p>
                     A szelid hittéritő és a tüzes barát közt hitbeli vita támadt.
                        Ugy hat reánk ez, mint régi mohos kődarab összeomlott épületekről, régi
                        korhadt ruhafoszlány sirbolt üregéből. Valami keveset mégis közlök e hitbeli
                        vitából. Hiszen ötven-hatvan év előtt mind a két szellem köztünk élt s
                        korának mind a kettő nagy közmunkása volt.
                  </p>
				<p>
                     Emlitettem már, hogy Béla József az 1841-ik év végén
                        meglátogatta Székes-Fehérváron a tüzes barátot s erről értesitette Hencseyt,
                        ki akkor Szent-Péter-Urban, szülői házánál tartózkodott.
                  </p>
				<p>
                     Levelében érintette, hogy a tüzes barátnak nem merte előhozni a
                        magyar nazarénusok felekezetének létezését s még kevésbbé azt, hogy neki és
                        Hencseynek mi a szándékuk s életük feladata. Béla József a baráttal szemben
                        nem érezte magát elég erősnek, de bizott abban, hogy Hencsey különösen
                        jártas a szentirásban s olyan kegyes és tiszta életü fiatal ember, hogy
                        egyedül őt illeti meg, hogy a baráttal mind az eszmékben, mind a buzgóságban
                        szembe szálljon. Hiszen ő és társai azért választották Hencseyt vezérül,
                        tanitóul, követendő például.
                  </p>
				<p>
                     Bár Gasparich már személyesen ismerte Hencseyt, de valódi és
                        benső érdeklődést iránta mégis csak Béla beszéde gerjesztett. Feltünt a
                        tüzes barát előtt az a majdnem rajongó kegyelet, bizalom és hűség, melylyel
                        Béla József az ő tanitójáról emlékezett. Meg is kérte tehát, hogy Hencseynek
                        adja tudtára az ő czimét, a mely alatt intézze hozzá leveleit s közölje vele
                        óhajtását is, hogy szeretne vele találkozni s értekezni.
                  </p>
				<p>
                     Óhajtása teljesedett.
                  </p>
				<p>
                     Februári utjában, a mikor Pestre ment, ugyan csak pillanatra
                        látogathatta meg őt Hencsey, de innen márczius 24-én Hencsey kiment
                        Székes-Fehérvárra s a következő napon - pénteken, mint egyik levelében
                        megjegyzi - már korán reggel bejutott Gasparichhoz. Látogatása sokáig
                        tartott. Az egész napon át.
                  </p>
				<p>
                     Végre igazán együtt volt hát a tüzes barát és a hittéritő
                        szelid lakatoslegény.
                  </p>
				<p>
                     A kolduló barát lakása szegényes. Kis szobácska egy ablakkal,
                        ajtaja a folyosóra nyiló. Falai egyszerü meszelt falak. Egy ágy, durva
                        szürke pokróczczal leteritve, egy kis asztalka s rajta a feszület, egy
                        szekrény s néhány festetlen és fényezetlen fa-szék. Ebből áll a kolduló
                        barát lakása.
                  </p>
				<p>
                     Hencsey jóval fiatalabb. Talán tiz-tizenöt évvel. Mind a kettő
                        valamivel magasabb a közepes termetnél. Egyiknek arczképét se láttam, talán
                        nem is volt nekik soha. Mindkettő sovány a sok munkától, nagy buzgóságtól és
                        sok álmatlan éjszakától.
                  </p>
				<p>
                     Hogy a tüzes barátnak minő volt alakja 1842-ben: nem tudom.
                        Hogy minő volt nyolcz-tiz évvel később: azt hallottam ismerőseitől. Előre
                        hajlott termet, gyöngén lehajtott fej. Sovány redős arcz, szegletes
                        arczcsontok, sovány áll. Nem szép férfiarcz, de nagy sötét szemek, melyekben
                        a lélek nagy indulatainak lángjai égtek.
                  </p>
				<p>
                     Értekezésük, a két különös lélek érintkezése rendkivül érdekes
                        lehetett. Beszélgetésüket szórul-szóra nem közölhetem. Csak fenmaradt
                        leveleikből ismerhetjük azt. Végtelen kár, hogy e levelek nem bővebbek.
                  </p>
				<p>
                     Hencsey ekként ir a találkozásról Kovács Józsefnek:
                  </p>
				<p>
                     - Kedves szeretett atyámfia!
                  </p>
				<p>
                     - A mint mindig mondottam, ugy mondom most is, hogy nincs e
                        földön ember, ki eléggé meg tudná hálálni az Istennek az ő hozzá való
                        irgalmasságát. Mert ő azoknak, kik őt szeretik s buzgó könyörgéssel
                        hozzáfordulnak, teljesiti az ő akaratjukat még kivánságukon fölül is és
                        ezért ő tőlünk, mint teremtéseitől csak annyit kiván, hogy életünk utolsó
                        órájáig csak egyedül ő neki adjunk dicsőséget és tisztességet. Ámen!
                  </p>
				<p>
                     Megjegyzem, hogy Hencsey minden levele efféle bevezetéssel
                        kezdődik. Ez után e levelét, mely Pesten 1842. évi ápril 1-én kelt, igy
                        folytatja:
                  </p>
				<p>
                     - Óhajtok irni s alig várom, hogy tudomást végy róla, az itteni
                        atyafiakról és önmagamnak idáig való szerencsés elérkezéséről. Légyen hála
                        az Istennek, ugy nyujtá nekem kegyelmét, a mint csak kivánhattam volna.
                  </p>
				<p>
                     - Pénteken reggel, 25-ik márcziusban fölmentem a baráthoz és ő
                        engem ismét barátságosan fogadott. Kérdezte, hogy mi az én szándékom ő vele?
                        Én mondottam, hogy jó hirét hallottam az atyafiaktól, a kik hozzám jöttek s
                        ezért bátorkodtam neki levelet irni. És ő mondá: Maga az a zalavármegyei
                        ember, a kiről mi olyan hirt vettünk, hogy a bibliát olvassa és a népet
                        tériti? És én feleltem: igen is, én vagyok. Azonnal leültetett és ő is
                        mellém ült és jobb kezünket egymáséban tartottuk és ugy beszélgettünk.
                        Elkérdezte, hogy miképen ment otthon sorsom és mi bajom volt a páhoki
                        esperessel? Én rendről-rendre elmondottam néki mindent és mondottam, hogy
                        már igen el voltam csüggedve. Ő nékem e bátoritó szóval felelt: azért ne
                        csüggedjek el, emlékezzem rá, hogy Urunknak Jézusnak is a papok által
                        kellett elveszni. Mert - ugymond - valamint már Urunk Jézus idejében a
                        törvénybeli papok elhidegültek a törvénytől, mely Mózestól fogva volt a
                        Krisztusig: ugy most el vannak hidegülve az évangyéliomtól mely fennáll a
                        Krisztustól fogva máig. Ezért tehát ne csodálkozzam, hogy igy cselekesznek
                        velem.
                  </p>
				<p>
                     - Ő engem ezzel nagyon megbátoritott.
                  </p>
				<p>
                     - Továbbá olyan távolról kezdtem előtte a keresztségnek hit
                        nélkül való fölvevéséről szólani. Ő egy kissé ellenkező véleményben volt, de
                        nem sokat ellenkezett velem. Hanem azt mondá, hogy ő is már az ő lelkében
                        rég óta tusakodik az embereknek tökéletlen hite felől. Erre én kérdeztem
                        tőle, ha lélek szerint igazán tusakodik-e vagy csak betü szerint? Ő arra igy
                        felelt: én nem magasztalom magamat, hanem a Jézustól el nem állok, ha meg
                        kell is halnom.
                  </p>
				<p>
                     - Ezen felelet, kedves atyámfia, nagyon jól van, mert azt
                        tudjuk, hogy a Jézustól, a kiben csak egy kis jó érzelem van is, el nem
                        kiván állani. Hiszen a páhoki pap is azt mondotta, hogy ha meg kell is
                        halnia, a Jézustól el nem áll. Nem ám beszéddel, hanem eláll a Jézus
                        Krisztus parancsolataitól cselekedettel.
                  </p>
				<p>
                     - Továbbá azt monda a barát, hogy ő könyveket is irt, meg is
                        mutatta nékem könyveit. Erre én azt mondám, hogy én is tusakodtam lelkemben
                        és én is irtam egy kis könyvet, melyet ha keresztül vizsgálna, nagyon
                        szeretném. De mivel akkor arra idő nem volt, könyvemet ott hagytam nála és
                        azt mondottam neki, ha az Isten a pesti atyafiakhoz segit, fogok irni neki
                        és kértem, hogy ő is irja meg, hogy micsoda hibákat talál könyvemben? Én már
                        irtam is neki. Majd csak várom, hogy ő mit fog irni nekem?
                  </p>
				<p>
                     - Többet is beszéltem vele, de sok lenne megirni. Majd ha a mi
                        teremtőnk ismét összehoz bennünket: akkor majd elmondom előtted élő
                        szóval.
                  </p>
				<p>
                     E levél, melyet Hencsey e találkozásról hátrahagyott, élénk
                        világot vet arra, miként vélekedett Gasparich ekkor már saját egyházának
                        papjairól. Hencsey szavainak igazsága s felfogásának és emlékező
                        tehetségének biztossága kétségtelen. Másfelől az is nyilvánvaló, hogy a
                        tüzes barát szavai épen nem azt jelentik, hogy ő az egész egyházi rendet
                        vagy az egyház minden papját itélte volna meg oly sulyosan.
                  </p>
				<p>
                     Nem kevésbbé érdekes, miként vélekedett a tüzes barát e
                        találkozás után Hencseyről s miként adja elő a vitát, mely közte és Hencsey
                        közt az utolsó kenet szentségéről kifejlődött. A háromszáz esztendő előtt
                        lefolyt hitviták nem ily szépek, nem ily szelidek.
                  </p>
				<p>
                     A levelet egy papi ismerőséhez s később forradalmi barátjához
                        intézte a tüzes barát. Sághy Vendelnek hivták, derék pap s jeles ember volt,
                        ugy emlékszem utóbb köbölkuti plébános Esztergom közelében.
                  </p>
				<p>
                     A levél igy szól:
                  </p>
				<p>
                     - Talán még egy esztendeje se mult el, midőn egy sápadt képü
                        mesterlegény fölkeresett itt a klastromban s elém állott, hogy ő egynéhány
                        beszédemet olvasta és azokban nagy gyönyörüségét találja. Még azt gondoltam,
                        alamizsnát akar kérni és engem csak rászedni akar. Nevét is megmondta, de én
                        azután nevét is, magát is elfelejtettem.
                  </p>
				<p>
                     - Később András beszélt róla; - itt meglehet Kertész Andrást
                        érti, kivel nem tudom, honnan származott ismeretsége neki is, barátjának is
                        - s ekkor eszembe jutott látogatása, de megint nem adtam az egészre semmit.
                        Ezelőtt pár hónappal meglátogatott egy másik ismerőse s ugy beszélt róla,
                        mintha ő volna Messiás, a kit rég óta várnak a zsidók. Végre levelet is
                        kaptam tőle, valóságos paraszt irással, minden orthográfia nélkül, azonban
                        tele bibliai czitátumokkal, melyekből mindjárt gondoltam, hogy valami szent
                        könyvekben tudákos mesterrel vagy kivel van dolgom.
                  </p>
				<p>
                     - Hanem megvallom, a fiatalban nagyon csalódtam. Alig hinné az
                        ember: jobban ismeri a bibliát, mint akármelyikünk. Semmiféle papnak se
                        tanácslom, hogy disputáczióba keveredjék vele, mert ugy is hiába. Valóságos
                        téritő ez s mióta nálam volt, éjjel-nappal tünődöm szavai felett s aztán
                        olyan alázatosan s annyira lélekből beszél, hogy az ember alig tud vele
                        ellenkezni. Mondjanak róla akármit, ez se nem rossz ember, se nem bolond. És
                        ha a gondviseléstől van küldve: nagy dolgokat fog még cselekedni.
                  </p>
				<p>
                     - Be akarta előttem bizonyitani, hogy a kis gyermekek
                        megkeresztelése ellenére van az isteni tudománynak és hogy csak akkor szabad
                        a felnőtt embereket megkeresztelni, ha hitvallásukat kijelentik s lélek
                        szerint megvallják. Én nem akartam vele disputálni és csak mosolyogva
                        hallgattam.
                  </p>
				<p>
                     - Kikelt azután a szentségek ellen is. Én a többek között azt
                        mondottam neki, hogy olyan keresztyénnek, a ki a bibliát ugy ismeri, hogyan
                        lehet az utolsó kenet ellen beszélni, mely e nyomoruságos földi életből oly
                        szépen viszi át a megterhelt lelkiismeretet a mennyei életbe?
                  </p>
				<p>
                     Ő azt kérdezte tőlem, hogyan tudom én ezt a Krisztusnak
                        tudományából megbizonyitani?
                  </p>
				<p>
                     - E kérdésre föltettem magamban: megállj nazarénus, majd
                        mindjárt megpróbálom én a te bibliai tudományodat s a te hitednek vagy
                        babonádnak vagy rajongásodnak őszinteségét!
                  </p>
				<milestone n="1" unit="endSubChapter"/>
				<milestone n="2" unit="startSubChapter"/>
				<p rend="head">
                  II.
               </p>
				<p>
                        (
                        Gasparich it
                        é
                        lete
                        Hencsey
                         f
                        ő
                        l
                        ő
                        tt. -
                        Hencsey
                         istenre bizza a v
                        é
                        gs
                        ő
                        dönt
                        é
                        st.)
                  </p>
				<p>
                     S igy folytatja levelét a tüzes barát:
                  </p>
				<p>
                     - Elkezdtem neki az utolsó kenet szentségét megmagyarázni.
                        Figyelmeztettem, hogy szent Jakab apostol világosan mondja, hogy ha beteg
                        köztetek valaki, hivassa magához az egyház véneit és ezek imádkozzanak
                        fölötte, megkenvén őt olajjal az Urnak nevében. És a hitből származott
                        imádság megtartja a beteget és fölsegéli őtet az Ur, - ha pedig bűnt
                        cselekedett: megbocsáttatik neki.
                  </p>
				<p>
                     - Hencsey rögtön felelni akart. Én nem engedtem. Mondtam neki,
                        várja be a beszéd végét és szépen leültettem s ő komoly képpel
                        meghallgatott.
                  </p>
				<p>
                     - Elmondtam, hogy ő is hiszi az örök életet, ő is hiszi a
                        bűnbocsánatot, melyet nyer az igazi keresztyén az által, hogy Krisztus magát
                        érettünk feláldozta. Ha tehát az apostol nem mondaná is: nem volna-e
                        szükséges a haldoklót isten szolgájának meglátogatni, annak hamvadozó lelkét
                        Krisztus tudományához még egyszer visszavezetni a midőn már vállairól kezd
                        az életnek terhe lemaradni s előtte a másvilág kapuja kezd kinyillani, nem
                        szükség-e neki az utolsó áldozat szentségét kiszolgáltatni s őt bűneitől
                        megszabaditván, az őrök élet ösvényére soha el nem veszendő szent
                        utravalóval ellátni?
                  </p>
				<p>
                     - Hát még mikor ezt az apostol is világosan parancsolja? Nem
                        vétek-e az utolsó kenet szentségében kételkedni s ennek bűntisztitó voltát
                        eltagadni s ezzel a szerencsétlen beteg lelkeket a koporsó szélén az örök
                        kétségbeesés örvényébe taszitani?
                  </p>
				<p>
                     - Képzelheted, minő kiváncsi voltam, hogy mit felel ő
                        mindezekre?
                  </p>
				<p>
                     - Szép nyugodtan végignézett s azon kezdte beszédét, hogy ő nem
                        tanit senkit és engem se akar tanitani, miután ez hiábavaló dolog. Mert a
                        tanitás és a hitnek erőssége Istentől van és nem az emberektől.
                  </p>
				<p>
                     - Hanem ő ezekről a dolgokról beszélgetni szokott azokkal, a
                        kik ő néki lélek szerint való atyafiai és akként szokott beszélgetni, a mint
                        neki és az ő atyafiainak lelkét megvilágositja az Isten.
                  </p>
				<p>
                     - Ő az ő atyafiainak azt mondja, hogy hit által él az igaz
                        ember, a mint ezt Szent Pál apostol tanusitja. A megigazulásra és a bűnöknek
                        bocsánatára az Isten csak egy áldozatot rendelt, a mint Szent Pál apostol
                        mondja.
                  </p>
				<p>
                     - Hogy a miképen elvégzett dolog az emberek között, hogy
                        egyszer meghaljanak, azután pedig lészen az örök itélet: azonképen a
                        Krisztus is egyszer megáldoztatván, hogy sokaknak bűneiket elvenné,
                        másodszor a bűnért való áldozat nélkül megláttatik azoktól, a kik ő általa
                        várják üdvösségüket.
                  </p>
				<p>
                     - Nincs hát semmi szükség ujabb áldozatra se a halálos ágyon,
                        se akkor, mikor az emberek egészségesek, mert akin az az áldozat, hogy
                        Krisztus érettünk halált szenvedett, nem segit, azon a papnak áldozata
                        bizony még ugy se segit.
                  </p>
				<p>
                     - Beszélt még sokat és Isten bocsássa meg, mondhatom, a mily
                        gőgösen néztem először e fiatal emberre, olyan figyelemmel hallgattam
                        később. Utóbb egy kis könyvet vett elő, melyet azután nálam is hagyott,
                        melyet ő irt. Ebből megmutatott és felolvasott egy darabot, mely igy
                        szól:
                  </p>
				<p>
                     »Igaz, hogy ugy mondják, hogy a keresztség az eredendő bűnt
                        törli el, de hát a keresztség után elkövetett bűnöket mi törli el?«
                  </p>
				<p>
                     »Azt mondják: a bérmálás. De hát a bérmálás után fölvett gonosz
                        cselekedeteket mi töröli el?«
                  </p>
				<p>
                     »Azt mondják: a gyónás. De hát a gyónás után szabad akarat
                        szerint való bűnöket mi töröli el?«
                  </p>
				<p>
                     »Utoljára oda jutnak, hogy a pénzért való miseszolgáltatás. A
                        kinek pedig pénze nincsen, az bűnben marad, vagy annak messze el kell
                        fáradni csodálatos képek látogatására.«
                  </p>
				<p>
                     »A ki pedig innen megjön és ujra bűnt követ el, annak az utolsó
                        gyónás és a szent kenet használ.«
                  </p>
				<p>
                     »Ime, ezért van a bűn elterjedve az emberi nemzet között, mivel
                        egyik szentségről a másikra támaszkodik s halálos ágyáig a bűnt
                        követi.«
                  </p>
				<p>
                     »Pedig a halálos betegnek nem használ már, ha az egész patikát
                        odaviszik is, mert neki meg kell halni.«
                  </p>
				<p>
                     »Ugy azoknak, kik halálos ágyukig a bűnt követik, nem fog az
                        utolsó gyónás Isten előtt mentségül szolgálni.«
                  </p>
				<p>
                     Ezeket beszélte és olvasta én előttem Hencsey. Ezekből meg
                        lehet itélni, hogy ki ez az ember. Én ugyan nem vagyok barátja annak, hogy
                        műveletlen, tudatlan emberek a vallás felett sokat tanakodjanak, mert erre
                        az ő lelkük nem elég erős és gyenge értelmük a legvilágosabb bibliai
                        igazságot is félremagyarázza s az Apokalipszisben is mindennapi dolgokat
                        fedez fel. De annyi bizonyos, hogy ha az ember el akarja felejteni azon
                        egyháznak szervezetét, melyet 1800 esztendő épitett és azon érdekeket,
                        melyek az egyházhoz füződnek és ha nem akarnak többek lenni, mint hivők és
                        emberek: akkor e szegény fiatal embert és ennek tudományát s rendithetlen
                        hitét elkárhoztatnunk nem lehet!
                  </p>
				<p>
                     Ime a tüzes barát levele.
                  </p>
				<p>
                     E levélben nem szórul-szóra, de azért hiven idézi azt, a mit
                        Hencsey a római egyház szentségeiről az ő könyvében a 30-ik és 31-ik lapokon
                        irt.
                  </p>
				<p>
                     Hogy a katholikus hitoktatásban fölnevekedett lakatos legény
                        ezt a birálatot se önmagától, se csupán a szentirás olvasása után meg nem
                        alkothatta: bizonyosnak tartom. E hitvitán Fröhlich Henrik Sámuel elméjének
                        nyomait látom. Ez Kalvin tanain nőtt fel Svájczban s a hitujitás korának
                        hitvitató könyveit ismerhette. Ismerte is bizonynyal.
                  </p>
				<p>
                     Gasparich e levelében sok más, kevésbbé fontos jegyzés is van,
                        melynek közlését fölöslegesnek tartom. A magyar olvasóközönség tulnyomó
                        része talán azt is sokallja, a mit közöltem. De ezt ugy a tüzes barát, mint
                        a szelid téritő gondolkozásának megismertetésére szükségesnek véltem.
                  </p>
				<p>
                     Hogy a tüzes barát mikor és mennyiben lett nazarénussá: ez
                        későbbi kérdés.
                  </p>
				<p>
                     Annyi bizonyos, hogy az első találkozás őt nazarénussá nem
                        tette. Ezt nemcsak épen most közlött levele bizonyitja; ez abból is
                        kétségtelen, hogy ő még sok ideig, még öt-hat évig egyszerü szerzetes maradt
                        s habár utóbb a hitszónoki működést megtiltották is neki, a zárdából s az
                        egyház kebeléből nem lépett ki. Ha nazarénussá lett volna vagy akart volna
                        lenni, minden esetre volt benne annyi elszántság, hogy a szerzetet azonnal
                        sietett volna elhagyni. E nélkül a nazarénusok se vették volna fel
                        gyülekezetükbe.
                  </p>
				<p>
                     Abban is kételkedem, hogy ő később is valóban s egész lélekkel
                        átment volna a nazarénusok felekezetébe, vagy hogy őt a felekezet
                        alkalmasnak tartotta volna arra, hogy benne édes testvért lásson. Ha
                        csatlakozott is hozzájuk: csak rövid időre.
                  </p>
				<p>
                     De kétségtelen s történetünk folyamában adatokkal igazolom,
                        hogy ő Hencseyvel, mig ez élt, folytonos összeköttetésben s bizalmas
                        levelezésben állott. Sőt utódjaival is. Hencsey munkáját megbirálta, e
                        munkára sokféle megjegyzést tett, ezeket Hencseyvel közölte s ő volt az, ki
                        Hencseynek azt tanácsolta, hogy munkájának kinyomatását kisértse meg
                        Németországban, ha erre ideje, módja és alkalma lesz.
                  </p>
				<p>
                     Ugy látszik, Hencsey is nagyrabecsülte Gasparich ismeretségét
                        és barátságát.
                  </p>
				<p>
                     Hencsey később levelezésbe bocsátkozott Fröhlichhel. Csak
                        másodkézből, Kovács József és Denkel János utján, mert ő se latinul nem
                        tudott, se németül. Németül utóbb tudott ugyan beszélni, de irni nem.
                        Fröhlichhel is közölte a tüzes baráttal való érintkezését. Fröhlich komolyan
                        intette, hogy pappal, baráttal bizalmas viszonyba ne bocsátkozzék, s az uj
                        hitvallás titkait ne közölje. De Hencsey még ez intés daczára is fentartotta
                        a tüzes baráttal ismeretségét. Pedig Fröhlich szavait ugyan
                        nagyrabecsülte.
                  </p>
				<p>
                     Ez ismeretség s a gyakori eszmecsere a tüzes barát lelkén is
                        hagyott nyomokat. Másként nem is lehet. Ugy is tehernek találta már
                        helyzetét és se vérével, se csapongó eszméivel, se a világ fölött
                        kiképződött nézetével nem volt már összhangzásban szerzetesi élete. Szerepre
                        vágyott, cselekvésre hajszolta ösztöne. A zárda szűk fala s a szószék
                        szigoru korlátai nyomasztók voltak immár rá nézve.
                  </p>
				<p>
                     Lelke a zajos világgal élt együtt. Képzelete le-leszállott már
                        a vallásnak egéből, hol mérhetlen magasságban szerényen tündökölnek a hitnek
                        csillagai s fölkereste a földet, hol füsttel és zsarátnokkal keverve szerte
                        lobogtak a politikai szenvedélyek tűzhalmai. Erősebben kötötte le figyelmét
                        a társadalmi érdekek forrongása, mint az a fenséges forradalom, melyet a
                        Megváltónak bujdosó tanitványai az emberiség öntudatában egykor előidéztek.
                        Harczot óhajtott már az ő nyugtalan szelleme, nem a kolostor nyugodalmát.
                        Harczot, a melyben diadalt vivjon ki vagy hősiesen bukjék el.
                  </p>
				<p>
                     A végzet ekkor küldötte utjába Hencseyt.
                  </p>
				<p>
                     Mit láthatott ő Hencseyben?
                  </p>
				<p>
                     Ime egy vagyontalan fiatal bujdosó iparos legény. Álla alig
                        pelyhedzik, tudása semmi, nem támaszkodik semmire, nincs szövetségese sehol,
                        utja töretlen, a melyen halad; végső czélja a láthatatlan messzeségben. És
                        mégis előre tör, mégis az egyházak ezer éves alapjait akarja felforgatni.
                        Semmivel mással, csak azzal a titkos hatalommal, mely lelkében él.
                  </p>
				<p>
                     Azt irja egyik levelében Sághynak.
                  </p>
				<p>
                     - Nem megy ki fejemből ez a különös ifju ember. Nem bolond ez,
                        nem őrjöngő, nem is ördöngős. Hitére, vallására semmit se adok, elmulik az
                        vele együtt, miként a szellő fuvalma. De micsoda erő van lelkében. Mekkora
                        eltökélés! Ha ismernéd, velem együtt téged is elfogna a csoda.
                  </p>
				<p>
                     Ime mit bámult ő Hencseyben.
                  </p>
				<p>
                     Sokat eltanult tőle, ugy látszik. Nem a hitet, hanem annak
                        mélységét. Nem a meggyőződést, hanem annak tisztaságát. Talán nem is az
                        elszántságot, hanem annak rendithetetlenségét.
                  </p>
				<p>
                     Ujra meg ujra visszatért rá gondolataiban és leveleiben. Még
                        akkor is, a mikor már Hencsey nem élt és csak halálos ágyáról küldött
                        izenete rezgett lelkében.
                  </p>
				<p>
                     Ideje azonban, hogy Hencseyhez visszatérjünk s kövessük őt
                        téritő utján, mely utóbb a hazából kivezette, de többé oda vissza nem
                        vezette.
                  </p>
				<p>
                     Mihelyt Pestre ért: a tüzes baráttal való találkozását rögtön
                        tudatta hitsorsosaival. Azt a levelet, melyet Kovács Józsefhez irt, már
                        közöltem. Egy másik levelében igy nyilatkozik:
                  </p>
				<p>
                     - A mi Urunk Istenünk végezése az, hogy felvilágositsa a barát
                        lelkét. Mi bennünk nincs se erő, se hatalom, hogy siettessük vagy
                        késleltessük azt, a minek történni kell. Nekünk nagy lelki alázatossággal és
                        békességes türéssel kell arra várakoznunk. Nem is nyugtalankodik az én elmém
                        a fölött. Én mindent elmondottam neki, a mit Isten sugallott és a kezeiben
                        hagytam könyvemet. Megigérte, hogy sorról-sorra elolvassa könyvemet és
                        azután megirja rá a maga tudományát. Ha megirja: azt is tudatom veletek
                        mindnyájan szerelmes atyámfiai!
                  </p>
				<p>
                     A nazarénusok, Hencsey társai azonban semmi jót se vártak a
                        baráttól. Lassanként elszaporodtak köztük azok, kik előbb kálvinisták
                        voltak. Ők már az előtt is némi elfogultságot éreztek a barát iránt. Nem
                        volt hozzá bizodalmuk.
                  </p>
				<milestone n="2" unit="endSubChapter"/>
			</div>
			<div type="chapter">
				<head>
               AZ UTOLSÓ ÚT ELŐTT.
            </head>
				<milestone n="1" unit="startSubChapter"/>
				<p rend="head">
                  I.
               </p>
				<p>
                        (
                        Hen
                        cs
                        eyt aggodalom b
                        á
                        ntja. - Nem akarja
                        ,
                        hogy
                        ö
                        cs
                        cs
                        t
                        é
                        rjen. - Hen
                        cs
                        ey Imre
                         át
                        t
                        é
                        r. - Utaz
                        á
                        s Szegz
                        á
                        rdra
                        é
                        s Lipp
                        á
                        ra.)
                  </p>
				<p>
                     Uj alak lép elénk történetünk folyamán. Az uj alak Hencsey
                        Lajos testvéröcscse, Hencsey Imre. Csak Imrének fogjuk nevezni. Föntebb
                        emlitettem már, hogy a mikor Hencsey az 1841-ik év végén s az 1842-ik év
                        elején otthon volt szülőinél, Imre öcscse akkor vándoruton volt s legutóbb
                        Szegeden volt műhelyben. Innen irta leveleit. Nem Lajos bátyjához, a kit
                        alig avatott be terveibe, hanem Béla Józsefhez, Kertész Andráshoz s a Bámer
                        testvérekhez. Béla érintette is Hencseyhez intézett egyik levelében, hogy
                        Imre öcscsétől nagyon gyakran kap szép leveleket.
                  </p>
				<p>
                     Hencsey nem akarta, hogy öcscse az uj hitre térjen. Vagy
                        legalább nem akarta, hogy általa térjen arra. Szülőire gondolt.
                  </p>
				<p>
                     Ő már annyira elmerült a vallás titkaiba s világjavitó
                        ábrándjaiba, hogy neki visszalépnie vagy csak megállapodnia is már
                        lehetetlen volt. Tapasztalta már maga is, hogy a fennálló hatalmas egyház,
                        mihelyt nyiltan megtudja működését, nem nézi el azt szeliden, sőt talán
                        kemény akadályokat gördit utjába. Fröhlich nem egy levelét olvasta azok
                        közül, melyeket Denkelhez intézett, s melyekben a legrettenetesebb üldözések
                        s bántalmazások voltak leirva, melyeket a téritőnek a szabad helvét földön
                        is az egyháztól és az államtól el kellett szenvednie. Magyarországon az
                        állami hatalom ugyan még meg nem mozdult s ha megmozdulna is, a vármegyéktől
                        nem igen lehetett félni, de az egyház férfiai itt is csaknem olyanok, mint
                        másutt.
                  </p>
				<p>
                     Ő borus sejtelemmel, bár nyugodt lélekkel nézett a jövő elé.
                        Elszántsága ép oly mély volt, mint hite. Képzeletében végig élte a
                        legnagyobb szenvedések nyomorait s megbarátkozott a halálnak gyötrelmeivel.
                        Jézusnak szenvedése s az apostolok üldöztetése mindig szeme előtt állott.
                        Ugy érezte, minden hivő nagy léleknek ez az igazi sorsa.
                  </p>
				<p>
                     Uj és váratlan nem lehetett volna előtte más, mint a derüs jövő
                        s az akadálytalan életpálya. Tervétől, hogy a külföldre is ki fog menni,
                        soha el nem állott egy perczre sem. Sőt ezt napról-napra sürgősebbnek vélte.
                        E terv végrehajtását mindössze azért késlelteté, mert hitte, hogy erre utóbb
                        szülőinek megegyezését is meg fogja nyerni.
                  </p>
				<p>
                     Szülőinek sorsa, az ő elaggott atyjának s az ő hű, jó édes
                        anyjának életük alkonya mélyen meginditotta szivét, valahányszor rájuk
                        gondolt. Jó gyermek volt. S szomorusága annyival nagyobb lőn, mert tudta,
                        hogy szülői ő rá nem támaszkodhatnak, ő a műhelyt otthon fenn nem tudja
                        tartani, ő családi életet nem fog élni s az elerőtlenedett öregeket, a mikor
                        kellene, gyámolitani soha se lesz képes. Rá magasabb hivatás vár. Elébe
                        szentebb kötelességek vannak irva. S neki hivatásához hűtlennek lenni nem
                        szabad, kötelességét rendithetlenül teljesiteni életnek és halálnak
                        kérdése.
                  </p>
				<p>
                     De mégis lehetetlennek tartotta, hogy szülői, ha majd egykor a
                        világ és önerejük elhagyja őket, gyermekeiknek ápolását végképen
                        nélkülözzék. Ezért nem avatta ő be Imre öcscsét az uj hit titkaiba. Ezért
                        nem óhajtotta, hogy ez is az uj hithez kösse életét s lelkének minden
                        tevékenységét. Neki egyszerü emberként kell élni, az apai házat, gazdaságot
                        és műhelyt fenn kell tartani s a szülőket aggságukban ápolni kell.
                  </p>
				<p>
                     Ha azonban a gondviselés másként határozott: Hencsey a
                        gondviselés utjait ketté nem vághatta.
                  </p>
				<p>
                     Mikor a tüzes baráttól elvált s a következő napon Pestre ért,
                        rögtön Nipp Annát, a jó öreg nénit kereste föl s az ő szives egyszerü
                        vendégszeretetét vette igénybe, mig valahol munkába állhat. Nem volt állandó
                        műhelye már hetek óta.
                  </p>
				<p>
                     A mint a jó öreg asszony meglátta: csodálkozva nézett rá s
                        kérdezé: vajjon Imre öcscse is visszatért-e vele? Hencsey bámulva felelte:
                        mit jelent ez a kérdés, hova ment vagy hol van az ő öcscse? Hiszen ő ugy
                        tudja, hogy most is Szegeden vagy ha Pesten is, de műhelyben van. Ekkor
                        magyarázta meg Nipp Anna, hogy öcscse az uj hitre tért s hogy kedden,
                        márczius 22-én Pestről eltávozott. Mint mondotta: szüleihez.
                  </p>
				<p>
                     - Ugy éreztem magam, - irja Hencsey e jelenetről - mint aki el
                        akar ájulni. Ha én ezt tudtam volna, el nem jöttem volna onnan hazulról. Sőt
                        annyira elszántam magam, hogy a nélkül, hogy nénénken kivül csak egy atyafit
                        is láttam volna, sőt a nélkül, hogy csak le is ültem volna, azon fázva és
                        fáradt testtel vissza akartam fordulni és csak akkor kezdtem egy kissé
                        megenyhülni, a mikor néném azt mondá, hogy öcsém némi ruhákat hagyott ott s
                        azt fogadá, hogy egy pár hét mulva visszajön.
                  </p>
				<p>
                     - Azonban jött a Jóska - Béla Józsefet érti - és összeültünk
                        nagy szeretettel beszélgetni. De csak tökéletes kedvem nem lehetett egész
                        hétfőn délután öt óráig, a mikor a szent gyülekezetben mindenek
                        kiengeszteltettek s a mikor azonnal urvacsorát is vettünk s a felséges Ur
                        Isten kimondhatatlan örömöt öntött mindnyájunk szivébe.
                  </p>
				<p>
                     - Ti rólatok is magzatjaitokkal együtt és az én vér szerint
                        való testvéremről is Isten előtt buzgón megemlékeztünk mind a német, mind a
                        magyar imádságainkban, - ti is azért megemlékezzetek mirólunk.
                  </p>
				<p>
                     - Hidd el szerelmes atyámfia, hogy könnyebb lett volna szomoru
                        lelkemnek, ha csak egy szóra is összejöhettem volna vele s szegény szülőink
                        sorsát lelkére köthettem volna, de részben talán jobb is, hogy igy történt,
                        legalább nem mondhatja édes atyám, hogy én csábitottam el, hanem maga az Ur
                        világositá fel lelkét.
                  </p>
				<p>
                     - Azt is hallottam, hogy egy bibliát is küldtek néked az
                        atyafiak. Ird meg, ha megkaptad-e? - És kérlek, ha öcsémmel összejöhetsz,
                        csak tanitsd minden jó dolgokra, majd utóbb bővebben fogok irni, mert most
                        nem vagyok munkában.
                  </p>
				<p>
                     - Addig ne jőjj el, mig ujra nem irok.
                  </p>
				<p>
                     - Ezzel köszöntenek az atyafiak és ama szent csókolással
                        kivánnak illetni. Ama Budán lakó atyánkfiáról, kiről tudósitást kivántál,
                        azt irhatom, hogy tökéletesen munkálkodik a Krisztus evangyéliumának
                        követésében az ő hites társával együtt. Ezen levelet is nála irom, vagyon
                        már neki három magzatja.
                  </p>
				<p>
                     - Irj te is minél előbb. Ird meg, mint van édes atyám és öcsém.
                        Tudod, hogy ez az én lelkemnek örömére lesz. Maradok az Urban szerető
                        atyádfia!
                  </p>
				<p>
                     Csaknem fölösleges megjegyeznem, hogy e levelet Kovács
                        Józsefhez irta Hencsey. Ama Budán lakó atyafi alatt Kropacsek Jánost érti,
                        ki Denkellel együtt hozta be az uj hitet Svájczból. Ez is szives
                        vendégszeretettel látta Kovácsékat, mikor Pesten jártak. Talán azért is
                        kérdezősködött utána Kovács.
                  </p>
				<p>
                     Hencsey nem kapott rögtön műhelyt s nem állhatott hamarjában
                        állandó munkába. Nem is maradt sokáig Pesten. Mire ide ért, leghivebb
                        barátja, Béla József már fel volt készülve arra, hogy Fekete József és neje
                        Bartha Borbálának meglátogatására Szegzárdra ki fog rándulni. Hencsey
                        megragadta az alkalmat, ő is követte Bélát s együtt mentek az uj
                        hivekhez.
                  </p>
				<p>
                     Utközben majdnem kettős szerencsétlenség is érte őket.
                  </p>
				<p>
                     Egy este valamely csárdában szálltak meg, hogy az éjszakát ott
                        töltsék el. Az idő is esős, hideg és zivataros volt s a napi fáradság és
                        esti imájuk elvégzése után alig várták, hogy nyugalomra hajthassák
                        fejüket.
                  </p>
				<p>
                     A csárdának nincs külön szobája, nincs kényelmes vendég ágya.
                        Ha volna is, vándorló iparos legénynek nincs arra való pénze. Vagy egyik
                        szobasarokban teszi le a földre batyuját, fejét arra hajtja, köpönyegével
                        betakaródzik s ugy alszik a földön. Vagy ül a padon, két kezét az ivó
                        asztalra teszi a fejét arra hajtja s ugy alszik az urnak nevében. Nyáron,
                        meleg és tiszta éjszakán át könnyü. Minden csárdának van valamelyes szine,
                        csüre, félszere, akla s valami szalmája. Oda ki lehet feküdni s ott jól
                        lehet aludni. Csillag néz rá a magasból, halk éjjeli szellőcske susog az
                        alvó fülébe, melléje fekszik a házi eb is.
                  </p>
				<p>
                     Most erős, szeles, hüvös, áprilisi napok jártak, az ivóban
                        kellett maradni.
                  </p>
				<p>
                     Azonban éjjeli tizenegy óra tájban futó betyárok vetődtek a
                        csárdába s halállal és kirablással fenyegették a szegény utasokat.
                  </p>
				<p>
                     Mije van a vándorló mesterlegénynek? Pénze nincs. Afféle ruhája
                        sincs, a melynek a mezei betyár hasznát vehetné. Bicskája van, ha van.
                        Csakhogy a betyárnak ennél is különb van. Az egész rémitgetésnek legföljebb
                        az a vége, hogy a két legény hozat, ha fizetni tud, a betyárok számára egy
                        vagy két iczcze bort.
                  </p>
				<p>
                     Alig szabadult meg Hencsey és Béla nagy lelki gyötrelem közt a
                        betyároktól s alig hajthatták ujból fejüket álomra: hajnal felé rájuk
                        rontott legényeivel Fejér vármegye egyik csendbiztosa s azon kezdte az
                        ismerkedést, hogy kegyetlen káromkodás közben vasba verette őket. De sőt még
                        utnak is inditotta Fejérvár felé.
                  </p>
				<p>
                     Csak akkor kérdezte tőlük, hogy kicsodák, micsodák, mi a nevük,
                        hová valók, mi járatban vannak. Alig tudták a jámborok a mérges komiszáriust
                        meggyőzni arról, hogy ők vándorló mesterlegények és fejöket semmi rosszban
                        nem törik.
                  </p>
				<p>
                     - Azt is pedig hidd el édes atyámfia - jegyzi meg levelében
                        Hencsey keserü humorral, - hogy a szegény embernek könnyebb megmenekülni a
                        gonosztévők kezéből, mint a törvénynek kezéből.
                  </p>
				<p>
                     Elvégre szerencsésen megszabadulva, április 11-én Szegzárdra
                        értek s Fekete József házánál bőséges kárpótlást s a kiállott fáradság és
                        gyötrődések után nagy lelki enyhülést találtak. Napjaik és estéik folytonos
                        tanitás, értekezés és bibliaolvasásban teltek el.
                  </p>
				<p>
                     Mig Hencsey ott volt, kétszer tartottak isteni
                        tiszteletet.
                  </p>
				<p>
                     Igy ir házigazdájáról:
                  </p>
				<p>
                     - Urunk Jézus evangyéliumának követésében, mely a bűnben
                        levőknek titok, nekünk pedig világos, ez itt lakozó Fekete József atyánkfia
                        az ő hitvesi társával együtt lelkesen foglalatoskodnak, mely dicsőséges
                        indulatokért te is Isten előtt a te mindennapi imádságodban
                        megemlékezzél.
                  </p>
				<p>
                     Irja ezen kivül, hogy ő május 3-ikáig ott akar maradni, de
                        akkor Pestre visszamegy, Béla József azonban Feketével és ennek nejével
                        május 14-én vagy 15-én jön Pestre, a mikorra Kovácsnak és nejének is ott
                        kellene lenni.
                  </p>
				<p>
                     Ez összejövetel összeesik ama nagy gyülekezet évfordulójával,
                        mely a mult 1841-ik év május 16-án tartatott s melyen oly sok hivőt vettek
                        föl a szent keresztség utján az uj felekezetbe. Ugy látszik, a mostani
                        gyülekezést ennek emlékére tervezték.
                  </p>
				<p>
                     Hencsey azonban még se maradt addig Szegzárdon, a meddig
                        először gondolta. Már előbb nyert tudósitást Kertész Andrástól, hogy Lippán
                        már többen vannak, kik az uj tudomány befogadására hajlandók volnának s hogy
                        ott olyan ember, ki az istentől nagyobb tehetséggel van megáldva, mint ő s
                        kiváltképen Hencsey, nagy sikerrel munkálkodhatnék az urnak kertjében.
                        Fölkerekedett tehát Hencsey s ápril 17-én elbucsuzott szives házigazdájától
                        s egyenesen Lippára ment, hol Kertésznél néhány napot töltött s még május
                        közepére jókor visszajöhetett Pestre.
                  </p>
				<p>
                     Minő eredménye volt itt Hencsey működésének, hányat és kiket
                        sikerült neki megtériteni, erről biztos tudomásom nincs. Hencsey jegyzetei
                        erről nincsenek birtokomban, Kertész levelei pedig kellő felvilágositást nem
                        nyujtanak.
                  </p>
				<p>
                     Kertész András egyébként, mint leveleiből következtetem, mind
                        az irásban gyakorlatlan, mind a fogalmazásban nagyon gyönge s általában
                        egyszerü és lassu észjárásu volt. De Lippán mégis voltak már az uj hitnek
                        követői. Kertész két levelében is bizonyitja ezt.
                  </p>
				<p>
                     A májusi nagy gyülekezet után nagy lelki harczban állott
                        Hencsey önmagával. Fiui szeretete összeütközött hittéritő szerepével.
                        Választania kellett a fiui szeretet s magas hivatásának érzete között. Vagy
                        apját kellett elhagynia vagy a hittanitó buzgalomról le kellett mondania.
                        Eddig is meg volt már az összeütközés, de most már a válságnak kellett
                        bekövetkezni.
                  </p>
				<milestone n="1" unit="endSubChapter"/>
				<milestone n="2" unit="startSubChapter"/>
				<p rend="head">
                  II.
               </p>
				<p>
                        (
                        Az
                        ö
                        reg
                        Hencsey
                         zs
                        é
                        mbeskedik fiaival. - Haza paran
                        cs
                        olja
                        ő
                        ket. -
                        Hencsey
                        tusakodik lelk
                        é
                        ben. - Utols
                        ó
                         istentisztelete a haz
                        ában
                        . - M
                        é
                        g egyszer hazamegy.)
                  </p>
				<p>
                     Az öreg Hencsey, a mint Imre fia márczius végén hazament,
                        rögtön megtudta, hogy ez a fia is átlépett az uj felekezetbe. Azt is
                        megtudta Imrétől, hogy Lajos egész életét a térités munkájának fogja
                        szentelni s hogy követőit Fröhlichhel s a külföldi nazarénusokkal még
                        szorosabb összeköttetésbe hozza, szándéka a külföldre s különösen Svájczba
                        kimenni.
                  </p>
				<p>
                     Mind e hir nehezen esett az öregnek.
                  </p>
				<p>
                     Szomorodott szivvel nézett végig műhelyén, szerszámain és
                        kisded gazdaságán és sehogy se barátkozott meg azzal a gondolattal, hogy az
                        ő háza az ő fiaitól elhagyatva maradjon s az ő nevét és nevének emlékét az ő
                        messze bujdosó fiai a szülőföldön fönn ne tartsák. Lajos fiához már kevéssé
                        bizott s nem ok nélkül félt attól is, hogy Imre fia is bátyjának nyomdokait
                        fogja követni. Igaz, hogy volt még egy fia, de vajjon ki állhat arról jót,
                        hogy ha ő szemeit be fogja hunyni, ez is nem veszi-e nyakába a világot, mint
                        testvérjei?
                  </p>
				<p>
                     Az öreg Kovács sehogy se tudta megérteni fiainak
                        rajongását.
                  </p>
				<p>
                     Mit bajlódnak azok vallással, szentirással, hittéritéssel? Ki
                        bizta ő rájuk, hogy az emberek mennybéli üdvösségén törjék a fejüket? Nem az
                        ő dolguk az, hanem a papoké, barátoké. A kit a pap se üdvözit: hogyan
                        üdvözithetné azt kovácslegény? Nem a patkót és kalapácsot rendelte isten
                        üdvösség eszközének.
                  </p>
				<p>
                     Nehéz feje volt az öreg kovácsnak.
                  </p>
				<p>
                     Azt se akarta felfogni: mit keres magyar ember külső
                        országokban? Nem kucséber, nem drótos tót, nem mágnás, nem kengyelfutó a
                        magyar ember. Hogy lehet ennek elhagyni a szülőföldet, az apai hajlékot s az
                        erőtlen szülőket? Nem illik ez szegény ember fiához. Szegény embernek kenyér
                        után kell látni, nem pedig csavarogni. Tegyék ezt azok, a kik a tisztességes
                        kenyeret nem találják meg otthon.
                  </p>
				<p>
                     S aztán arra gondolt, miért nem házasodnak fiai. Körülnézett a
                        falubeli lányok közt. S jól összehordta s leczáfolta az egész falu férjhez
                        menő leányait, mivelhogy nem találkozik köztük egy is, ki az ő fiait itthon
                        tartaná. Micsoda leányok ezek? Mire várnak, kire várnak? Az ő fiai csak elég
                        szemre való legények. Hát nincs már a szent-péter-uri leányoknak édes
                        szavuk, csillagos szemük, vonzó mosolygásuk?
                  </p>
				<p>
                     Folyton zsémbelt, örökké zsörtölődött ama fiatalság fölött,
                        mely csak imádkozik, zsoltárokat énekel s a parasztoknak az isten igéjét
                        magyarázza a helyett, hogy a dolga után látna s lányok után áhitoznék.
                        Micsoda világ ez! Tisztes öregséget ért, de soha ilyen ostobaságot ő nem
                        látott. Hogy fiai, kivált Lajos, már csak testtel jártak a földön, de
                        vágyaik és ábrándjaik messze túl a csillagok fölött keresték az üdvöt: ezt
                        az öreg Kovács agya semmiképen fel nem foghatta.
                  </p>
				<p>
                     El is határozta, hogy most már erősen nyul a dologhoz s rendet
                        csinál gyermekei között.
                  </p>
				<p>
                     Először is azon kezdte, hogy Imre fiát nem eresztette vissza
                        Pestre.
                  </p>
				<p>
                     - Itthon maradsz kölyök, nálunk is találsz itthon elég
                        munkát.
                  </p>
				<p>
                     Hiába mondta ez, hogy neki áprilban Pesten kell lenni, ruhája
                        is ott van és szentül meg is igérte a jó öreg nénének, Nipp Annának. Azt
                        nyerte vele, hogy apja összeteremtette vele együtt a jó lelkü özvegyet is.
                        Mit keveredik ez a vén asszony az ő dolgába s az ő fiainak ügyeibe? Az
                        kellene még, hogy ne ő parancsoljon gyermekeinek, hanem az a Nipp Anna vagy
                        kicsoda. Ő is csak tiszteli az öreg asszonyokat, nem is kiván nekik semmi
                        rosszat, hiszen minden asszonynak meg kell előbb-utóbb öregedni, de már azt
                        ő még se nézi el, hogy vén asszonyok kormányozzák a világot. Imádkozzanak,
                        szőjjenek, fonjanak, aludjanak, áldja meg őket az isten, de az ő fiait ő
                        tőle el ne csábitgassák.
                  </p>
				<p>
                     Imrének hallgatni és engedelmeskedni kellett.
                  </p>
				<p>
                     Ez azonban az öreg kovácsnak nem volt elég. Rögtön irt Lajos
                        fiának is, hogy menjen haza, álljon a műhelybe s hasztalan dolgokon fejét ne
                        törje. S mivel hogy Lajos nem ment haza hamarjában, egyik levelet a másik
                        után küldözgette hozzá s egyik levele parancsolóbb volt, mint a másik.
                        Bármily erős volt is Lajosnak elhatározása: lelkének szelidsége s gyermeki
                        szeretete mégis erős harczot vivtak kebelében a hite iránt való kötelesség
                        parancsaival.
                  </p>
				<p>
                     Azt irja május 23-án kelt levelében:
                  </p>
				<p>
                     - Tudtodra adtam, édes atyámfia, hogy az én atyám irt nékem
                        most is levelet, és oly tüzeset, mely az én lelkemet keserüségre inditotta.
                        Azt kivánja, hogy hazamenjek. De ti jól tudjátok, édes atyámfiai, mily nehéz
                        volt nékem az otthon való létel, hogy egészen mintegy bezárva voltam az
                        igazságnak követésében és hogy néktek is hányszor mondottam, hogy már csak
                        az isten egyszer kiszabaditana helyzetemből. - Ime most kiszabadultam s hogy
                        menjek ismét oly hirtelen vissza azon sinlődésre? Itt legalább, ha másokat
                        nem serkenthetek is, de magamat serkenthetem és emlékezzetek csak vissza
                        édes atyámfiai, hogy miként el voltam én már odahaza gyengülve.
                  </p>
				<p>
                     Az elgyengülés alatt nem testi, egészségbeli elgyengülést ért.
                        Hanem azt, hogy Szent-Péter-Urban a napi munka bevégzése után nem volt
                        senkije, nem volt hitbeli atyafia, a kivel együtt az alkonynak vagy estnek
                        idején együtt imádkozhatott volna, együtt elmélkedhetett volna a szentirás
                        igazságai fölött. E miatt lelkileg volt elbágyadva.
                  </p>
				<p>
                     Panaszkodik ezen kivül e levélben, hogy Pesten nem kap munkát s
                        e miatt is, de még azért is, mert apjának levelei Pesten mindig keseritik,
                        elhatározta, hogy Bécsbe fog menni s Béla József is vele menend. De mivel
                        pénze nincs s a mi lett volna is, szegzárdi, lippai s egyéb utjában
                        elfogyott, Kovács Józseftől kér kölcsön.
                  </p>
				<p>
                     - Azt tudod édes atyámfia - irja, - hogy most mindenemtől meg
                        vagyok fosztódva és nincsen semmim, mint a Jézus Krisztusban való
                        reménységem, azért ha cselekedheted, cselekedd meg s ha segithetsz, segits
                        meg Isten után néhány forinttal, hogy legalább utravalónk legyen. Nem
                        kivánom tőled örökösen; ha Isten engedi, vissza fogom adni, de több
                        hasznodra válik, ha vissza nem adhatom.
                  </p>
				<p>
                     Az összeg, melyet kért, öt pengő forint volt, a mai pénz
                        szerint tiz korona és ötven fillér. Mind az összeg nagysága, mind a kérelem
                        módja élénk világot derit a kis felekezet tagjainak egymásközt való
                        hitelviszonyaira.
                  </p>
				<p>
                     Hencsey azonban még sem ment ekkor egyenesen Bécsbe.
                  </p>
				<p>
                     Még egy levelet kapott apjától s erre elhatározta, hogy apját
                        ki fogja engesztelni s ha lehet, nagy terve iránt megnyugtatja. Oly messze
                        útra még sem akart akként megindulni, hogy őt útjában az apai átok vagy csak
                        a szülőknek megtört szive is kisérje. Még egyszer látnia kellett
                        szülőföldjét, még egyszer meg kellett ölelni a jó apát és anyát, mielőtt
                        tőlük, mielőtt honától örökre elbucsuzott volna.
                  </p>
				<p>
                     - Mást nem tehettem volna, - irja május végén. - A nagy lelki
                        tusakodás már majdnem elvette erőmet. Atyám minden áron azt akarta, hogy
                        hazamenjek s én az én dicsőséges teremtőm intését láttam, hogy még előbb,
                        mint messze útra elindulnék, atyámat meglátogassam. Azt is pedig
                        elgondoltam, hogy mig kisded csecsemők voltunk, addig a mi testünk
                        ápolásánál és életünk fentartásánál a mi vér szerint való szülőink pótolták
                        az isteni gondviselést. És az én lelkem arra s hajtott engem, hogy erről
                        háladatos szivvel megemlékezzem és eleget tegyek atyám kivánságának.
                  </p>
				<p>
                     Közölte hazanéző szándékát Béla Józseffel is. A két jóbarát
                        könnyen megértette egymást. Megállapodtak abban, hogy mihelyt a viszonyok
                        engedik: rögtön Bécsbe indulnak és erről levélben értesitik egymást. Addig
                        Hencsey hazamegy, Béla pedig Liptóvármegyében rokonai közt néz körül s ott
                        erősiti meg azokat, kik már az uj hitnek ismerősei voltak és szerez ezen
                        kivül, a mennyire lehetséges, uj hiveket.
                  </p>
				<p>
                     Május utolsó napján tartottak Nipp Anna lakásán egy szent
                        gyülekezetet, a hol mindazok, kik ismerték és szerették már egymást, együtt
                        voltak. Éneklés és ima után Hencsey tartott egy szép tanitást, alapul vevén
                        ama szomoru szavakat, melyeket Pál apostol Timotheushoz intézett s melyek
                        második levelének negyedik részében vannak megirva.
                  </p>
				<p>
                     - Prédikáljad az igét, rajta légy mind alkalmatos, mind
                        alkalmatlan időben; feddődjél, dorgálódjál, intsed a hallgatókat minden
                        szelidséggel és tanitással.
                  </p>
				<p>
                     - Mert lészen oly idő, melyben az igaz tudományt el nem
                        szenvedik; hanem az ő tulajdon kivánságuk szerint maguknak gyüjtenek
                        tanitókat, mivelhogy az ő füleik viszketnek.
                  </p>
				<p>
                     - És az igazságtól az ő füleiket elforditják, fordulnak pedig
                        hiába való beszédeknek hallgatására.
                  </p>
				<p>
                     - De te vigyázz mindekben; szenvedj; az evangelistának munkáját
                        cselekedjed; a te szolgálatodat bizonyosképen megbizonyitsad.
                  </p>
				<p>
                     Ezek Timotheushoz, az efézusi fiatal püspökhöz intézett
                        tanitások és oktatások. S ezeket közeli halálának sejtelmével szenteli meg a
                        nagy apostol e szavakban:
                  </p>
				<p>
                     - Mert én immár megáldoztatom és az én halálomnak ideje közel
                        vagyon.
                  </p>
				<p>
                     Akkor vitték a nagy apostolt a kegyetlen Nero császár elé
                        másodszor, mikor e levelét megirta. E szavak sok egyházi szent beszéd
                        alapigéjét képezik hazánkban. Az öreg lelkészek, ha halálukat érzik vagy
                        nyugalomba vonulnak s hiveiktől elbucsuznak: gyakran használják e
                        szavakat.
                  </p>
				<p>
                     Ez volt alapigéje Hencsey szent beszédének is. Olyan szomoru
                        szó ez: Az én halálomnak ideje közel vagyon. Öregtől is szomoru, hát még
                        fiataltól.
                  </p>
				<p>
                     Midőn hazájának földén utolsó szent gyülekezetét tartotta
                        Hencsey: végig borongott lelkén a sejtelem, hogy ő sem e földet, sem azokat,
                        kik e földön az ő lelkének társai, többé nem fogja látni soha. Talán azért
                        választotta a nagy apostolnak eme bölcs és bánatos szavait. Talán érezte,
                        hogy ő most örökre bucsuzik. Talán azt is érezte, hogy távozásával megbomlik
                        a szent gyülekezetnek eddig oly szépen virágzott lelki egyetértése.
                  </p>
				<p>
                     Fehér kendővel leteritett kis asztal mellett állott. Előtte a
                        szent könyv, arra tette imára kulcsolt kezét s mikor az utolsó igét
                        felolvasta: szavait elfojtotta zokogása. Ott voltak a gyülekezetben az
                        asztal körül Béla József, Nipp Anna, Magyar Ferencz és Magyar Francziska,
                        Halna János, a két Bámer testvér, Kropacsek János nejével, Denkel János és
                        Terézia nővére, Klein és mások is többen. Hencsey szavai mindenki szeméből
                        kisajtolák a könyeket. A zokogás hangjai betölték a kis homályos szobának
                        üregét. A gyülekezet tagjai sirva borultak egymásra s némán rebegték el az
                        imát, mely az urvacsorát előzte meg.
                  </p>
				<p>
                     Minő különös jelleme a keresztyén vallásnak a szomoruság!
                        Érzékeny lelkü emberek hányszor fakadnak könyre az isteni tiszteletek alatt.
                        Valami bánatos komorság vonul végig az uj-szövetségi szentirás összes
                        könyvein. Mintha csakugyan siralom völgye volna a földi élet a boldogság nem
                        volna másutt csak a túlvilágon. A keresztyénségnek még szentegyházai is
                        homálylyal és árnyékkal teljesek. Pedig a hellen és római istentiszteletek
                        csapongó örvendezéssel teljes szertartásokat is ismertek. A magyar
                        ősvallásnak is voltak áldomásai. A keresztyén egyház nagy szervezői az első
                        századokban nagy tévedéseket követtek el. Jézus tanaiból más is következik,
                        nemcsak a szent bánat és kegyes szomoruság.
                  </p>
				<p>
                     Az első keresztyének is kis emberek és szegény emberek voltak.
                        Illett hozzájuk a komolyság és a könyező szeretet. Kis emberek és szegény
                        emberek a nazarénusok is. Igazi példák erre Hencsey és társai is.
                  </p>
				<p>
                     A vallásnak mennyei szelid vidámsága csak akkor tért vissza
                        sziveikbe, midőn az Urnak szent vacsoráját kenyérben és borban magukhoz
                        vették. A megváltó önfeláldozásának emlékezete, az üdvözülés boldog
                        reménysége szelid mosolylyal vonta be az előbb még siró arczok vonásait. Ama
                        »szent csók«, mely egyetlen családdá olvasztá össze a kis felekezetet, volt
                        az utolsó cselekmény, melylyel az isteni tiszteletet bezárták s melylyel
                        társaitól Hencsey örökre elbucsuzott.
                  </p>
				<p>
                     Az isteni tisztelet befejezése után a férfiak közül többen ott
                        maradtak s késő éjszakáig együtt beszélgettek.
                  </p>
				<milestone n="2" unit="endSubChapter"/>
				<milestone n="3" unit="startSubChapter"/>
				<p rend="head">
                  III.
               </p>
				<p>
                        (
                        Mit felel a tüzes
                        barát
                        Hencsey
                         h
                        i
                        tvall
                        ó
                         könyv
                        é
                        Hen
                        cs
                        ey megy a maga ut
                        ján
                        . - K
                        é
                        sz
                        ülő
                        d
                        é
                        s az utols
                        ó
                         utra.)
                  </p>
				<p>
                     A következő napon, junius 1-én Hencsey utnak indult s utoljára
                        tette meg az utat, mely Pestről Szent-Péter-Urba vezetett.
                  </p>
				<p>
                     Szinte csodálatos, talán hihetetlen is, hogy Hencsey pénz
                        nélkül oly hosszu utazásra oly gyakran vállalkozott. Pesttől az ő
                        szülőföldje több mint kétszáz kilométer távolság. A vasut korában most
                        pénzes embernek az út könnyüség, három-négy órai időtöltés, de hajdan és
                        pénztelen embernek három-négy napi erős gyaloglás.
                  </p>
				<p>
                     De az ifjuban mély meggyőződések s szilárd elhatározások
                        lángoltak. Unalmassá se válhatott semmi utja, minthogy lelke nagy
                        gondolatokkal s erős érzésekkel volt tele. Segitséget is kapott az útban
                        rendszerint. Pest és Fehérvár közt élénk volt a kocsiközlekedés. A magyar
                        paraszt ember, ha kocsija könnyü teherrel volt, szivesen felvette kocsijára
                        a fáradt utast s nem kért s nem fogadott el érte fizetést, legföljebb
                        valamely útszéli csárdában egy iczcze bort, melynek ára akkor 10, vagy
                        legföljebb 12 fillér volt.
                  </p>
				<p>
                     Ez utjában Hencsey fölkereste még egyszer a tüzes barátot s
                        kérte tőle vissza a kéziratos könyvet, melyet birálat vagy legalább
                        áttekintés végett nála hagyott. De Gasparich most még nem akarta örömest
                        visszaadni a kéziratot. Azt mondta, még nem ért rá kedve szerint
                        áttanulmányozni s különben is több megjegyzése lesz, melyeket levélben közöl
                        majd Hencseyvel. Hencsey könnyü szerrel nyugodott meg a feleletben. A
                        kézirat megvolt már külön két példányban is. Az egyik Kovács Józsefnél
                        Nemesfaluban, a másik Bámer Ferencznél Pesten.
                  </p>
				<p>
                     Alig volt otthon Hencsey egy hétig, a tüzes barát levele már
                        eljutott hozzá.
                  </p>
				<p>
                     E levél junius 10-én kelt és sok tekintetben rendkivül érdekes
                        eszméket tartalmazott. E levél különös világot vet arra a felfogásra, melyet
                        a tüzes barát önmagában az uj felekezet iránt táplált és talán ama
                        messzeható tervekre is, melyeket az alakuló uj felekezethez kötött.
                  </p>
				<p>
                     Lényegtelen részeinek elhagyásával a levél következőleg
                        hangzik:
                  </p>
				<p>
                     - Édes fiam, - irja Gasparich, - a te tudományodban és azok
                        tudományában, a kik veled egy véleményben vannak, két nagy fogyatkozást
                        veszek észre, melyet ha meg nem igazitasz, te ugyan önnön lelki
                        boldogságodat megszerezheted, de arra nem számithatsz, hogy az emberiség
                        nagy része a te hiteddel higyje s a te vallásoddal vallja az istent és annak
                        mindenható erejét. És ha e fogyatkozások fentartatnak: hited csak addig él,
                        mig te és ismerőseid élnek, de tovább nem.
                  </p>
				<p>
                     - Te édes fiam, a vallás titkait csak annyiban akarod
                        megismerni, a mennyire azokat a gyarló emberi elme felfoghatja. Pedig
                        elgondolhatnád, hogy az emberi lélekben is vannak oly tulajdonságok és
                        tünemények, a melyeknek nyitjára és földeritésére talán soha el nem
                        juthatunk. Hát még az isteni létezésben, hogy ne volnának?
                  </p>
				<p>
                     - És a szentirás szavainak és tételeinek megértésére és
                        megmagyarázására is erőtlen a mi elménk, mert azok az isteni kijelentésnek
                        kifolyásai; - tehát azokat csak az értheti igaz jelentőségükben, kinek
                        lelkére az isteni kijelentés épen ugy kitöltetett, mint az apostolok és
                        évangyélisták lelkére, a kik ezeket nékünk megirták és hátrahagyták.
                  </p>
				<p>
                     - Ha pedig te azt gondolod, hogy te istennek e czélra való
                        kiválasztottja vagy - de hátha más is azt gondolja és utoljára mindenki ugy
                        vélekedik és mindenki másként magyarázza a szentirásnak szavait: ki tesz
                        akkor a nyavalyás emberek között igazságot? Olyan keresztyén felekezet
                        pedig, melynek minden hivő lelke másként hisz és vélekedik, sokáig fenn nem
                        állhat.
                  </p>
				<p>
                     - Azon kivül gondold meg édes fiam, hogy a közönséges
                        anyaszentegyház nemcsak hitből és kegyes életből áll, hanem a hivőknek
                        egymáshoz való keresztyéni viszonyából is. A hol pedig sok hivőnek mind a
                        földi életben, mind a más világra való készülődésben egymás mellett
                        békességesen és egyetértésben kell lenni, ott kell lenni előljáróknak. És az
                        előljárók kezében kell lenni törvénynek és hatalomnak, melylyel a
                        gyöngeséget istápolhassák és az egyenetlenséget eltávoztassák. Ki parancsol
                        ti nektek? Ki uralkodik ti köztetek? És ki hirdeti ti előttetek istennek
                        igéjét? Hol van az a kapocs, mely nálatok az ország egyik részét a másikkal
                        s egyik világi birodalmat a másikkal összekösse?
                  </p>
				<p>
                     - Azt mondtad nekem, a gyülekezetekben mindig találkozik
                        valaki, ki istentől az ő lelkében világosságot nyer. De hátha nem
                        találkozik? Hátha az isten egyet se tart méltónak arra, hogy felvilágositsa:
                        mire való akkor a gyülekezet?
                  </p>
				<p>
                     - Az igaz édes fiam, hogy a világnak rendje már megbomlott és
                        hogy az anyaszentegyház se képes már se önmagán, se a világon, se a lelkeken
                        uralkodni. De ne felejtsd el, hogy mind e világnak, mind az egyháznak
                        kezében nagy hatalom van és mig ez le nem győzetik, addig a veszedelmeket
                        elháritani nem lehetséges.
                  </p>
				<p>
                     - A hatalmat pedig csak hatalommal lehet legyőzni. Te pedig
                        rosszul vélekedel, ha azt hiszed, hogy a hatalmat a sokasággal megnyerheted;
                        mert nem a sokaságban van az erő, hanem a sokaság egyetértésében, és az
                        egyetértéshez nem elég csak a hitnek mélysége, hanem ahhoz szükséges az is,
                        hogy legyen a sokaságnak törvénye, mely uralkodjék és előljárója, a ki
                        parancsoljon.
                  </p>
				<p>
                     - Én, édes fiam, ekként vélekedem és bármennyit gyötrődtem is,
                        semmi hasznát sem látom se te rád, se az én lelki czéljaimra nézve annak,
                        hogy én is köztetek legyek, ha még egy lépéssel előbbre menni nem
                        akartok.
                  </p>
				<p>
                     Ekként hangzanak a tüzes barát sorai.
                  </p>
				<p>
                     E sorok világosan mutatják, hogy a barát meglehetős gyakorlati
                        felfogást tanusitott az uj felekezet életének megbirálásában. Részint a
                        történelmi egyház hitelvi alapjából, részint a czélszerüség emberi
                        bölcseségéből indult ki birálata. Ily felfogással se Jézus az emberiséget,
                        se Mohamed a sémi és turáni fajokat nem vitte volna át uj hit világába. A
                        hitnek erősebbnek kell lenni az emberi bölcseségnél. Más az egyik, mint a
                        másik.
                  </p>
				<p>
                     Soraiból nem tünik ki világosan, mit értett e szavak alatt: »az
                        én lelki czéljaim« s mit értett az alatt, hogy Hencsey még egy lépéssel
                        menjen előbbre.
                  </p>
				<p>
                     Valószinüleg azt, hogy Hencsey ne maradjon meg a hitnek és
                        vallásnak érzelmi körében, hanem törekedjék egyházat is szervezni s annak
                        minden szükséges és czélszerü intézményét megalkotni. Sok elégedetlenség
                        volt már a tüzes barátban. Álmodozhatott ő arról is, minő megbecsülhetetlen
                        hatalmi eszköz lenne egy vallásos alapon támadó s az alsó néposztályok
                        tömegeit felölelő titkos vagy nyilt egyházi szövetség a romladozó társadalom
                        összedöntésére s a romok tetején uj világnak megteremtésére. Ki lehetne e
                        szövetségnek igazi lelke, ha nem ő? Ki más lehetne ennek vezére, főpapja,
                        dicsősége, ha nem épen ő? A tüzes barát későbbi élete s halála bizonyitja,
                        hogy lelke terhes volt a nagyra törekvéssel. Nem önzésből, hanem vele
                        született nemes szenvedélyből.
                  </p>
				<p>
                     Bármiként gondolkodott azonban a tüzes barát, annyi bizonyos,
                        hogy ekkor még eszméi rendezetlen tünődést, törekvései alaktalan vágyakat
                        képeztek és soraiból ép ugy kitünik a történelmi, egyházuralmi és merev
                        hitelvi álláspont védelme, mint a mélyreható egyházi és társadalmi
                        forradalom általános elmélete.
                  </p>
				<p>
                     Hencsey felelete Gasparich levelére nem jutott birtokomba.
                  </p>
				<p>
                     Hencsey a maga álláspontján e levélre könnyen felelhetett s az
                        a tény, hogy ő útjából csak egy kissé is félre nem tért, mutatja, hogy a
                        tüzes barát érvei rá semmi hatást nem gyakoroltak. Nem is
                        gyakorolhattak.
                  </p>
				<p>
                     Az ő eszménye nem a hatalom volt, hanem a hit és kegyes élet
                        ösvényén való üdvözülés s ő az egyházat és társadalmat nem romba dönteni,
                        hanem javitani akarta - talán öntudatlanul és igénytelen tehetséggel, de
                        minden esetre szent igyekezettel.
                  </p>
				<p>
                     Talán nem is felelt Gasparich levelére. E levélnek hátán
                        Hencsey kezeirásával egy kis jegyzet áll e négy szóból: 89-ik zsoltár 35-ik
                        vers. Ki a szentirásban ez idézetnek utána néz, e szavakat találja meg:
                  </p>
				<p>
                     - Nem rontom meg az én szövetségemet és a mi kijött az én
                        számból, el nem változtatom.
                  </p>
				<p>
                     Nagy elszántságot, de nagy lelki nyugalmat is jelentenek Dávid
                        királynak e szavai. Hencseynek méltán juthattak ezek eszébe. Ha felelt a
                        tüzes barátnak, feleletében ott lehetett ez a kijelentés.
                  </p>
				<p>
                     Hencsey gyöngéd figyelemmel s lehető kimélettel adta apjának
                        tudtára azt az elhatározását, hogy külföldre akar menni s a külföldön levő
                        hitrokonokat meg akarja látogatni. Megmutatta s megmagyarázta az öregnek
                        Fröhlich egyik levelét, melyet Denkelhez intézett s melyben nagy
                        szivességgel hivja ki őt magához. Imre fia miatt se legyen apjának
                        aggodalma. Igaz, hogy belépett az uj felekezetbe, de keresztségre még nem
                        bocsátották s ha megkeresztelik is, külföldre nem fog menni s közel marad az
                        apai házhoz. Legföljebb még vándorolni fog rövid ideig. S aztán végkép
                        elbujdosni ő se akar. Hazáját és hitfeleit ő se akarja örökre elhagyni. Az ő
                        lelke őt is visszavonja. Más iparos legény is elmegy külföldre. Sokkal
                        messzebbre is elmennek, mint Svájcz. Elmennek Párisba, Londonba, néha még a
                        tengeren túl levő világba is s mégis visszajönnek. Ő is visszajön minél
                        előbb, de a jövő tavaszra minden esetre. A jó isten oltotta ezt a vágyat
                        szivébe. Ő parancsol, senki más. A mit a jó isten elvégez: abban apjának is
                        kész szivvel meg kell nyugodni.
                  </p>
				<p>
                     Közbejött Kovács József is, a ki gyakran átlátogatott
                        Hencseyhez. Ezen kivül Lajos egyik vasárnapra áthivatta
                        Nemes-Káptalan-Tóthiban lakó bátyját is s ez is le törekedett az öreget
                        ellenzéséről beszélni. Végre sikerült is. Az öreg kovács megjuhászodott s
                        utóbb jó szivvel beleegyezett Lajos fia távozásába, sőt még azt sem
                        ellenezte, hogy Imre fia is elkisérje bátyját Bécsig.
                  </p>
				<p>
                     Volt az öreg Hencseynének Szent-Péter-Urban egy távoli rokona s
                        annak egy csinos férjhez menő lánya. Hencsey csak Julinak nevezi levelében.
                        Saját szive sugallotta-e neki, vagy az apa biztatta föl: ez a lányka is
                        marasztotta Hencseyt. Édes szóval, könyező szemmel s talán nem is csupán
                        rokoni szeretettel marasztotta.
                  </p>
				<p>
                     Hencsey igy emlékszik e jelenetről:
                  </p>
				<p>
                     - Azt is mondotta pedig az én szeretett hugom, hogy hátha az
                        isten ugy rendelte, hogy együtt éljünk, együtt haljunk, elmegyek-e mégis
                        messze földre? Megnyugtattam, a mint erőmtől tellett. Megmondottam neki,
                        hogy az ő szerelme hervadó, az én lelkem pedig hervadhatatlan szerelemmel
                        van tele az én Ur Jézus Krisztusom iránt, nyugodjék meg ő is abban, a mi
                        elvégeztetett. Haza vezérel engem még az Isten.
                  </p>
				<p>
                     A női lélek gyöngéd vonzalma se inditotta meg.
                  </p>
				<p>
                     A mint apja beleegyezését megnyerte: rögtön irt Béla Józsefnek,
                        ki akkor, mint már emlitettem, Liptó vármegyében Király-Lehotán volt
                        rokonainál. Tudósitotta arról, hogy a külföldi útnak most már semmi akadálya
                        nincs s hogy ő junius végén már Bécsben lesz a szállón vagy valamely
                        műhelyben.
                  </p>
				<p>
                     Az útrakészülés néhány napot vett igénybe. Meglátogatta
                        Kovácsékat, meglátogatta a keszthelyi ismerősöket és hiveket és mindazokat,
                        kik Keszthely körül a hegyek közt elszórtan tanyáztak és hozzá
                        ragaszkodtak.
                  </p>
				<p>
                     Bármily örömmel gondolt arra, a mikor ő Fröhlichhel,
                        Debrunerrel, Kochhal, a levelekből már jól ismert Svájczi testvérekkel fog
                        személyesen találkozni, mégis minél inkább közeledett az elválás napja,
                        annál nagyobb szomoruság lepte meg lelkét. Mintha előre érezte volna az
                        örökre való elválásnak sejtelmeit.
                  </p>
				<p>
                     Borus kedélylyel bucsuzott el kisded szülőházának tájától,
                        gyermekkorának édes emlékeitől, sőt az emlékek oly élénken tolultak lelke
                        elé, hogy egy szép somfabokrot, mely a falu mellett egy domb oldalában
                        virult, kétszer is meglátogatott.
                  </p>
				<p>
                     - Mikor kis gyerek voltam, sokat heverésztem ennek árnyékában.
                        Alig tudtam tőle elválni.
                  </p>
				<p>
                     Igy ir.
                  </p>
				<p>
                     Könnyezve bucsuzott el a helybeli plébánostól. Jegyzetemből ugy
                        látom: Baranyay volt a neve. Még Páhokra is átment s még az ottani uj papnak
                        is elmondta, hogy az Isten áldja meg.
                  </p>
				<p>
                     Junius 22-re szerdai napra lett az indulás elhatározva s ő e
                        napon Imre öcscsével meg is indult. Korán hajnalban indultak el
                        Zala-Egerszeg felé s a fölkelő nap már a rádi határban érte őket.
                  </p>
				<p>
                     Az előző napon nem ment át Kovácsékhoz. Valami akadály jött
                        közbe, vagy talán édes anyja nem engedte, hogy az utolsó napon is távol
                        legyen. De azt még se mulasztotta el, hogy levélben ne vegyen tőlük bucsut
                        utoljára.
                  </p>
				<milestone n="3" unit="endSubChapter"/>
				<milestone n="4" unit="startSubChapter"/>
				<p rend="head">
                  IV.
               </p>
				<p>
                        (
                        Hencsey lev
                        é
                        lben bucsuzik Kov
                        á
                        cs
                        é
                        kt
                        ó
                        l. - B
                        é
                        csbe
                        é
                        r
                        é
                        s műhelybe
                        ál
                        B
                        ámer levele.
                         - A l
                        á
                        nczhid alapk
                        ö
                        v
                        é
                        nek let
                        é
                        tele.)
                  </p>
				<p>
                     Levele jun. 21-én kelt Szent-Péter-Urban és igy szól:
                  </p>
				<p>
                     - Kedves atyámfia, tudtodra kivánom adni, hogy az én kivánságom
                        annyira beteljesedik, hogy szivem hálaadásra gerjed isten előtt. Hozzád ma
                        át nem mehettem és nem is mehetek; ezt eléggé fájlalom, de tudja az isten,
                        hogy én titeket szeretlek. Nem kell nektek elszomorodni, sőt inkább az
                        istennek kötelesek vagytok ti is hálát adni.
                  </p>
				<p>
                     - Örüljetek a ti szivetekben, hogy az isten utat nyitott nekem
                        ama messze földön lakó atyafiaknak meglátogatására s kérlek inkább, hogy
                        valamint én érettetek imádságomban naponként isten előtt megjelenek, ugy ti
                        se felejtkezzetek el érettem imádkozni, hogy legyen az én utam szerencsés,
                        mely ha isten segitségével végbe mehet és egészségesen hozzátok
                        visszatérhetek, hiszem, hogy az Ur Jézus Krisztus által ez nektek örömötökre
                        válik.
                  </p>
				<p>
                     - Csak arra intlek benneteket, hogy jól vigyázzatok s a hitben,
                        melyet Isten szivetekben feltámasztott, megmaradjatok s azon hit is bennetek
                        megmaradjon. Az Ur Jézus évangyéliumának követésétől semmiféle nyomoruságban
                        és szenvedésekben el ne álljatok. Ez legyen élteteknek utolsó órájáig a ti
                        zászlótok, mely zászló, mondom néktek, bevezet az Isten országába.
                  </p>
				<p>
                     - Kis gyermekeidet pedig, a mint mondottam, el ne hanyagold,
                        hanem tanitsd őket szorgalmasan, hogy ne nőjjenek föl bután, hanem
                        Isten-félelemmel, mely a bölcseségnek kutfeje. Ezek után maradok az Ur Jézus
                        Krisztusban atyátokfia.
                  </p>
				<p>
                     Ki az idegentől e szavakkal vált el, minő megható lehetett
                        annak bucsuja az öreg jó szülőktől. Az a bucsu, mely köztük az utolsó
                        találkozás volt.
                  </p>
				<p>
                     Utazásuk gyalogszerrel történt, a hogy illett s a hogy szokásos
                        volt. Batyujokat is maguk hurczolták.
                  </p>
				<p>
                     Pénze meglehetősen volt, már tudniillik az ő szerény igényeihez
                        s szokott pénzviszonyaihoz képest. Kovácstól öt forintot, Ferencz bátyjától
                        három forintot s anyjától is néhány forintot kapott az akkor divatozó ezüst
                        huszasokban. Imre öcscse is el volt látva eléggé.
                  </p>
				<p>
                     Utazásuk öt napig tartott s junius 27-én szerencsésen Bécsbe
                        érkeztek, hol a szállón azonnal bejegyeztették magukat. Julius elsejére már
                        mind a kettőnek volt műhelye, a hol munkába állhatott.
                  </p>
				<p>
                     Béla József csak julius 4-én ért Bécsbe. Ő Liptóvármegyéből
                        jött, utjába esett Pozsony, ott Likhardust és Rajkit fölkereste s velük
                        eltöltött egy napot. Valószinü, hogy Ihász Gyurihoz is átrándult, ki akkor
                        Sopronban tartózkodott. Erre is kellett két-három nap.
                  </p>
				<p>
                     Első levele Bécsből igy szól Kovácsékhoz.
                  </p>
				<p>
                     - Örvendek szivemben és hálát adok az istennek, hogy megengedte
                        érnem azt az órát, melyben tudósithatlak titeket, hol és mikéntlétünkről. -
                        Midőn ide ért József atyánkfia, - Béla Józsefet érti, - elébe terjesztettem
                        a ti hozzánk való szerelmeteket és a ti bőséges alamizsnálkodástokat.
                        Hálákat adott az Istennek, hogy a ti sziveteket azon jóságos cselekedetekre
                        gerjesztette, melyekhez hasonlókat olvasunk a szentirásban a régi
                        atyafiakról. Erre tovább is ébresztelek benneteket, hogy nem épen a mi
                        számunkra, hanem az isten mindenféle szegényeinek számára, kik oltár gyanánt
                        állanak mi előttünk, a ti istentől nyert vagyontokból alamizsnálkodjatok,
                        hogy az isten áldása viszont ti rajtatok is bőségesen uralkodjék. - Mi, ha
                        isten engedi, a mint mondottam és a mint hí az én lelkem, ki fogunk menni a
                        Helvécziabeli atyafiakhoz, a mint csak költséget tudunk munkánk által
                        szerezni.
                  </p>
				<p>
                     - Utra való kis pénzünkből se költöttünk sokat, a melyet
                        magunkkal hoztunk. Isten megsegitett.
                  </p>
				<p>
                     Igaz, hogy alig került egy forintjukba az öt napig tartó bécsi
                        út. Ennivalót legalább is öt-hat napra valót vittek magukkal. A szülői ház s
                        a jó anya el nem engedte volna a kenyeret, kalácsot, sódart, füstölt
                        szalonnát és sós pogácsát. Hajdan rövid útra se indult ki Magyarországon
                        senki, hogy tetemesen ennivalót ne vitt volna magával.
                  </p>
				<p>
                     Azon a papiron, melyen Hencsey irta levelét, Béla Józsefnek is
                        van utóiratként egy levele, mely azonban csak kegyes elmélkedéseket
                        tartalmaz s benne egyébként semmi adat nincs. Általában, mikor Hencsey és
                        Béla együtt voltak, ez utóbbinak minden egyénisége, minden kezdeményező
                        képessége elveszett. Nem ismert nagyobb kötelességet, nemesebb feladatot,
                        mint Hencseyt árnyékként követni, annak visszhangja lenni s szelidségét,
                        tudományát, lelkesülését, rajongását elsajátitani és mindenben annak
                        nyomdokain járni.
                  </p>
				<p>
                     Sajátságos ez. Vele érzett és vele gondolkodott. Se kicsiny, se
                        nagy dolgokban vele soha nem ellenkezett. Ellenében, irányában egész
                        önállóságáról teljesen lemondott. Boldog volt, ha elismerését megnyerhette s
                        szerencsétlennek tartotta magát, ha netalán szemrehányásra okot
                        szolgáltatott.
                  </p>
				<p>
                     E tünemény is Hencsey roppant hatalmát mutatja, melylyel a
                        gondviselés társai fölött őt felruházta. E hatalom nem állhatott másból,
                        mint lelki fenségből, mely belőle mindenkire sugárzott.
                  </p>
				<p>
                     Béla József elvégre önállón gondolkodó és cselekvékeny lelkü
                        férfiu volt. Mérhetlenül nagyobb külső eredményeket ért el, mint Hencsey.
                        Mikor Hencseyt a halál elszólitotta mellőle, fáradhatlannak bizonyult s erős
                        kézzel tartotta fenn a kapcsot a hazai és a külföldi rokon felekezetek
                        közt.
                  </p>
				<p>
                     Sőt képes volt nem mindennapi hősiességre is. Mikor jóval
                        később már az osztrák kényuralom alatt a pesti rendőrség faggatni s
                        lassanként üldözni kezdte a nazarénusokat, mikor gyermekeiket erőszakkal
                        elszedeté, magukat kihallgatásokra idézgeté s börtönnel és kiutasitással
                        fenyegette: Béla azok egyike volt, kik rendületlenül állták ki a hatalom
                        merev tekintetét. Ez már 1850-ben volt. Se megijedni nem tudott, se
                        meghátrálni soha nem jutott eszébe. Erős volt, mint rég elhunyt mestere és
                        barátja.
                  </p>
				<p>
                     De térjünk vissza az elejtett fonálhoz.
                  </p>
				<p>
                     Mihelyt Hencsey Bécsben állandó műhelybe állhatott s a szállót
                        elhagyhatta, maga és öcscse számára akként fogadott lakást, hogy velük
                        együtt ott Béla József is megférhessen. E lakás az uj Wiedenen, egy akkor
                        ugynevezett szabad házban, németül: im freien Hause, volt. Házi gazdájuk
                        Mikoda Tádé nevü rajztanitó, ki azonban nem volt hitrokonuk. Hencsey ide
                        kérte leveleit czimeztetni.
                  </p>
				<p>
                     Ő különben, mint fönt idézett levelében emliti, csak addig
                        akart Bécsben maradni, mig itt magának svájczi utjára egy kis költséget
                        szerezhetett. Erre azonban egészen három hónapot kellett forditania. Ugy,
                        hogy ő szeptember vége vagy október eleje előtt innen ki nem
                        mozdulhatott.
                  </p>
				<p>
                     Bécsben a munkabér viszonyok jobbak voltak, mint Pesten. Ott az
                        élelmezésen, lakáson, mosáson, apró költségen kivül a lakatos legény szépen
                        megtakarithatott másfél váltó forintot naponként, a mi a mai pénzérték
                        szerint egy korona és 26 fillér, áruérték szerint pedig kétszer annyinál is
                        több. Három hónapi munka és takarékosság után Hencsey mintegy hatvan ezüst
                        forinttal indulhatott Svájcz felé.
                  </p>
				<p>
                     Ennyi pénz kellett is.
                  </p>
				<p>
                     A Bécsen túl nyugatra fekvő országokban már hatóságilag volt a
                        vendégszeretet szabályozva. Ott úton, útfélen, boglyák tövében, kerti fák
                        árnyékában ismeretlen utazó nem huzhatta át az éjszakákat. Ingyen hálóhelyet
                        se adott senki. Rendőri felügyelet volt mindenütt s fizetni kellett
                        mindenért. Igaz, hogy a segitő intézetek ott is megvoltak a vándorló iparos
                        legények számára.
                  </p>
				<p>
                     Időközben Pozsonyból Bécsbe jött át Likhardus József is, ki itt
                        szintén munkába állott. Likharduson már itt mutatkoztak a korhelykedési
                        hajlam előjelei, de Hencsey erkölcsi hatása alatt még Likhardus is jó fiu
                        maradt. Ennek megjövetele után gyakran tartottak isteni tiszteletet s
                        gyakran vettek urvacsorát. Mindig Hencsey volt a tanitó.
                  </p>
				<p>
                     Téritésre nem igen volt idejök, mert egész erejükkel
                        munkájuknak éltek, hogy minél előbb szabadulhassanak s czéljukat minél előbb
                        elérhessék. Hencsey ezen kivül sok irányu levelezéssel is el volt foglalva s
                        szorgalmasan gyakorolta magát a német nyelv tanulásában, melyre Bécsben is
                        szüksége volt. Sikerült neki mégis egy Czápári nevü magyar ifjut, ki
                        ideiglenesen Bécsben volt, megtériteni.
                  </p>
				<p>
                     Augusztus végén kapott Bámer Ferencztől Pestről levelet. Bámer
                        az öreg Nipp Annának volt az üzletvezetője, de időnként a budapesti
                        lánczhidi munkálatoknál is dolgozott. Önsorsáról s némely pesti dolgokról
                        küldött jelentést Hencseynek.
                  </p>
				<p>
                     - Fölserkentett - irja Bámer - a te leveled, minekutána téged a
                        mindenható isten az ő szent igéjének hirdetésére rendelt és minden nagy
                        lelki tehetségekkel felruházott, hogy a mi szomorodott sziveinket
                        megvigasztalnád. Most is a te leveled nélkül édes atyámfia, mely e hónap
                        elején volt irva, az én erőm sokkal lankandtabb volna, mintsem hogy az ur
                        szerelmében munkálkodhatnám.
                  </p>
				<p>
                     - A mi pedig azon könyvet illeti, melyet te édes atyámfia nálam
                        hagytál, hogy azt én leirnám és Kovács atyánkfiának Nemesbe elküldeném, erre
                        nézve tudósitlak, hogy irásban naponként szorgalmatoskodom, a mennyire
                        gyönge erőm engedi. Leirtam már a hatodik részt, a mely szól »A külső
                        templomról és Czeremóniákról« és a hetedik részt, a mely szól a »Szent
                        miséről«. A többi részt pedig mind egész a tizenkettedik részig rövid időn
                        bevégzem és a mint meghagytad, József atyámfiának elküldöm.
                  </p>
				<p>
                     - Sorsom felől, szerelmes atyámfia, csak annyit irhatok, hogy
                        én öreg nénénkkel az istennek szent kegyelmében most is csak ugy vagyok,
                        mint eddig voltam. Se a műhelyt még át nem vettem, se pedig meg nem
                        feleségesedtem, a mint az én lelkemben régen szándékoztam, de feleséget nem
                        mutatott még az Ur. Hanem egészséggel megáldott és ezért legyen hála ő szent
                        felségének.
                  </p>
				<p>
                     - Ama Véber Katalin néne, ki az urnak kegyelméhez és
                        Krisztusnak évangyéliumához már akkor hajlandónak mutatkozott, mikor te,
                        édes atyámfia, itt voltál és vele beszéltél, mind inkább szorgalmatoskodik
                        az üdvösség tudományában és él bennünk a hit, hogy a szent gyülekezetnek
                        igaz lélekkel való tagja lesz az Ur Jézus Krisztusnak segitségével.
                  </p>
				<p>
                     - Tudtodra adom, hogy a lánczhidnak talpköve rémitő világi
                        pompával ezen hónapnak 24-ik napján letétetett. Ő felségének bátyja, a
                        Palatinusnak testvérje, főherczeg Károly már előtte való nap Pestre lejött
                        és midőn a talpkő délután letétetett, az ország mágnásainak jelenlétében ő
                        is ott volt. Az egyedül való istennek bölcs rendeléséből én is ott voltam és
                        az urhoz fohászkodtam és az ur azon gondolatot támasztá az én szivemben,
                        hogy ime, valamint e sokaság itt a folyó viznek és a haboknak fenekén a
                        hidnak fundamentumát megveti, hogy ezen egyik partról a másikra veszedelem
                        nélkül lehessen járulni: azonképen az isten is te általad és mindnyájunk
                        által az Ur Jézus Krisztus evangéliomának fundamentumát ujra fölveti, hogy
                        biztos utat készitsen, melyen ama mennyei üdvösségre lehessen eljutni. - És
                        hogy valamint a habok nem ártottak a talpkőnek, ugy a sátánnak gonoszsága és
                        az embereknek vaksága is a mi szent gyülekezetünknek ártalmára nem lészen
                        soha.
                  </p>
				<p>
                     - Volt pedig ott egy mágnás, a kiről azt mondták az emberek,
                        hogy gróf Széchenyi István volna és ez kérdezi egy munkás embertől, hogy
                        tudja-e, hogy ez a talpkő, mely a fenékre letétetett, mit fog tartani. És az
                        ember azt felelte, tudja, hogy a hidat fogja tartani. És arra az a mágnás
                        igy szólott: ez az első kő, mely azt fogja tartani, hogy az országban a
                        törvény előtt mindenki egyenlő legyen. Ez szép egy mondás vala.
                  </p>
				<p>
                     - Az egyedül való bölcs istennek és a mi üdvözitő urunknak
                        legyen dicsőség, hatalom és tisztesség mindörökké. Maradok a te szerelmes
                        hív atyádfia az urban.
                  </p>
				<p>
                     Ki hinné, hogy az egyszerü, tanulatlan mesterlegényekben egykor
                        ily mély érzelmek s ily magas gondolatok fakadtak.
                  </p>
				<p>
                     A
                        budapesti
                      lánczhid a világ legszebb és legnagyobb függő hidjainak
                        egyike. Nagyságát tekintve bizonyára a legszebb. Művelt ember meg nem
                        nézheti a nélkül, hogy remekművi szépségei bámulatba ne ejtsék őt. Két
                        kőoszlopa a folyam közepén a világ legragyogóbb diadalkapui közé
                        tartozik.
                  </p>
				<p>
                     A Duna itt igen mély. Akkor még a viz alatt nem vasboritékkal
                        dolgoztak. Három soros czölöpkeritést sulykoltak le a hidoszlop helyén
                        óriási fenyőszálakból, a sorok közeit agyaggal kitömték s aztán a kerités
                        belsejéből a vizet kiszivattyuzták. Igy nyertek a nagy folyam tolongó árjai
                        közt a fenéken száraz területet. Ezen vetették meg a hidoszlopok
                        alapjait.
                  </p>
				<p>
                     Itt volt az alapkő ünnepe. Itt jelentek meg a magas és
                        legmagasabb uraságok csillogó diszes öltönyökben. Van erről egy kép is a
                        magyar nemzeti gyüjtemények közt. Az a hid nemcsak műszakilag nagy mű, még
                        sokkal nagyobb mű közjogilag. A magyar nemesség az előtt semmi közterhet nem
                        viselt. Még a hidakon, vámokon, réveken se fizetett dijat. Hatalmas
                        törvényhozási viták után a lánczhidnál állitották fel először az
                        egyenlőséget, mert itt mondták ki, hogy e hidon a nemes ember is csak ugy
                        köteles a hidpénzt fizetni, mint a paraszt.
                  </p>
				<p>
                     Ama nagy képen csak a főherczegek, mágnások és épitő főmesterek
                        arczát és alakját lehet fölismerni. De a közmunkásét nem. Szét a szegény
                        nazarénus lakatos legényét sem, a ki ott dolgozott épen akkor s a ki erről
                        pár nap mulva jelentést tett Hencseynek.
                  </p>
				<p>
                     Bámer ugyan e tájban irt Kovács Józsefnek is.
                  </p>
				<p>
                     - Öreg nénénk - igy irja - öregség miatt gyenge és beteges, de
                        a mellett kész teljes szivéből a világot elhagyni s az örökkévaló nyugalomba
                        átköltözni, melyet a kik élünk, mindnyájan remélünk a mi üdvözitőnk szent
                        pecsétje alatt hitben, reménységben és szeretetben.
                  </p>
				<p>
                     Nipp Anna halála azonban még nem volt közel.
                  </p>
				<milestone n="4" unit="endSubChapter"/>
				<milestone n="5" unit="startSubChapter"/>
				<p rend="head">
                  V.
               </p>
				<p>
                        (
                        Hencsey elindul ut
                        jár
                        a. - Az utaz
                        á
                        si
                         vágy
                        . - P
                        ál
                         apostol k
                        éz
                        művess
                        é
                        A magyar s
                        á
                        tor
                        é
                        s a zsid
                        ó
                        sátor
                        . -
                        Pál
                         apostol p
                        é
                        ld
                        áját
                        k
                        öv
                        eti Hen
                        cs
                        ey.)
                  </p>
				<p>
                     Szeptember hava folytonos és erős munka közben telt el. Hencsey
                        és társai a rendes munkaidőn kivül is dolgoztak, hogy a szükséges uti
                        költséget annál inkább a lehető gyorsan beszerezhessék. Hencsey Imre és
                        Likhardus is szives áldozatkészséggel takaritották meg keresményük
                        fölöslegét, hogy Hencsey és Béla József az uton ne szükölködjenek.
                  </p>
				<p>
                     E hó közepén kapta Hencsey Kovács József levelét, melyben a
                        többi közt igy buzditja őt a levéliró:
                  </p>
				<p>
                     - Kedves, édes atyámfia, Lajos!
                  </p>
				<p>
                     - Köszönöm a te hozzám való szeretetedet, a melyet az urtól
                        vettél irányunkban és köszönöm a te jó, ösztönző szavaidat. Áldjon meg téged
                        az atya, áldjon meg téged a fiu, áldjon meg a szentlélek, ki tégedet az ő
                        szent igazságának hirdetőjévé választott. Vezéreljen téged a te utaidban, a
                        melyben most is ama mennyei Kanaán felé zarándokoskodol, hogy
                        győzedelmeskedhessél az urnak karjai által a te szent igyekezetedben.
                        Kérlek, emlékezzetek meg mi rólunk is a ti naponként való imádságaitokban,
                        mert mi is nagy fogyatkozásban vagyunk, ugy hogy estélenként az álom miatt
                        az imádságra is alkalmatlanok vagyunk.
                  </p>
				<p>
                     Végre elérkezett az indulás ideje, melyet szeptember végére
                        tüztek ki. Az isteni tisztelet bevégeztével lefeküdtek s rövid ideig tartó
                        nyugalom után a négy ifju magyar kézműves érzékenyen elbucsuzott egymástól s
                        Hencsey Lajos és Béla József még napfölkelte előtt kora hajnalban elhagyta a
                        nagy császári várost, mely ugy is csak utjuk közben való ideiglenes tanyájuk
                        volt, hogy átköltözzenek Svájczba, ama bérczes országba, hova lelki rokonaik
                        ölelésére már oly régóta vágyakoztak.
                  </p>
				<p>
                     De hát miért vágyakoztak?
                  </p>
				<p>
                     Mi az a titkos vágy, mi az a szentséges ösztön, mi a léleknek
                        az a kitanulhatatlan rebegése, mely Hencseyt hajtotta, mely nem engedte meg,
                        hogy egy helyben maradjon, mely elzaklatta őt a szülői hajlék édes
                        árnyékából s honának ismert és szeretett tájékiból?
                  </p>
				<p>
                     Jézus is attól kezdve, a mikor a Jordán vizében Keresztelő
                        Jánostól fölvette a keresztséget, egészen a Golgotáig mindig költözött.
                        Bujdosás volt élete, mig szent igéit hirdeté.
                  </p>
				<p>
                     De ne hasonlitsuk ő hozzá Hencseyt. Jézus a napnak örök
                        ragyogása, Hencsey csak felvillanó s eltünő fénynek egyetlen sugára.
                  </p>
				<p>
                     Ott van Pál, a nagy téritő apostol. Vajjon megirták-e már az ő
                        életét? Megirták-e szárazon, tárgyiasan, vallásos ábrándoktól menten?
                        Lehetne-e költőnek szebb alkotása, mint az ő élete?
                  </p>
				<p>
                     Csak bujdosásaira akarok emlékezni.
                  </p>
				<p>
                     Mikor Damaskusban megtér: soha nem szünő, még csak soha nem is
                        csillapuló vágy hajtja őt attól kezdve országokon keresztül. Végig járja a
                        Földközi-tengernek ázsiai partjait. Elkezdi utját Judeában és Sziriában.
                        Folytatja Kis-Ázsia belső tartományain keresztül Czilicziában, Frigiában,
                        Miziában Trójáig és még azon túl is. Átmegy a görög tenger szigeteire. Nincs
                        maradása ott se. Átmegy Maczedóniába és Görögországba. Átmegy utóbb Rómába
                        is. Sok helyütt bántják, sokszor üldözik, kínozzák, halállal fenyegetik,
                        börtönre hányják. És ő még se a nyugalmat keresi, hanem a munkát és
                        fáradságot. Hirdeti az igét, tanubizonyságot tesz Jézus életéről és
                        haláláról s tanitja az uj tudományt. S ha valahol kipihente magát: megy
                        tovább, hogy Jézusban való testvéreit mindenütt láthassa és ölelhesse.
                  </p>
				<p>
                     Ez a csodálatos szent ösztön volt meg Hencseyben!
                  </p>
				<p>
                     Kisértsük meg a mai ember mai nyelvén és mostani felfogása
                        szerint az ő ösztönének megmagyarázását.
                  </p>
				<p>
                     Azt mondaná a mai ember, hogy az, a ki örökké bujdosik: keresi
                        szerencséjét s kerüli a nehéz és rendszeres munkát. Igaz, hogy vannak buzgó
                        kutatók és nagy tudósok, a kik ma is éveken át mindennap életükkel
                        játszanak, de tudományra szomjuhozó lelkük még se enged nekik pihenést. S
                        nem ismernek veszélyt mely utjokban őket visszariaszthatná.
                  </p>
				<p>
                     Pál, a nagy apostol, nem szerencséjét kereste s nem is a
                        kenyérkereső munkát kerülte.
                  </p>
				<p>
                     Ő is kézműiparos volt. Mestersége: sátorkészités. Az ő idejében
                        virágzó iparág volt ez. A vidékbeli emberek nagy része sátorban lakott. A
                        szántóvető s nyájőrző emberek sátor nélkül nem lehettek.
                  </p>
				<p>
                     A Jézus-korabeli zsidó, görög, római és khaldéi mezei lakosság
                        sátorait egész aprólékossággal nem ismerjük. Csak azt tartom bizonyosnak,
                        hogy sátora más szerkezetü volt, mint az ősi magyar cserge-sátor vagy a
                        mostani tatár-sátor.
                  </p>
				<p>
                     A magyar cserge-sátorhoz elég volt három vagy öt sátorfa, egyik
                        végén karó módra kihegyesitve, másik végén kis vaskarikával s kis
                        vaskampóval ellátva. A sátorfákat karikás és kampós végükön
                        összeakasztották, karós végükön a földbe szurták, az ily kúpalaku, hegyes
                        sisak alakú szerkezetet vászonnal beboritották, a kúp tetejére a bőrcsuklyát
                        rátették és készen volt a sátor. Szél, eső, forróság s részben a hideg ellen
                        teljes menedék.
                  </p>
				<p>
                     Az ősi magyar sátort kellő gyakorlatu két ember öt percz alatt
                        el tudta késziteni s egyetlen percz alatt szét tudta szedni. Ilyen sátor
                        készitéséhez külön iparág, külön sátorgyártó mesterség nem kellett. Értett
                        hozzá minden ép kéz-láb ember. A vásznat különben is az asszonyok
                        készitették.
                  </p>
				<p>
                     A zsidók, görögök és rómaiak sátora nem ily egyszerü volt. Az ő
                        sátoruk hasonlitott a mai kalmuksátorokhoz. Efféle sátort eleget láttak
                        őseink is a törököknél a mult századokban. Kalitka-sátornak nevezték.
                        Meglehet, a zsidók leveles sátora is a régi sátorok maradványa. Az előkelőbb
                        zsidók sátora nem is szövettel, hanem bőrrel lehetett bevonva. Bőrsátorban
                        tartották a frigyládát, a mikor vitték magukkal.
                  </p>
				<p>
                     A Jézus korabeli társadalomban tehát jelentékeny iparág volt a
                        sátorgyártás.
                  </p>
				<p>
                     Több jelenség igazolja ezt.
                  </p>
				<p>
                     Pál apostolt például mint sátorgyártót bizták meg a főpapok
                        István vértanu halála után Jézus követőinek üldözésével. Adtak neki hatalmat
                        és megbizó levelet s hivatalos tekintélyt. Ha a sátorgyártás valami alsó
                        rendű foglalkozás lett volna, mint például a mi időnkben a foltozó vargáé
                        vagy az ószeresé: ily különös bizodalommal járó fontos teendőket
                        valószinüleg nem biznak rá.
                  </p>
				<p>
                     Ott van például az Akvila nevü sátorgyártó Korinthusban. Ez a
                        város akkor nagy, művelt, előkelő városa volt Görögországnak. Rómához sokkal
                        közelebb, mint Judea és Sziria; mind Róma, mind Athén nagy műveltségének
                        teljes birtokában. Akvila Pontusz tartománybeli volt; mint iparos onnan
                        költözött Rómába. Ott állitott fel sátorgyártó műhelyt s mikor Klaudiusz
                        császár a zsidókat kikergette Rómából, akkor költözött át Korinthusba.
                  </p>
				<p>
                     Vajjon, ha a sátorkészités valami kezdetleges és jelentéktelen
                        iparág lett volna: az ügyes sátorgyártónak lett volna-e kedve, támadt
                        volna-e ösztöne Ázsiából, a Fekete-tenger mellékéről, a mai Trebizond
                        vidékéről messze nyugat felé Európába, Rómába telepedni?
                  </p>
				<p>
                     Pál apostol azt mondta Milétumban hires bucsubeszéde folyamán
                        az efézusi véneknek:
                  </p>
				<p>
                     - Senkinek ezüstét vagy aranyát vagy ruháját nem kivántam. Sőt
                        inkább ti tudjátok, hogy én magamnak és velem valóknak táplálására az én
                        kezeimmel munkálkodtam.
                  </p>
				<p>
                     Pál tiz országot, sok tartományt, száz várost, sok szigetet
                        bejárt: mindenütt kézművesként keze munkájával kereste meg kenyerét és
                        ruháját; tanitó és téritő munkájáért dijat, jutalmat, még ruhát se kivánt;
                        mindenütt talált sátorkészitő műhelyt, Korinthusban is Akvila mester
                        műhelyében dolgozhatott: mégis ment tovább-tovább!
                  </p>
				<p>
                     Pál élete állott példaként Hencsey előtt. Mindenben az ő
                        nyomdokain akart haladni. A téritésnek, a bujdosásnak, az örökkön élő
                        vágynak égi ösztöneit a nagy apostol emléke szülte meg. Könyv nélkül tudta a
                        nagy apostol leveleit s az apostolok cselekedeteiről irott szent könyveket.
                        Hencsey leveleiből látom ezt. A hogy Pál apostol jártában-keltében mindenütt
                        talált sátorgyártó műhelyt: ép ugy talált Hencsey is lakatos műhelyt. Másnak
                        ezüstét, aranyát, ruháját ő se kivánta. Sőt még abban is van némi hasonlat,
                        hogy a mint Pálnak megvolt hű kisérője Barnabásban, ép ugy megvolt
                        Hencseynek is Bélában. Csakhogy Pál apostol utóbb mégis viszályba keveredett
                        Barnabással s el is hagyták egymást; - Hencsey és Béla együtt maradtak a
                        halálig.
                  </p>
				<p>
                     Hencsey mostani utjának igazi és közvetlen czélja az volt, hogy
                        »szerelmes atyafiával« Fröhlichhel találkozzék. Fröhlichhel kell tehát most
                        nekünk is megismerkednünk.
                  </p>
				<milestone n="5" unit="endSubChapter"/>
			</div>
			<div type="chapter">
				<head>
               KI VOLT FRÖHLICH?
            </head>
				<milestone n="1" unit="startSubChapter"/>
				<p rend="head">
                  I.
               </p>
				<p>
                        (
                        Mi
                        é
                        rt kell ismern
                        ün
                        k Fr
                        ö
                        hlichet? - Szülő
                        vár
                        osa s annak hagyományai.)
                  </p>
				<p>
                     Fröhlichről irnom kell. Mindent meg kell irnom, a mit róla
                        tudok. Idegen nemzet fia, más faj szülöttje, de hajszálnyi szerepe neki is
                        van a magyar nép életének történetében. A magyar nazarénusok felekezetének
                        megalapitója nem ő, hanem Hencsey. De az első gondolat mégis tőle jött. Ezt
                        a gondolatot átvette tőle Denkel s Denkeltől Hencsey. A gondolatból
                        rendszert, hitvallást, felekezetet, intézményt Hencsey alkotott. De az agy,
                        mely a gondolatot szülte, mégis méltó az emlékezésre, a megismerésre.
                  </p>
				<p>
                     Hencseyt is hozzá vonzotta vágya. Szerelmes atyafiának tartotta
                        az urban s tudni akarta, hogy az ő tudománya miben egyezik, miben ellenkezik
                        Fröhlich tudományával. Később, Hencsey halála után, Fröhlich levelezésben is
                        állott néhány magyar nazarénussal. Kovács Józseffel, mint már emlitettem,
                        latin nyelven. Néhány levele nálam is van.
                  </p>
				<p>
                     Mit tud, mit jegyzett fel a német irodalom Fröhlichről, én
                        bizony nem tudom. Bizonyára többet jegyzett föl, mint az én könyvem. Nem
                        buvároltam élete történetét, de azért leirom e történet vázlatát. Ugy, a
                        miként a magyar nazarénusokkal való érintkezésből az adatokat
                        összeszedhettem.
                  </p>
				<p>
                     Fröhlich Henrik Sámuel a mult század elején született Brugg
                        vagy Bruck nevü kisded városban. E város Aargau kantonban Svájczban fekszik.
                        Zürichtől nem messze, a Baselbe vezető úton, a hol az Abre, Reuss és Limmat
                        folyók egyesülnek.
                  </p>
				<p>
                     A város lakossága alig áll 1200 főből. Mindamellett virágzó
                        ipara, gazdag kórháza, mintaszerü népiskolája, gyönyörü fekvése s különösen
                        gazdag helyi történeti multja miatt a hirnevesebb svájczi városok közé
                        tartozik. Alapitása a római foglalások korát is megelőzi.
                  </p>
				<p>
                     Van egy régi vára. Ennek alsó részét »fekete torony«-nak
                        nevezik. Ez még a rómaiak korában épült s akként áll, a mint ez előtt több
                        mint ötödfélszáz évvel a Habsburg-grófok megujitották. A vár és város a
                        Habsburgok tulajdona volt. Egykor Bernhez tartozott s ettől Zsigmond magyar
                        király szakitotta el, mint német császár. Egyuttal szabad városi rangra is
                        emelte. Az elszakitás kérdését a konstánczi zsinaton is tárgyalták. A város
                        neve többször szerepel Svájcz felszabaditásának történetében is. A legrégibb
                        nemzeti ünnepélyek egyikét, az ugynevezett Ruthenzug-ot egykor itt szokták
                        tartani. Ennek eredete a hagyományok homályában tünik el. Hasonlitott ez
                        némileg az olympi ünnepekhez s erre gyakran az egész köztársaság legkitünőbb
                        ifjai gyültek össze, hogy egymással a daliás játékok kedvteléseiben
                        versenyezzenek.
                  </p>
				<p>
                     Itt született Fröhlich, a hitujitó. Nem kell összetéveszteni a
                        másik Fröhlichhel, a költővel, a ki szintén itt született.
                  </p>
				<p>
                     A születés helyének nincs mindig módositó hatása a lelkek
                        fejlődésére. De néha van. E kis város nagyon ismeri a hagyományokat.
                        Elevenen idegenkedik a Habsburgok nevétől. A gőgöt, a zsarnokságot, a
                        vallási üldözést, a nép jogainak eltiprását a Habsburgok nevével köti össze.
                        E hagyományok közt nőtt fel, mint gyermek, a kis Fröhlich.
                  </p>
				<p>
                     Melyik évre esik Fröhlichnek, a hitujitónak születése: nem
                        tudom.
                  </p>
				<milestone n="1" unit="endSubChapter"/>
				<milestone n="2" unit="startSubChapter"/>
				<p rend="head">
                  II.
               </p>
				<p>
                        (
                        Fr
                        ö
                        hlich szület
                        é
                        se. - Szülőf
                        öl
                        de. - Vall
                        á
                        sos nevel
                        é
                        s. - A
                        svájcz
                        ember term
                        é
                        szete. - Fr
                        ö
                        hlicht
                        ő
                        l elragad
                        ják
                        nej
                        é
                        t
                        é
                        s gyermekeit.)
                  </p>
				<p>
                     Kovács József levelezés közben két izben is megkérte: közölné
                        vele s általa a magyar nazarénusokkal élete történetét, viszontagságait,
                        szenvedéseit, családi viszonyait születésétől kezdve. De Fröhlich ezekről
                        sohase irt részletesen. Szemei előtt csak az általa vallott hittudomány s
                        ennek érdeke lebegett; leveleiben a személyére vonatkozó rövid közlemények
                        után mindjárt hittani fejtegetésekre s vallásos intésekre szokott
                        áttérni.
                  </p>
				<p>
                     Egyik levelében, melyet Straszburgból 1844. évi novemberben
                        intézett Kovácshoz, azt irja, hogy ő huszonkét éves koráig foglalkozott mint
                        tanuló a hittannal. Szülői őt gyermekségétől kezdve egyházi szolgálatra
                        szánták, de huszonkét éves korában tetszett őt az istennek e gonosz pályától
                        elhivni s benne az ő üdvösséges munkáját megkezdeni.
                  </p>
				<p>
                     Egy másik levelében, mely szintén ez évben kelt, azt irja, hogy
                        a mi szenvedéseit illeti, azt nincs ideje részletesen elmondani, de husz év
                        óta nem volt nyugalma és nem volt állandó lakása, a hol őt a régi kigyó
                        tagjai ne üldözték volna, melyekkel tele van a világ.
                  </p>
				<p>
                     E két levél adataiból meg lehet határozni születési évét
                        megközelitőleg. Ha 1844-ben husz év óta üldözték s ezt megelőző huszonkét
                        éven át tanult: akkor 1801-ben vagy 1802-ben kellett születnie.
                  </p>
				<p>
                     Bruggban több Fröhlich nevű család volt még ez előtt harmincz
                        évvel. Különböző társadalmi osztályhoz tartozók. Az ő szülői iparosok
                        voltak, mint nekem egy nazarénus beszélte. Testvére több volt. Ezek közül
                        azonban csak egyről emlékezik több alkalommal: Katalinról. Meglehet azért,
                        mert élete sorsát s hitvallását csak ez osztotta meg vele.
                  </p>
				<p>
                     E nő a legnemesebb alakok egyike volt, kik valaha a napot
                        látták. Istennek különös áldása s nemének dicsősége.
                  </p>
				<p>
                     Végtelen türelme, lemondása és szelidsége páratlan volt. Midőn
                        Fröhlichtől nejét és gyermekeit elszakitották, nejét börtönbe zárták,
                        gyermekeit ápoló közintézetbe hurczolták, őt magát számüzték s erőszakkal a
                        határokra kisérték: e nő volt az, ki megosztotta vele a számüzetés és
                        bujdosás keserü kenyerét, az úton-útfélen szenvedett bántalmakat, a soha meg
                        nem szünő fáradalmat, testnek és léleknek emésztő kínjait, a nélkülözést, a
                        kenyérkeresetnek idegen földön való nehéz gondjait.
                  </p>
				<p>
                     E nő vigasztalta, erősitette, buzditotta kegyességének soha nem
                        csökkenő édes melegével a szegény bujdosó magyar fiukat is.
                  </p>
				<p>
                     Straszburgban halt meg 1849-ben s ott temették el.
                  </p>
				<p>
                     Fröhlich a szülők felügyelete mellett szülővárosában végezte az
                        elemi iskolákat. Fogékony volt elméje az ismeretek iránt s tudományszomja
                        élénk és szakadatlan. De a szokottnál különösen élénkebb volt képzelő
                        tehetsége.
                  </p>
				<p>
                     A hőskor mondáiban s a regeszerü hagyományokban, melyekről már
                        a komoly történelem is tud valamit, de a melyek mögött még a tündér kornak
                        ködös világa lebeg - ezekben gazdag volt szülőföldjének népe és vidéke. Ezek
                        töltötték el lelkét s uralkodtak fölötte. Még mint gyermek vagy serdülő
                        ifju, magányosan bolyongott gyakran a folyók sziklahasadékos völgyeiben,
                        erdők árnyán, vagy bérczek magasain s képzeletének szülötteivel benépesité
                        az eget és a földet. Gyakran órákon át ácsorgott az Aarenak magas hidján,
                        meg nem zavarva a járó-kelők zsivaja által s bámulva merengett el az ősrégi
                        városon, mely e pontról valósággal csodálatos szépnek látszik várával,
                        tornyaival, fehérlő épületeivel, sudár kéményeivel s bérczes hátterével.
                        Svájcznak sok fönséges, sok megragadó tájrészlete van. De olyan, a mely
                        szebb s egyszersmind szelidebb volna, mint ez, alig található. Pestalozzi
                        itt soha át nem ment a nélkül, hogy órákig ne gyönyörködött volna e
                        vidékben. Elterlin, a történetiró, Fröhlich, a költő, százszoros változatban
                        merengtek ennek a szépségein. Magát a hitujitót, Fröhlichet is, mig lelke a
                        hitujitás izgalmaiban végkép el nem merült s mig az üldözések s átszenvedett
                        fájdalmak kedélyének üdeségét el nem enyésztették, gyakran elragadta e vidék
                        bájának élénk érzete s gyakran emlegette ezt, a mikor később Zürichben az
                        akadémiai tanulmányokat folytatta.
                  </p>
				<p>
                     De nagyobb és mélyebb hatást gyakorolt Fröhlich kedélyére a
                        vallás s a vallásos nevelés.
                  </p>
				<p>
                     Svájczban sok helyütt még ma is ősi szigorusággal őrzik meg a
                        nevelés vallásos jellegét. A gyermeknek már serdülő korában ismernie kell
                        nemcsak az egyház szokott imáit, templomi énekeit, szent szertartásait,
                        hanem a szentirás összes történeteit s azoknak magyarázatát is. És mindent,
                        a mi Jézussal, az ő életével, tanitásával, cselekedeteivel, halálával s az
                        apostolokkal összefügg. Ismernie kell fővonásokban a keresztyén egyháznak s
                        különösen a hitujitásnak történelmét s a történelemnek nagy és nemes
                        alakjait. Nagyon fontos ez Svájczban, mivelhogy ott a hitujitás hősei
                        egyuttal a nemzetnek hősei is.
                  </p>
				<p>
                     Fröhlich szülőinél, mint más családoknál is, szigoruan
                        megtartották az ünnepeket. Isten házából elmaradni, az istentiszteleten
                        áhitatosan végig ott nem lenni, az urvacsorában részt nem venni: lehetetlen
                        volt. Fölkeléskor, lefekvéskor, s a mikor asztalhoz ültek vagy onnan
                        fölkeltek, buzgó lélekkel mondták el imájukat. Minden nagy munkába,
                        köztanácskozásba, családi ünnepbe istenhez bocsátott fohászkodással kezdtek.
                        Betegségnél, gyógyulásnál könyörgés és áldás szavai hangoztak.
                  </p>
				<p>
                     Igy volt ez egykor a magyar kálvinista családok kebelén is. Igy
                        volt gyermekkoromban az én szülőim hajlékában is.
                  </p>
				<p>
                     A munkát és hiábavaló mulatságot ünnepnapon mellőzték s
                        szigoruan tiltották is. Az ünnepek délutánjain körbe ült a család minden
                        tagja, sőt még a cselédek is s a szentirás olvasásával s a vallásos énekek
                        buzgó zengedezésével töltötték el az időt. A hat nap szigoruan a becsületes
                        munkának volt szentelve, de a hetedik istennek s a test és lélek
                        nyugalmának. Nyugodtak az igavonó állatok is. Az ünnepnap előestéjén s
                        hajnalán tisztára kellett söpörni az udvart, az aklok és ólak környékét, a
                        bejárást, a ház elejét az utcza közepéig. Rendnek, tisztaságnak, békének,
                        csöndességnek kellett lenni mindenütt. Sokszor mosolyogtak rajta, ha
                        mondtam, de én bizton észrevettem, hogy a házi eb is megszokta ezt.
                        Ünnepnapon nem látott sürgést-forgást s nem hallott parancsot, kiáltó szót,
                        káromkodást, haragos hangot. S ha jött utas, kéregető vagy idegen a házhoz,
                        nem rohant rá mérgesen. Tizszer is ránézett gazdájára, vajjon megbontsa-e a
                        rendet s ugy ugasson-e mint tegnap, mint hétköznapon? Kis gyermekként
                        töltöttem az apai háznál az élet első fejezetét, de az ünnepnapok édes öröme
                        emlékezetemből el nem mulik soha.
                  </p>
				<p>
                     Ilyen nevelésben részesült, ily légkörben növekedett Fröhlich.
                        De jellemében a dacz s az állhatatosság makacssága már ifju korában
                        kitünt.
                  </p>
				<p>
                     Az állhatatosság különös jelleme a német fajnak, de leginkább a
                        svájczinak. Más nemzetek s mi magyarok is bámulattal szemléljük ama
                        szivósságot, melylyel a Svájczi ember nézeteihez, vallási és politikai
                        meggyőződéséhez, maga elé kitűzött czéljaihoz ragaszkodik. Nem az
                        önszeretet, nem a személy önimádása ez, hanem az élet czéljának merev
                        becsülése. Nagy és nemes tulajdonság, melynek birtokában az ember
                        megfeledkezhetik önszemélyéről, de soha rendeltetéséről, melyet önmagában,
                        saját életével s egyénisége erőivel meg akar valósitani. Ha nem e jellem
                        volna uralkodó fiaiban: Svájcz a maga kicsinységében soha nem lehetett volna
                        a vallásosság hona, a polgári erények, a munka és a szabadság megszentelt
                        földje.
                  </p>
				<p>
                     Fröhlichet szülői egyházi s különösen lelkészi pályára szánták.
                        Annyival inkább, mert az egyházi tudományok iránt különös előszeretetet
                        tanusitott. A nyelvek iránt is élénk volt érzéke. Anyanyelve voltaképen
                        kettő volt: a német és a franczia. Ezen kivül nagy jártassága volt az angol
                        és holland nyelvekben. Hellenül és héberül is jól olvasta a szent könyveket,
                        latinul pedig folyékonyan tudott beszélni és irni. Leveleiből látom ezt.
                        Angolul és hollandul már husz éves korában meglehetősen tudott.
                  </p>
				<p>
                     Gyermekkoráról és ifjukoráról kevés adat áll rendelkezésemre.
                        Oly keveset foglalkozott önmagával, hogy nagy tömeget képező iratai és
                        levelezései közt alig-alig található valami, mi önmagára vonatkoznék.
                        Mennyire szigoru volt e tekintetben: erre nézve csak egy példát, igaz, hogy
                        nagyon szomoru példát akarok felhozni.
                  </p>
				<p>
                     Nős volt már 1843-ban s volt négy gyönyörü gyermeke. Házasságát
                        nejével nem a helvét hitvallás szertartásai szerint, hanem saját külön
                        felekezete szabályai szerint kötötte meg. Példás és boldog volt családi
                        élete.
                  </p>
				<p>
                     Tanai miatt, téritgetése miatt, de házassága miatt is viszályba
                        bonyolódott Aargau kanton tanácsával, illetőleg az aargaui hatósággal.
                        Fenyitő pert inditottak ellene. A vád az volt, hogy ő csábitásban, neje
                        pedig köztudomásu, tehát botrányos ágyasságban bűnös. A pert letárgyalták, a
                        védelem nem használt semmit, az itélet sujtó lett. Őt elitélték örök
                        számüzetésre, nejét 500 forint birságra s ezen kivül arra, hogy gyermekeitől
                        megfosztassék. Gyermekeit fattyugyerekeknek kimondták s mint gyámoltalanokat
                        közintézetbe elhelyezni határozták.
                  </p>
				<p>
                     Ilyen itéletet is keveset hoztak az ujabb időkben.
                  </p>
				<p>
                     Azonban isten végezésében meg kell nyugodni. Az itélet ugyan
                        nem istennek végezése, hanem csak erőszak, igazságtalanság és
                        szerencsétlenség, melyért egykor az itélő birák lesznek isten előtt
                        felelősek, de azért isten ellen zugolódni nem szabad. Jób többet is
                        szenvedett.
                  </p>
				<p>
                     Ez az ő felekezetük vallási felfogása.
                  </p>
				<p>
                     De az is, hogy a szerencsétlenséget se siettetni, se
                        előmozditani önkényt nem szabad. Be kell várni a végrehajtást.
                  </p>
				<p>
                     Megtörtént a végrehajtás.
                  </p>
				<p>
                     Oda mentek házához a végrehajtók; a biró, a jegyzőkönyvvezető s
                        a karhatalom közegei. Fröhlichnek egy órai időt engedtek az útra
                        készüléshez, akkor vállon fogták, a házból kituszkolták, két erőteljes
                        fogdmeg jobbról-balról melléje állt s el-kikisérték Straszburg felé az
                        ország határáig.
                  </p>
				<p>
                     Az asszony és a gyermekek ott sirtak mellette. Sirásuk hangját
                        elvitte a szél messzire. A szomszédok és hitsorsosaik oda mentek a
                        végrehajtáshoz s néma csodálkozásukkal s néma bánatukkal tiltakoztak a
                        végrehajtás ellen. Se a hangos sirás, se a néma tiltakozás nem használt
                        semmit.
                  </p>
				<p>
                     A végrehajtásnak ezzel nem volt vége.
                  </p>
				<p>
                     Az anyától el kellett venni gyermekeit. A fattyugyermekeket, a
                        mint szólt az itélet. A gyermekek sirtak s anyjuk ruháiba kapaszkodtak.
                        Egyik még ölbeli volt. Épen aludt anyjának kebelén s karjain. Nem várták
                        meg, mig fölébredt. Lefeszitették anyjának kebeléről s elvitték azt is,
                        elvitték a többit is. Mintha apátlanok és anyátlanok lettek volna. Hiszen
                        most már azok voltak.
                  </p>
				<p>
                     Az asszony is a férje hitén volt. Istennek végezésében meg kell
                        nyugodni. Ezt parancsolja a hit, az ész, a vallásos jellem. Az asszony erős
                        akart lenni. Erre intette férje is, mikor utolsó csókját sürü könyhullatás
                        közt arczára akarta lehelni. Akarta, de hiába. Ez az itélet szerint
                        paráználkodás lett volna, azt pedig a hatóság meg nem engedhette. Hitvesi
                        csók nélkül, kézszoritás nélkül kellett férjétől elszakadnia. De azt mégis
                        megmondta az ember:
                  </p>
				<p>
                     - Asszony, légy erős!
                  </p>
				<p>
                     Szót akart fogadni az asszony, erős akart lenni. Csak hogy az
                        anyasziv törvénye minden emberi és minden isteni törvénynél erősebb. Az
                        anyasziv nem lehet nyugodt, a mikor minden kincsét elrabolják.
                  </p>
				<p>
                     A végrehajtók nem törődtek az anyaszivvel. Összeirták butorát,
                        ruháját, ágynemüit, hogy az ötszáz forint birságot behajtsák. Ha szép
                        szerével nem fizet: elkótyavetyélik mindenét. Ha mezitláb marad is.
                  </p>
				<p>
                     Ez történt Fröhlichhel.
                  </p>
				<p>
                     A honfit kiüzték hazájából. A hű hitvestársakat elszakitották
                        egymástól. A férjtől elvették családját, az anyától elvették gyerekeit. A
                        becsületes, hű és jó asszonyt paráznának kikiáltották. Van-e ezeknél
                        gonoszabb büntett?
                  </p>
				<p>
                     Mikor az állam ilyet cselekszik: megrenditi a társadalmat.
                        Mikor a társadalom ezt szó nélkül türi: önkényt görnyed szolgává s önkényt
                        gyalázza meg magát.
                  </p>
				<milestone n="2" unit="endSubChapter"/>
				<milestone n="3" unit="startSubChapter"/>
				<p rend="head">
                  III.
               </p>
				<p>
                        (
                        Fr
                        ö
                        hlich műve az
                        ő
                         házass
                        á
                        g
                        á
                        r
                        ó
                        l. - A szent
                        irás
                        é
                        s a titkos sz
                        á
                        m. - Mikor
                        é
                        s mik
                        é
                        nt lett Fr
                        ö
                        hlich hitujit
                        ó
                        v
                        á
                        ?)
                  </p>
				<p>
                     Volt Svájcznak s volt Aargau kantonnak valami régi ostoba
                        törvénye a paráznákról, az ágyasságról, a vadházasságról. Ezt a törvényt
                        alkalmazta a biróság Fröhlichre és nejére. A polgári házasságot akkor még
                        nem ismerte el Svájcz. Követelték az egyházi házasságot. Fröhlich a maga
                        felekezetének törvényei szerint nősült, de az ő felekezetét se ismerték
                        el.
                  </p>
				<p>
                     Igy keletkezett az a borzasztó itélet.
                  </p>
				<p>
                     Fröhlich ez esetet röpirat készitésére használta fel.
                        Megjelent-e ez nyomtatásban: nem tudom, de valószinünek tartom. Az eredetit
                        nem láttam, csak magyar forditását láttam Kalmár nazarénus kezében. Se
                        lemásolni, se belőle bő jegyzeteket csinálni nem engedte. Czime a magyar
                        forditásnak: »A házasságról általában s az én házasságomról különösen«.
                  </p>
				<p>
                     Ha Fröhlich hatni akart e munkával: neki azt a rettenetes
                        drámát csak egyszerüen és hiven el kellett volna beszélni. Csak egyszerüen
                        rá kellett volna mutatnia a kétségbeesett nőre, a siró gyermekekre, a minden
                        örömétől megrabolt apára, a törvény nevében összetiport családra. Ezt
                        megértette volna minden érző sziv. Ez nem hagyta volna hidegen még a
                        felekezeti indulatban dobzódó lelkeket se.
                  </p>
				<p>
                     Nem igy irta meg művét.
                  </p>
				<p>
                     Maga a tény a röpiratban igen röviden s minden érzelmesség,
                        panasz vagy fájdalom kitörése nélkül egyszerüen van egy-két helyen
                        felemlitve. Inkább csak ugy van róla szó, mint példáról. Az egész röpirat
                        hittani, biblia-magyarázati s általános tudománybeli fejtegetésekből áll a
                        polgári házasság mellett s az egyháznak a házasságba való erőszakos
                        beavatkozása ellen. E munkát pedig a nagy szerencsétlenség közvetlen
                        benyomása alatt irta.
                  </p>
				<p>
                     Vajjon, ha itt sem jutott eszébe saját személyére bővebben
                        kiterjeszkedni, hogy tette volna azt egyéb irataiban s kivált Kovácshoz
                        intézett leveleiben?
                  </p>
				<p>
                     A hittant a zürichi akadémián végezte és pedig kiváló sikerrel.
                        A sikert ugyan ő maga be nem ismeri de csak felekezeti gyülöleténél fogva.
                        Vakbuzgóságból eredő elfogultságnak kell tekintenem azt a felfogását, hogy ő
                        elveszettnek tartotta azt az időt és munkát, melyet e hittan megismerésére
                        forditott. E hittant, mely Kálvin tudományán alapszik, ő ugy jellemezte,
                        hogy abból az isten iránti hit s Krisztusnak ismerete teljesen hiányzik s az
                        a hittan ellenségesen foglalkozik az istennel s azt, a ki elsajátitja, a
                        bűnösségre tanitja ki.
                  </p>
				<p>
                     Huszonkét éves volt, mikor borongó gondolatai ide jutottak. Igy
                        ir erről Kovácsnak:
                  </p>
				<p>
                     - Halál volt nekem ez a tudomány s a halálnak ez állapotában
                        már-már közelgett a felszabadulásnak, a pappá avatásnak ideje, midőn
                        tetszett az istennek minden emberi közbenjárás nélkül hirtelen engem ama
                        gonosz pályától elhivni s elkezdeni bennem az ő üdvösséges munkáját, mely
                        ettől kezdve folytonosan és fokonként a mai napig vezettetett Krisztusnak
                        belső és külső tanitásai által. S noha az ördögnek ösztönzésére csaknem
                        minden ember ellenem szegült, hogy engemet megzavarnának, de az isten
                        kiragadott s megtartott s bizom is benne, hogy engem az ő hitében és
                        igazságában az ő nevének bizonyságára mind végig meg fog tartani a
                        hagyománybeli fenevad előtt.
                  </p>
				<p>
                     Igy szól életének e legfontosabb változásáról.
                  </p>
				<p>
                     De mi hát a fenevad? Mit értett ez alatt Fröhlich?
                  </p>
				<p>
                     Itt a hitujitó a rejtélyek, titkok, csodák és babonák mezejére
                        lépett át. Elhagyta a hitnek és a szentirás fölött való szelid ábrándozásnak
                        csöndes hajlékát s átment a középkori csodás látások sötét barlangjaiba.
                        Amott tisztán lát, mert tisztán érez a hivő lélek, itt botorkál a legnagyobb
                        elme is.
                  </p>
				<p>
                     Van a szentirásnak egy különös könyve, melyet Károli Gáspár a
                        Jelenések könyvének nevezett. Eredeti hellen nyelven Apokalypsis. Talán nem
                        is jól forditotta a tudós Károli Gáspár ezt a szót. Talán inkább
                        leleplezésnek fordithatta volna. No de mindegy, ez most mi ránk nem
                        tartozik.
                  </p>
				<p>
                     Az egyházi atyáktól kezdve a középkoron keresztül ezer tudós
                        férfiu foglalkozott e könyv csodálatos titkainak földeritésével. Ma már e
                        férfiak könyveit nem olvassa senki. Nem is épületes olvasmányok, csak
                        szőrszálhasogatások.
                  </p>
				<p>
                     A Jelenések könyvének XIII-dik részében két rettenetes fenevad,
                        két szent és rejtélyes látomány van leirva.
                  </p>
				<p>
                     Az egyik fenevad a tengerből jön fel és ennek hét feje és tiz
                        szarva van. Szarvain tiz korona, fején pedig ül az istenkáromlás. E fenevad
                        hasonlit a párduczhoz, lábai mint a medvének lábai, szája mint az
                        oroszlánnak szája, ereje és hatalma mint a sárkányé. Mikor a tengerből
                        feljött, hét feje közül az egyik halálosan meg volt sebesitve, de az ő
                        halálos sebe meggyógyult s az egész föld csodálkozva követte ezt a
                        fenevadat.
                  </p>
				<p>
                     A másik fenevad a földből jött fel és ennek két szarva volt,
                        mely hasonlitott a báránynak szarvaihoz. E fenevad ugy szólott, mint a
                        sárkány és az előbbi fenevaddal találkozván, mindent akképen cselekedett,
                        miként az. Káromolta az istent és azokat, kik a mennyben laknak; hadakozott
                        a szentek ellen és azokat meggyőzte; hatalmába ejtett minden nemzetséget,
                        nyelvet és népeket; és végre elhitette a földnek lakosaival, hogy imádják
                        ama hét fejü és tiz szarvu szörnyeteget s vegyék magukra annak jegyét.
                  </p>
				<p>
                     Végezetül, mikor elmondja a két szörnyeteg munkáját, ezt a
                        kijelentést teszi:
                  </p>
				<p>
                     - Ebben vagyon a bölcseség; a kinek értelme vagyon, számlálja
                        meg a fenevadnak számát, mert emberi szám és annak száma hatszáz és
                        hatvanhat. Arab jegygyel kiirva: 666.
                  </p>
				<p>
                     Igy szól a szentirás.
                  </p>
				<p>
                     De hát mit jelent ez? Bizonyára se hitbeli, se tudománybeli
                        dolgot nem jelent. A felizgatott agynak lázongó képzelete ez. Még
                        hasonlatnak, példának, mesének is érthetetlen. Valami torz utánzása a hellen
                        mithológia egyik-másik fejezetének. Jézus korában a hellen és latin népek
                        közt még nagyon elevenen élt a hellen és római mithológia.
                  </p>
				<p>
                     Fröhlich azonban megakadt a 666 számon s ennek jelentését
                        kereste. S meg is találta vagy önmaga, vagy előtte valaki a középkori
                        bibliamagyarázók közül.
                  </p>
				<p>
                     A jelenések könyve eredetileg hellen nyelven van irva. E
                        nyelven a hagyománynak neve: paradosis. Fröhlich azt állitja, hogy a
                        történelmi egyházak nem istennek alkotásai s azért azokat csak a hagyomány
                        tartja fenn, nem az igazság.
                  </p>
				<p>
                     Ám a hellen nyelvben a betük a számjelek. Tehát a paradosis
                        szónak minden betüje számbeli összeget jelent.
                  </p>
				<p>
                     A pi betü egy kis vonással annyi mint: 80.
                  </p>
				<p>
                     Az alfa betü annyi mint: 1. Tehát két alfa: 2.
                  </p>
				<p>
                     A ró betü annyi mint: 100.
                  </p>
				<p>
                     A delta betü annyi mint: 4.
                  </p>
				<p>
                     Az omikron betü annyi mint: 70.
                  </p>
				<p>
                     A szigma betü annyi mint: 200. Tehát a két szigma betü:
                        400.
                  </p>
				<p>
                     A jóta betü annyi mint 10.
                  </p>
				<p>
                     Ha most már mind e számokat összeadjuk, épen a 666-os szám áll
                        elő.
                  </p>
				<p>
                     Talán nem lehetetlen, hogy János apostol, a ki a Jelenések
                        könyvét megirta, szintén gondolt erre. Erre azonban semmi bizonyság. De ha
                        gondolt is: akkor sincs igaz értelme az egész magyarázatnak.
                  </p>
				<p>
                     Fröhlich még szójátékba is keveredik. Paradosis azt teszi, a
                        mit a latin traditio. Magyarul szórul-szóra: átadás. E szó onnan ered, a
                        mikor Judás az urat bérért, harmincz ezüst pénzért az emberek kezébe halálra
                        átadta. Az uralkodó egyházak erre az átadásra, az urnak bérért való
                        eladására alapitvák, hogy az isten igéje, az igazság kiirtassék s annak
                        helyébe a hazugság helyeztessék. Ez a fenevad, a melynek száma: 666. Vagyis
                        más szóval a hagyomány, a melynek száma szintén: 666. A kettő egy dolog,
                        minthogy a két szám is egyezik.
                  </p>
				<p>
                     Igy tanitotta Fröhlich.
                  </p>
				<p>
                     Érthetetlen, erőltetett, a köznapi józan felfogással ellenkező
                        magyarázat ez kétségtelenül. De csodálni még se lehet. Ha a hitujitók a
                        mindennapi fontolgató ész világánál tekintenék az eget, a földet, az
                        isteneszmét és a világ mindenségét: vajjon lehetne-e hit és vallás, ha az
                        ember a természettudományok számmal mérhető köreit túlhaladni nem akarná? Ha
                        vagy nem akarná, vagy nem tudná ezt megtenni: mi különbség volna közte és
                        egy csinos alaku, eszes, kegyetlen állat között? A vágyak, remények,
                        gondolatok s a szivnek sejtései s ama magasztos érzések, ábrándok és
                        tünődések, melyek oly fenségessé teszik az életet, megmérhetők-e a természet
                        ismert és megismerhető törvényei szerint?
                  </p>
				<p>
                     Fröhlichnek még bibliamagyarázata se valami szerfölötti.
                        Legalább is nem példátlan. Emlékezzünk csak, miként magyarázták a szentirást
                        a skolasztikus bölcselkedők s ne feledjük, hogy mi maiglan is Salamon király
                        szerelmi énekeiben Krisztusnak és az egyháznak egymáshoz való viszonyát
                        szemléljük. A szegény együgyü nazarénus pedig nem értelmesebb, mint egyéb
                        vallásfelekezetü népünk s nem lehet oly értelmes, mint társadalmunk bölcsei
                        és irástudói. Ha olyan volna: többet foglalkoznék önmagával, mint Istenével
                        s többet e világgal, mint a siron túli élet üdvösségével.
                  </p>
				<p>
                     Hencsey sohase törte fejét érthetetlen és titkos tünődéseken. S
                        a magyar nazarénusok se követték Fröhlichnek a babonasággal határos
                        elmélkedéseit. A paradosis ama föntebbi megfejtését Fröhlich megirta Kovács
                        Józsefnek, de a józan magyar kisnemes elméje ezt nem fogta fel s nem is
                        terjesztette tovább.
                  </p>
				<p>
                     De a 666 szám mégis megragadta néhány magyar nazarénus
                        képzeletét. E számot valami más számmal egybevetve ugy okoskodtak, hogy
                        1830-ban következett be az időknek teljessége s hogy Fröhlichnek ekkor
                        kellett megkezdeni a tanitást. Kalmár, egykor pacséri nazarénus »püspök« igy
                        közölte velem. De én Fröhlich leveleiből tudom, hogy ebben tévedett. Kalmár
                        elmondta nekem a számitást, de én bizony elfeledtem. Olyan gyermekesnek
                        találtam azt.
                  </p>
				<p>
                     A mi nazarénusaink azt beszélték nekem harmincz év előtt, hogy
                        Fröhlich 1830-ban straszburgi lelkész volt a midőn egy napon a szószékről
                        hirdette volna az igét: az isten megvilágositotta az ő elméjét s megintette
                        őt, hogy olvasná el Márk évangyéliumából a 16-ik rész 16-ik tételét. Félben
                        hagyta isten intésére a beszédet, kinyitotta a szentirást s az idézett
                        helyeken e szavakat találta:
                  </p>
				<p>
                     - A ki hisz és megkeresztelkedik: idvezül; - a ki pedig nem
                        hisz: elkárhozik.
                  </p>
				<p>
                     Ekkor becsukta könyvét, leszállt a szószékről és soha többé oda
                        vissza nem ment.
                  </p>
				<p>
                     Mert ekkor világosodott föl elméje, hogy a szentirás szerint
                        előbb kell hinni és csak azután lehet megkeresztelkedni. Minthogy pedig a
                        csecsemő nem tud hinni: ennélfogva az ő keresztsége semmit se ér. Ha felnő,
                        ha megérti az isteni tudományt, ha az hitté erősödik benne s ha azt igazán
                        meg is vallja: csak akkor idvezíti őt a keresztség.
                  </p>
				<p>
                     Az ujra keresztelők tudománya ez általában s azé a felekezeté,
                        mely csak a felnőtteket bocsátja a keresztségre. Ezekhez tartoznak a magyar
                        nazarénusok is.
                  </p>
				<p>
                     Fröhlich megvilágosodásának ez a története téves. Ő sohase volt
                        straszburgi lelkész. Legalább 1844-ig, sőt 1850-ig nem volt. Ez bizonyos.
                        Volt Straszburgban először 1839-ben s ott téritett is. Később, mikor
                        családját elszakitották tőle s őt örökre számüzték: akkor Straszburgban
                        telepedett le. És pedig azért, mint egyik levelében irja, hogy közel legyen
                        honának határaihoz, közelről ügyelhessen föl hiveire s titkon és bujdokolva
                        meg is látogathassa azokat.
                  </p>
				<p>
                     Fröhlich 1824 körül lépett ki a zürichi akadémiából. Ekkor volt
                        22 éves, ekkor hagyta el Kálvinnak tudományát és egyházát s nem sokára ez
                        időtájban kezdte meg az uj hitnek hirdetését.
                  </p>
				<p>
                     Sietett haza Bruggba, szülőihez és testvéreihez a távoli és
                        közeli rokonaihoz. Egészen természetes, hogy itt kezdte meg tanitási
                        kisérletét s azt sem csodálhatjuk, ha kisérlete mindjárt kezdetben kudarczot
                        vallott. Szülői, rokonai, ismerősei tudni se akartak az ő uj tanairól. Sőt
                        szülői pályatévesztésnek látták a kisérletet s ugy érezték, hogy fiuk
                        jövőjéhez kötött reményeik meghiusultak.
                  </p>
				<milestone n="3" unit="endSubChapter"/>
				<milestone n="4" unit="startSubChapter"/>
				<p rend="head">
                  IV.
               </p>
				<p>
                        (
                        Sz
                        ü
                        l
                        ő
                        f
                        ö
                        ld
                        é
                        n nem tud t
                        é
                        riteni. - A h
                        i
                        tt
                        é
                        rit
                        ő
                        k őrjöng
                        é
                        se. - Fr
                        ö
                        hlich Z
                        ü
                        és k
                        ö
                        r
                        nyé
                        k
                        é
                        n t
                        é
                        rit. - Melyik n
                        é
                        poszt
                        ály
                         szokott uj hitre t
                        é
                        Mikor szokta a világ
                        é
                        szrevenni az uj hitet? - Zschakkó
                        .
                        )
                  </p>
				<p>
                     Több apró felekezet volt már ekkor Svájczban. Voltak
                        anabaptisták, heimbergi testvérek, ugynevezett testvérgyülekezetek,
                        irvingiánusok, darbysták s talán mások is. Néhány ezernyi lélekszámra
                        összesen se emelkedtek. Valami nagy figyelemre nem méltatták őket se a
                        hatóságok, se az uralkodó egyház. Svájczban talán ma se terjedt még el a
                        hitbeli nembánom s a vallási dolgokban való eltompulás s azért az emberek
                        nemcsak kicsinylik, hanem némileg gyülölik is ez apró uj felekezeteket.
                        Hetven év előtt igy volt. E felekezetek tagjai különben is leginkább a
                        legszegényebb néposztályhoz tartoznak ma is s tartoztak régebben is.
                  </p>
				<p>
                     Fröhlich se volt szerencsésebb. Senki se próféta a saját
                        honában: e közmondás nála is teljesült. Szülői még jobban ellene szegültek,
                        mint mások. Őket fiukhoz kötött tervük meghiusulta is keseritette. Mindent
                        elkövettek, hogy a gyereket az igaz útra, az ősi hitre visszatéritsék.
                        Segitségükre voltak a rokonok és ismerősök is.
                  </p>
				<p>
                     Ugy látták, eretnekség, vagy hitetlenség hirébe jön a család s
                        ez gyalázatot von maga után, sőt a világ gúnyját és megvetését is. De a
                        gyereket meg nem győzhették, valamint ez se győzhette meg őket. Annyit
                        elértek szomoru eredményként, hogy fiuk elvadult tőlük s a szülői átok és
                        fájdalom által kisérve, megkezdte ama szomoru bujdosást és üldöztetést,
                        melynek többé vége soha nem lett, habár néha szünetelt is. Még nővérét, a
                        gyöngéd érzésü Katalint se tudta ekkor megnyerni. Ez is csak későn, csak
                        akkor tért át az uj hitre, mikor testvéri szeretete kötelességévé tette a
                        szegény üldözött, testben-lélekben beteg hitujitót ápolni és vigasztalni.
                        Fröhlichnek nem tudománya, hanem szenvedései téritették meg Katalint.
                  </p>
				<p>
                     Azt kellene hinnünk, az emberi lelkek egyenlők. De nem azok. A
                        nagy költők, a nagy zenealkotók, a nagy államalapitók lelke mind más meg
                        más. Egymásközt se egyenlő, egyéb emberi lelkekkel se egyenlő. De megint más
                        a hitujitó lelke.
                  </p>
				<p>
                     Valami szent őrjöngés van a hitujitó lelkében. Szelid, csöndes,
                        befelé háborgó, de mégis őrjöngés.
                  </p>
				<p>
                     Elhagyni az egyik egyházat s másikba lépni át: egyéni dolog s
                        mindennapi. Szegény egyházat hagyni el s gazdag és uralkodó egyház
                        tekintélye és segedelme alá vonulni, rendszerint szegény lelkek vállalata,
                        vagy utálatos üzérkedés. De elhagyni az egyházat s az ősi hitet; elszakadni
                        a szülőktől, rokonoktól s a szülőföld társadalmától; neki menni az idegen
                        emberek sokaságának, hogy annak régi hite összeomoljon s a romok fölött uj
                        hitnek csarnokai épüljenek; vállalkozni arra, hogy egész életen át
                        szegénység, nyomor, üldöztetés, hatalmasok haragja s tömegek gúnyja állja
                        utját minden nemes törekvésnek s rombolja szét naponként az élet szelid
                        örömeit: ime ez a hitujitó végzete, mely elől minden ember kitér, hacsak
                        különös lelket nem lehelt belé az alkotó. A hitujitó lelkét.
                  </p>
				<p>
                     Fröhlich elhagyta Bruggot és már 1825-ben visszament Zürichbe,
                        hol állandóan meg akart telepedni. Körülbelül a város azon részén szerzett
                        lakást, a hol a vasuti hid van most a Limmaton. Az ugynevezett Niederhofon
                        szegényes házikóban együtt egy munkáscsaláddal.
                  </p>
				<p>
                     Meg volt győződve isteni küldetéséről s ösztöne azt sugta, hogy
                        a téritést a legszegényebb néposztálynál, a kézműveseknél, a gyári
                        munkásoknál és napszámosoknál kell megkezdenie. Azoknál, a kik ő szerinte
                        nincsenek megromolva s kik a társadalomnak csak árnyékos helyein élnek. Kik
                        ott vannak ugyan mindenütt és minden időben, a hol a világ az ő gyermekei
                        közt az élvezetet, a jólétet, a munkát és a sanyaru küzdelmet kiosztja s a
                        kik részt is vesznek ez osztályban, de a kiknek csak a munka és csak a
                        sanyaru küzdelem jut osztályrészül.
                  </p>
				<p>
                     És a kiknek semmi hasznuk, semmi örömük az egyház fényéből és
                        hatalmából. A kik bármely egyházhoz tartozzanak is, csak a hivő szerepéhez
                        juthatnak el, a mely szerephez pedig eljuthatnak minden egyház nélkül is.
                        Millió tagja van az egyháznak hit nélkül, miért ne lehetne millió hivő
                        egyház nélkül.
                  </p>
				<p>
                     A mult századot a tudomány, a felvilágosodás s különösen az
                        anyagiság századának méltán tekintik. A tudomány a multnak alkotásait, a
                        történelmi egyháznak alapelveit birálja. A felvilágosodás az érzelmek
                        melegét, a kedélynek egyszerü közvetlenségét rombolja. S a mely arányban
                        emelkedik az anyagnak értéke, mintha azon mértékben sülyedne a szellemé. És
                        mégse volt a nagy hitujitás óta idő, melyben a vallásos mozgalmak
                        szélesebben elterjedtek s mélyebbre hatottak volna, mint épen a mult
                        században. Amerikában és Oroszországban, a világ e két legnagyobb és
                        legifjabb államában egyik uj felekezet a másik után keletkezett s az állam
                        csak akkor vett gyakran róluk tudomást, a mikor már tagjaikat százezrekben
                        számitották.
                  </p>
				<p>
                     Más név alatt, más elvek alapján, más czél felé törve a
                        vallásos mozgalomtól nem maradott menten se Anglia, se Németország, se
                        Ausztria, se Svájcz, se Magyarország. Szellemek, kik koruk eszméiben nem
                        lelik föl saját eszméiket, gyakran ellenállhatlanul vonzódnak uj szellemi
                        világ keresésére s osztályok, melyek a társadalomnak rettentő nyomását
                        érzik, oly könnyen keresik a rég ismerős égen az uj üdvözülést, mivelhogy
                        már a régi után eddig hiába vágyakoztak.
                  </p>
				<p>
                     Fröhlich feláldozta éjjeleit és nappalait küldetésének. A
                        rögeszmének valamely fajtája hatotta át egész lényét; ezentul elhivén, hogy
                        ő istennek különös választottja. Ifju kora daczára elutasitott magától
                        minden örömet és minden élvezetet. A szegény munkásokat, iparosokat s
                        különösen a nőket kereste föl a gyárakban, a műhelyekben, az otthon
                        tüzhelyénél s az ünnepi munkaszünetek közt. Magyarázta nekik a szentirást,
                        czáfolatába bocsátkozott ellenvetéseiknek, megrenditette eddigi vallásos
                        meggyőződésüket és saját lelkét törekedett beléjük átlehelni.
                  </p>
				<p>
                     Nem maradott meg magában Zürichben, hanem térités czéljából
                        bebarangolta közelre s távolra az egész vidéket.
                  </p>
				<p>
                     Zürichtől északnyugotra a Limmat gyönyörü völgyén s délre ugy a
                        Sichl-folyó, mint a zürichi-tó regényes partján egymást érik a kisded folyók
                        és városok. Maga Zürich ugy tetszik, mintha kis tengerének egyik partján
                        Zollikonig s másik partján Wollishofenig egy várost képezne. És ezektől
                        délfelé a falvakat és városokat a kies nyaralók és buja tenyészetü kertek,
                        gyümölcsösök s erdőcskék kötik össze mindenütt.
                  </p>
				<p>
                     Van itt a munkásosztálynak egy faja, az ugynevezett kertészek,
                        kerti munkások. Értelmes, gazdag kedélyü, istenfélő, szegény és egyszerü
                        nép. Ezeket Fröhlich különösen alkalmasnak hitte arra, hogy tudományát
                        meghallgassák és elfogadják. Faluról-falura s egyik kerti lakból a másikba
                        ment, hirdetvén mindenütt uj fölfedezéseit s magyarázván saját szellemében a
                        szentirás tételeit. Hosszu idő s nehéz fáradság után győződött meg arról,
                        hogy nem ez az osztály az, mely ősi vallásáról el tud felejtkezni s lelkét
                        uj vallás mezébe öltöztetni siet. Később mégis ért el ugyan némi
                        eredményeket, de leginkább csak akkor, a mikor már a kanton hatóságai őt
                        üldözték s a zaklatások elől e jó embereknél keresett gyakori menedéket.
                        Ezek figyelmét és fogékonyságát a nemes részvét tette komolylyá és élénkké.
                        Szegény ember sohase nézi hidegen az üldözöttet, ha azt hatóság
                        kergeti.
                  </p>
				<p>
                     Vajjon melyik néposztály az, mely a hitujitás iránt
                        legfogékonyabb?
                  </p>
				<p>
                     A zsidó, a hellen és a római vallás keletkezésének biztos
                        részleteit nem ismerjük. Mikor ezek keletkeztek, akkor még a társadalmi
                        osztályok élesen nem is különültek el. Még az araboknál se Mohamed
                        fellépésekor. Sok jelenség, de sok egykoru tudósitás is azt bizonyitja, hogy
                        Jézus tanait kezdetben főleg a városok lakosai, különösen a kézművesek
                        fogadták el. Igy történt Magyarországon is Luther tanaival. Igaz, hogy
                        Kálvin tanait Magyarországon a gyökeres ősi magyar faj, a nemesség és a nép
                        fogadta el, mely kizárólag földműveléssel foglalkozott. Kálvin egyházát ma
                        is magyar vallásnak nevezik az országban. Ennek azonban különös politikai és
                        társadalmi oka volt a nagy hitujitás századában s ez az ok némi részben még
                        ma is fennáll. Hencseynek is alig volt kezdetben egy-két földműves követője.
                        Hivei kézműiparosok voltak. Igy volt Fröhlich is. A nép lelkének gondos
                        vizsgálata után ezt természetesnek kell találnunk.
                  </p>
				<p>
                     Tiz hosszu s fáradsággal teljes év telt el, mig Fröhlich némi
                        eredményeket vivhatott ki. 1835 körül hiveinek száma már három-négy százra
                        szaporodott föl. Többre még ekkor sem. Ezeknek legnagyobb része Zürichben és
                        környékén lakott s iparos segédekből, gyári munkásokból s napszámosokból
                        állott. Voltak követői szórványosan még Bern, Szent-Gallen, Bázel-vidék,
                        Aargau, Thurgau és Waadt kantonokban. Külső nyoma azonban az egész
                        mozgalomnak még alig mutatkozott. Se az egyházi, se a világi hatóságok nem
                        tudtak még róla. Az üldözések még nem kezdődtek meg.
                  </p>
				<p>
                     Tiz év mulva a világnak még sejtelme is alig volt az uj
                        felekezet alakulásáról.
                  </p>
				<p>
                     Magyarországon is igy volt. Az első nazarénus 1839-ben kezdett
                        tanitani; 1844-ben avatkozott a dologba először világi hatóság, a mikor
                        Kovács József egyik uj szülöttét megyei karhatalommal keresztelték meg. De
                        ez is elszigetelt vidéki eset maradt. Csak 1850-ben kezdték a nazarénusokat
                        észrevenni, mikor a rendőrség Pestről kiutasitotta őket s néhol vidéken is,
                        különösen Veszprém-vármegyében, irataikat és könyveiket elkobozták. Néhány
                        plébános kisérte őket figyelemmel, de inkább csak azért mert szorgalmasan
                        foglalkoztak a biblia olvasásával és magyarázásával, mintsem azért, hogy uj
                        felekezetet látott volna bennük. Igy volt Jézus követőivel is.
                  </p>
				<p>
                     Egy nemzedék kora mult már el Jézus halála után, a mikor
                        Portius Festus Czezáreában helytartó lett. Ez még akkor hirét se hallotta
                        Jézusnak. Csak a mikor üdvözlésére Agrippa király Czezáreába ment: akkor
                        tudta meg a börtönben levő Pál apostoltól s ennek vádlóitól, miről van szó.
                        Akkor se vette semmibe. Egész kicsinyléssel beszélte Agrippának, hogy
                        valamiféle Jézus nevü emberről beszélnek a vádlott is, a vádlók is, a ki
                        meghalt volna s a kiről mégis azt mondja Pál, hogy most is él. Az egész
                        dolgot üres fecsegésnek, a zsidók hiába való babonájának tekintette Portius
                        Festus. Pedig akkor már az égei tenger ázsiai és európai partjain ezer és
                        ezer szivben lobogott az uj hitnek tiszta lángja.
                  </p>
				<p>
                     Igy készül titkon az emberiség fejlődésének sok nagy
                        világtörténeti válsága. Igy készült sokáig a nagy társadalmi átalakulás is,
                        melyet szoczializmusnak nevezünk.
                  </p>
				<p>
                     Fröhlich tiz év alatt nem jutott annyira, hogy követői közt
                        egyetlen művelt vagy vagyonos, vagy tekintélyes ember találkozott volna.
                        Azonban 1835-től kezdve az általa fölszitott mozgalom hatalmasan elkezdett
                        terjedni. Ujabb tiz év alatt egész Svájcz visszhangzott az uj felekezet
                        ellen folytatott üldözés zajától s franczia, német és magyar földön, a
                        Rajnától a Tiszáig, mindenütt találkoztak már az uj vallásnak nemcsak hivei,
                        hanem lelkesült terjesztői is. Sok különféle oka volt e gyors
                        előmenetelnek.
                  </p>
				<p>
                     Sikerült Fröhlichnek 1834-ben egy thurgaui fiatal iparost,
                        Debruner Jánost, megtériteni. Erről még bővebben fogok szólani. E huszonhat
                        éves ifju méltó társa volt Hencseynek s nem kisebb buzgósággal csüngött az
                        uj hiten, mint maga a mester. Debruner egészen alkalmas volt arra, hogy az
                        iparos osztály körében nagyobb sikerrel kezdje meg a téritést, mint maga
                        Fröhlich. Thurgauból csakhamar el kellett költöznie, de a mag, melyet ott
                        elhintett, dusan kezdett tenyészni.
                  </p>
				<p>
                     Sokban előmozditotta a felekezet terjedését Fröhlichnek
                        házassága is. E házasság sajátságos viszonyok közt jött létre s jelentős
                        mozdulat az uj felekezet történetében.
                  </p>
				<p>
                     Volt Fröhlich követői közt Zürichben egy aránylag meglehetős
                        műveltséggel biró kékfestő iparoslegény, Zschakko nevü. Zürichi születésü s
                        városi polgár volt. Családjával azonban uj hite s ujra keresztelkedése miatt
                        kellemetlenségei származtak s hogy ezek elől meneküljön, átment Thurgau
                        kantonba s itt Hauptwylben egy kékfestő gyárban keresett s talált mint
                        közönséges iparos legény alkalmazást. Később s nem is sok idő mulva
                        könyvvezetője lett a gyárnak.
                  </p>
				<p>
                     E gyár harmincz év előtt még fennállott körülbelül ugyanazon
                        alakban és felszereléssel s ugyanazon család kezén, mint hatvan év előtt,
                        mikor Hencsey ott járt. A családnak sok tagja vett bucsut az élettől, a
                        gyermekek öregekké váltak - de a tulajdonos család ma is ugyanaz.
                  </p>
				<p>
                     Két testvér volt a tulajdonos. Nevüket egész bizonyossággal nem
                        tudom. Két levelében emlékezik róluk Hencsey. Az egyikben nevet nem emlit, a
                        másikban emliti nevüket, de nem tudom biztosan elolvasni. Elmosódott az
                        irás. Egyéb közlésekből ugy hiszem, Wehrlen volt a család neve. Biztosan nem
                        tudom. A ki ott jár, könnyen megtudhatja.
                  </p>
				<p>
                     Az idősebb testvérnek felesége s hat élő lánya volt. A
                        fiatalabb testvér, nehogy a családi vagyon esetleg még jobban elszéledjen,
                        nem nősült meg. A vagyon tekintélyes, az üzlet kiterjedt volt, a gyár
                        mellett több egyszerü, de csinos munkáslakóház is emelkedett. A két testvér
                        nem osztozott meg. Igazi testvéri szeretet, egyetértő baráti érzelem lakott
                        bennük egymás iránt.
                  </p>
				<p>
                     A gyártelepen mintegy 45 állandó gyári munkás és kézműves volt
                        alkalmazva. A felnőtt férfiak és nők száma vagy 60-ra rugott a telepen.
                        Mikor Zschakko oda ment, csak egyetlen kézműves legény volt még ott
                        ujhitü.
                  </p>
				<milestone n="4" unit="endSubChapter"/>
				<milestone n="5" unit="startSubChapter"/>
				<p rend="head">
                  V.
               </p>
				<p>
                        (
                        Az
                        é
                        jjeli istentisztelet. - Fr
                        ö
                        hlich megn
                        ő
                        s
                        ü
                        - Az uj hivők olvasm
                        á
                        nyai. - Fr
                        ö
                        hlich irodalmi müvei.)
                  </p>
				<p>
                     Zschakko és társa a gyári személyzet közt csöndben és titkon
                        megkezdte a téritést. A siker lassan következett be, de biztosnak látszott.
                        Értesitették Fröhlichet is, ki azután ide gyakran ellátogatott s a
                        megtéréshez járuló hiveknek az éjjeli isteni tiszteletek alkalmával lelkes
                        egyházi beszédeket tartott.
                  </p>
				<p>
                     Éjjeli isteni tiszteletek!
                  </p>
				<p>
                     Az 1838-ik évben Zürich város hatósága már üldözni kezdte a
                        nazarénusokat. Gyermekeiket erőszakkal vitette a keresztségre, a kegyes
                        gyülekezéseket megtiltotta, az idegen tanitókat kiutasitotta, a felnőttek
                        keresztelését birsággal büntette. Csakhamar Thurgau kantonban is elkezdődtek
                        az üldözések. Az óvatosság az uj hivők részéről már felette szükségesnek
                        mutatkozott.
                  </p>
				<p>
                     Ezért tartottak éjjeli isteni tiszteleteket.
                  </p>
				<p>
                     Mint az ős keresztyének Itáliában erdők, barlangok és sirboltok
                        mélyén, reszkető homályban, gyönge mécs világánál. A titokszerüség, az éji
                        homály, az elzárt magánosság bizalma fokozta az áhitatot, az ég után
                        vágyakozó bánatos ábrándokat s az egymáshoz és az Istenhez való
                        ragaszkodást.
                  </p>
				<p>
                     Ez év egyik juniusi szombatján a heti és napi munka bevégezte
                        után Zschakko ugy alkonyat tájban tized vagy tizenketted magával kiindult
                        gyári lakásából s a falun kivül a folyó mentében ama kis tavak egyikéhez
                        tartott, melynek szirtes partján szokták esti imájukat s istennel való
                        társalgásukat végezni. A parton sürü lombu fák. Az erdők árnyai már éjjeli
                        sötétséget támasztottak.
                  </p>
				<p>
                     Ott volt Fröhlich is. Több napja tartózkodott már a vidéken.
                        Együtt ment-e a kis társasággal, vagy később ért-e oda: nem tudom.
                  </p>
				<p>
                     Isteni tiszteletet akart tartani a kis társaság. Talán épen meg
                        akartak valakit keresztelni is, a kit arra érdemesnek találtak. Tudták a
                        szentirásból, hogy Keresztelő János a Jordán vizében keresztelt. Tudták az
                        egyház történetéből azt is, hogy a régi keresztyének is gyakran tavaknál és
                        folyó vizeknél végezték a keresztelést. Fröhlichnek különös kedvére volt a
                        régi keresztyének példáinak hű követése. Azt se akarta, hogy gyülekezetüket
                        mindenki láthassa. Szombat este volt, a hauptwyli lakosság a közelgő ünnepre
                        készült s alkonyatkor már otthon volt.
                  </p>
				<p>
                     Az isteni tiszteletet hangosan elmondott imával maga Zschakko
                        kezdette meg.
                  </p>
				<p>
                     Mig az ima folyt, az alatt nem messze a helytől gyalog ösvényen
                        két nő ballagott, a kik a hangot jól meghallhatták s föl is ismerhették. Az
                        egyik Lujza nevü volt, az idősebbik gyártulajdonos leánya, a másik pedig
                        nőcseléd. Kertből vagy szőlőből vagy tán sétából mentek hazafelé.
                  </p>
				<p>
                     Emlitettem, hogy az idősebb gyárosnak hat gyermeke volt s mind
                        lány. Lujza a másodszülött volt s ekkor 18-19 éves lehetett. Mind termetének
                        bájánál, mind kiváló műveltségénél s érzelmeinek nemességénél fogva ő volt a
                        családnak legnagyobb kedveltje. Kiváltképen nőtlen nagybátyjának, az ifjabb
                        gyártulajdonosnak. Teljes bizalom uralkodott közöttük mindenben.
                  </p>
				<p>
                     Lujza fölismerte Zschakko hangját s nemének természete, de a
                        hang szomorusága által is meghatva, megállott s aztán közelebb is ment a
                        társasághoz, hogy az ott történő dolgokat megfigyelje. Az ima után rövid
                        ének következett s ennek befejeztével maga Fröhlich tartott szent beszédet.
                        Alapigékül a nagy apostol e szavait vette:
                  </p>
				<p>
                     - A szentlélek bizonyságot tészen arról, hogy én rám fogság és
                        nyomoruság következik. De semmivel nem gondolok, az én életem is nékem nem
                        drága, csak elvégezhessem örömmel az én pályafutásomat és a szolgálatot,
                        melyet vettem az ur Jézustól, hogy bizonyságot tegyek az isten kegyelmének
                        evangyéliomáról.
                  </p>
				<p>
                     Beszélt a szenvedésekről, melyeket neki ki kellett állani s az
                        üldözéseknek ama száz meg száz neméről, mely elől az ő hivei, az igazságnak
                        követői meg nem menekülhetnek.
                  </p>
				<p>
                     Az ifju téritő bánatos hangja s buzgó lelkének kitörései a
                        leány szivéhez hatottak.
                  </p>
				<p>
                     Nem várta be a leány az isteni tisztelet végét. Sötét is volt
                        már, lelke hatalmas érzésekkel telt meg, sietett haza. Nagybátyjával még az
                        este közölte véletlen kalandját s valószinüleg akként, hogy nagybátyja finom
                        észlelése már meg is sejtette azt a visszhangot, melyet az ifju téritő
                        szelid és bánatos szavai a leány szivében előidéztek. A nagybátya rögtön
                        másnap beszélt Zschakkoval. Egyik értekezés a másikat követte. Bemutatták a
                        családnak Fröhlichet is. Fröhlich a kegyes rábeszélésben még sokkal erősebb
                        volt, mint Zschakko. Lujza nagyobb testvéreivel s a munkás személyzet nagy
                        részével csakhamar az uj hitre tért. Követte őt a nagybátya is.
                  </p>
				<p>
                     Mire az apa, az idősebb gyárur, az egész dolgot nagy
                        álmélkodásra megtudta, már akkor Lujza lánya jegyese volt Fröhlichnek. Hogy
                        ebbe miként s mikor egyezett az apa: ennek részleteit nem tudom. Bizonyos,
                        hogy ez év folyamában a két fiatal az uj vallás szertartásai szerint
                        házasságra lépett, s hogy mindkét gyártulajdonos az összes személyzettel
                        együtt az uj vallásnak lett rendületlen hive.
                  </p>
				<p>
                     Uj erőt nyert ezzel Fröhlich s nagy lendületet a téritésnek
                        ügye.
                  </p>
				<p>
                     A hauptwyli telep ez után sokáig központja lett az uj vallási
                        mozgalomnak. Innen indultak ki a téritők a szomszédos kantonokba s ide
                        tértek vissza, a mikor az üldözések s a testi és lelki fáradalmak által
                        kimerülten biztos menedéket, a menedéken pihenést s a pihenésben ujabb erőt
                        kellett keresniök. A két gyártulajdonosnak kellő anyagi ereje volt arra,
                        hagy bujdosó hitrokonaiknak ne csak ideiglenes ellátást, hanem gyakran
                        biztos kenyeret s pénzbeli segélyt is nyujthassanak.
                  </p>
				<p>
                     Fröhlich az ő vallásának, de nejének is végtelen szelidségével
                        s vigasztaló szavainak hatalmával derüssé tette az uj felekezet borongós
                        napjait. Mint mikor a nap megaranyozza az égalj fellegeit. Az ő lelke is
                        vidámabbá vált. Érezte, hogy az élet rögös és tekervényes utain, melyeknek
                        vége az égben bizonyos, de a földön beláthatatlan, biztos nyugvó helyre
                        talált. Nejének ragaszkodása, hűsége, ifjusága s vallásos buzgalma minden
                        boldogságot megadott neki, a melyet csak el lehet érni a földi életben.
                  </p>
				<p>
                     Zürich és Hauptwyl: e két buzgó telep volt néhány éven át az uj
                        hit munkásainak állandó műhelye. Fröhlich, Debruner és Zschakko voltak a
                        munkavezetők. E műhelyben készültek azok a fegyverek, melyekkel az ő
                        ábrándos hitük szerint a világot az üdvösség számára meghóditandják.
                  </p>
				<p>
                     Zschakko ritkán mozdult ki Hauptwylből; legföljebb a szomszédos
                        községekbe, melyek közé néhány Szent-Gallen kantonbeli falu is tartozott,
                        látogatott el néha. Fröhlich gyakran távol volt s idejének nagyobb részét
                        Zürichben és környékén töltötte. El-elnézett a többi szomszédos kantonba s
                        Bazel vidékére is. Debruner gyakori látogatást tett a hauptwyli
                        gyülekezetnél.
                  </p>
				<p>
                     Ebben az időben; a harminczas évek vége felé, a Svájczi
                        ujhivőknek a szent könyvön kivül egyéb olvasmányuk nem igen volt. Énekes
                        könyvül akkor még a zürichi helvét hitvallásuak énekes könyveit használták
                        majdnem kizárólag. A »Sion Hárfája« czimü énekes könyvet, mely Bazelben
                        1837-ben jelent meg, csak később fogadták el általánosan. Fröhlichnek se
                        ideje, se nyugalma nem volt házassága előtt ahhoz, hogy nagyobb és
                        rendszeres munkát készithetett volna. Levelezése azonban kiterjedt volt s
                        magánlevelei részint eredetiben, részint másolatokban százanként forogtak
                        követői között. Szorgalmasan olvasták, sőt könyv nélkül is betanulták
                        azokat.
                  </p>
				<p>
                     E levelekben a világnak romlottságát, az uralkodó egyházaknak
                        erőszakoskodásait s más vallások tévelygéseit élénk szinekkel ecseteli s
                        szentirásbeli idézetekkel bizonyitja. Magyarázza hol egyik, hol másik
                        hittételét s köztük leginkább a felnőttek keresztségének egyedül való
                        jogosságát. A biblia egyes igéit gondosan fejtegeti s ezernemü intést és
                        irányt nyujt arra nézve, miként viseljék magukat a hivők az állammal és az
                        uralkodó egyházakkal szemközt, hogy a surlódást és viszályt lehetőleg
                        kikerülhessék.
                  </p>
				<p>
                     E leveleken kivül Fröhlich némely más idegen, de kegyeskedő
                        szellemben irt olvasmányokat is ajánlott követőinek. Ez olvasmányok
                        leginkább Hofacker, Baxter és Yung iratai voltak.
                  </p>
				<p>
                     Hofacker württembergi lutheránus pap és iró volt s valahonnan
                        Fröhlichnek személyes ismerőse. A kegyeskedésben rendkivül elmerült s
                        egyházi beszédeit, melyek a mult század elején e szellemben készültek, a
                        hasonló vallásos kedélyüek kedvelt olvasmánynak tekintették.
                  </p>
				<p>
                     Baxter, ha jegyzeteim helyesek, angol puritán lelkész volt s a
                        XVII. század második felében élt és működött. Némely munkája németre is le
                        van forditva. Különösen »A szentek örök nyugalmáról« szóló művét német
                        protestánsok még a mult század elején szerették olvasni.
                  </p>
				<p>
                     Yungról s Éjszakák czimű könyvéről már e munka más részében
                        megemlékeztem. Ez is Angliában élt és halt meg a XVIII. század végén, mint
                        lelkész.
                  </p>
				<p>
                     Mindezeket Fröhlich nem tartotta s nem is tarthatta elégnek
                        hivei számára. E könyvek mégse az ő hitbeli különös felfogását tolmácsolták.
                        S azért, mihelyt megnősült, rögtön hozzálátott, hogy követőit tisztán az ő
                        számukra készült olvasmányokkal lássa el. Munkái közt talán legelső,
                        mindenesetre a legelsők egyike az, melynek czime: »A megtért hivőnek az
                        államegyházhoz s az államvallásnak a Krisztus evangyéliomához való
                        viszonyáról.«
                  </p>
				<p>
                     E röpiratot nem láttam eredetiben, csak magyar forditásban. Igy
                        is csak kéziratban. Azt hiszem, Kalmár István pacséri »püspök« forditotta
                        magyarra, ő mutatta nekem 1873-ban a kéziratot. Nyomtatásban csak néhány iv
                        lehet e könyvecske. Finsler G. zürichi iró azt állitja 1854-ben megjelent
                        egyházi statisztikájában, hogy e könyv a svájczi nazarénusok előtt csaknem
                        szimbolikus tekintélylyel bir. A magyar nazarénusok ezelőtt
                        huszonöt-harmincz évvel a hitvallások és egyházak közt való viszonyok
                        megitélésére irányadó műnek tekintették.
                  </p>
				<p>
                     E munkában Fröhlich az államegyházat és az államvallást
                        ostromolja. Érveit nem a történelem gazdag tárházából s nem a haladás és
                        közszabadság nagy érdekeiből meriti látszólag. Remek irodalmi művek s nagy
                        államférfiak szónoklatai tárgyalják e kérdéseket. Fröhlich tudományos és
                        irodalmi műveltsége alig volt képes mindezt felölelni. De nem is ily művel
                        tudott ő hatni az ő egyszerüen gondolkodó közönségére. Az ő műve köznapi s
                        mint szoktuk mondani, kézzel fogható okoskodások lánczolatával egyszerüen a
                        szentirás egyes igéire hivatkozik s azokat magyarázza. A nazarénus, a kinek
                        csaknem minden olvasmánya a szentirásból áll, igy érti meg a kérdést
                        legjobban.
                  </p>
				<p>
                     Ezen kivül még három művéről emlékezik Finsler G.
                  </p>
				<p>
                     Egyiknek czime: »Az isteni félelem és istentelenség titka«. A
                        másiknak czime: »Nyugalom szerző morzsalékok«. Mind a kettő általános
                        tartalmu vallásos értekezésekből áll. Kegyes intések, szentirásbeli mondatok
                        idézése s fejtegetése s a »sátán incselkedéseinek« leirásai töltik be e
                        műveket. A sátán incselkedései alatt Fröhlich mindig a más egyházak
                        tanitásait s hitbeli szokásait érti. - Harmadik művének czime:
                        »Szivkönyvecske«. Ezt inkább imának lehet tekinteni.
                  </p>
				<p>
                     Mindegyik mű kicsiny.
                  </p>
				<p>
                     Én ezeken kivül még két munkáját láttam magyar forditásban.
                        Egyik az, melyről már föntebb megemlékeztem, a melyet akkor irt, a mikor
                        családját tőle elszakitották. A másik a polgári házasságról szólás az
                        egyházi házasság kényszerét támadja meg. Ennek czimét nem ismerem.
                        Keletkezésének története következő:
                  </p>
				<p>
                     Thurgau kanton az 1838-ik évben a nazarénusok házasságát
                        általában érvénytelennek mondta ki s miként Aargau is, ágyasságnak
                        minősitette. Meg kell jegyeznem, hogy az üldözések már Aargauban is
                        megkezdődtek s nem sok idő mulva a hauptwyli telep nyugalmát is
                        felzavarták.
                  </p>
				<p>
                     A mint Thurgau rendeletét kibocsátották, Fröhlich hivatalos
                        előterjesztés alakjában kérdést intézett a kanton tanácsához, hogy az
                        érdemes tanács adna neki felvilágositást arról, vajjon:
                  </p>
				<p>
                     - Hol van az a szentirásban megirva, hogy a házasságnak
                        egyházinak és csupán csak egyházinak kell lenni?
                  </p>
				<p>
                     Természetes, hogy a tanács e kérdésre meg nem felelt. Vagyis
                        inkább azzal felelt, hogy a törvénytelennek kimondott házasság »elkövetőit«
                        ugy az egyházi, mint a világi törvények értelmében még az eddiginél is
                        szigorubban kezdte üldözni. Fröhlich ekkor egy emlékiratot intézett ujra a
                        tanácshoz, melyben a polgári házasság czélszerüségét s egyedül való
                        jogosságát bizonyitja.
                  </p>
				<p>
                     - Ha a tisztelt tanács meg nem felel a hozzá intézett kérdésre,
                        hát majd megfelelek én!
                  </p>
				<p>
                     Ez volt emlékiratának jogczime.
                  </p>
				<p>
                     Aargau kanton, ha jól emlékszem, 1873-ik évi juniusban
                        határozta el a polgári házasság behozatalát. Fröhlich küzdelmei s nagy
                        szenvedései után egy emberöltő mulva.
                  </p>
				<p>
                     Fröhlichnek tehát igaza volt s ő bátran, csüggedetlen küzdött
                        az igazságért.
                  </p>
				<p>
                     Egykor őt számüzték, nejét tőle elszakitották s törvényes
                        itélettel becstelennek mondták ki s ezenfelül üldözték; négy ártatlan édes
                        gyermekére rásütötték a fattyu bélyeget s elhelyezték őket a lelenczek és
                        törvénytelen szülöttek közintézetébe. Csupán azért, mert apa és anya saját
                        benső hite szerint polgári házasságot kötött egymással.
                  </p>
				<p>
                     Ime: mikor az államnak és egyháznak hatalma szemben áll az
                        embernek igazságával!
                  </p>
				<p>
                     Fröhlich és neje ma már a sir örök álmát aluszszák. Rettentő
                        fájdalmaik emléke egyuttal dicsőséges igazságuknak is emléke.
                  </p>
				<milestone n="5" unit="endSubChapter"/>
			</div>
			<div type="chapter">
				<head>
               AZ UTOLSÓ ÚT.
            </head>
				<milestone n="1" unit="startSubChapter"/>
				<p rend="head">
                  I.
               </p>
				<p>
                        (
                        Az utazás. - M
                        ü
                        nchenben. - A hauptwyli
                        társ
                        alg
                        á
                        sok.
                         - Talál
                        koz
                        á
                        s Fr
                        ö
                        hl
                        i
                        chhel.)
                  </p>
				<p>
                     Hencsey tehát elindult utolsó utjára hű kisérőjével, Béla
                        Józseffel, hogy fölkeresse és szinről-szinre lássa Fröhlichet és a svájczi
                        atyafiakat.
                  </p>
				<p>
                     Összes pénzecskéjüket Hencsey vette magához s minden
                        osztozkodás nélkül ő teljesitette az utazással járó közös kiadásokat. E
                        közös gazdálkodás azonban csak Salzburgig tartott. Hencsey gyöngéd figyelő
                        lelke észrevette, hogy az étel és ital szüksége nem egy időben s nem egyenlő
                        mértékben jelentkezett mindkettőjüknél. Ő szülőfölde szokása szerint némi
                        bort ivott, társa pedig a tótos felvidék szokása szerint pálinkát vagy sört
                        az úti fáradalmak ellen. Ámde azon a vidéken a bor sokkal drágább, mint a
                        másik két ital. A közös gazdálkodásból ily módon hű társában kedvetlenség
                        támadhatna. Nehogy tehát a sátán incselkedése viszályt támaszszon köztük,
                        Salzburgban kétfelé osztotta az egész pénzt. Mindegyikük azt tegye pénzével,
                        a mit akar.
                  </p>
				<p>
                     - Mert tudja a jó isten, irja Hencsey, hogy én senkit nem
                        kivánok lábam alá vetni, hogy én rajta tapodjak és senki fölött uralkodni
                        nem akarok s azért békességben utaztunk, mert az osztozás nem haragból,
                        hanem szép egyetértéssel esett meg köztünk.
                  </p>
				<p>
                     Hencsey meglehetős részletességgel irja le az utazás folyamát.
                        Elégnek vélem, ha ebből csak a főbb részleteket emelem ki.
                  </p>
				<p>
                     A bajor határszélen, miként irja, mindegyiküknek külön-külön
                        tiz forintot kellett felmutatni, »mely a mi pénzünk szerint husz forintot
                        teszen«, - annak igazolására, hogy saját erejükkel keresztül tudnak menni az
                        országon s könyöradományokhoz folyamodni nem lesznek kénytelenek.
                  </p>
				<p>
                     Münchenben, Bajorország fővárosában ekkor már volt egy kis
                        nazarénus gyülekezet. Meg kell jegyeznem, hogy tagjai se itt, se Svájczban,
                        se Németországban nem nazarénusoknak nevezik magukat, valamint a világ se
                        ugy nevezi őket. Ők magukat ujra keresztelőknek vagy uj hivőknek nevezik,
                        németül Neutäufer vagy Neugläubiger. Mint nálunk is ez idő szerint csak
                        hivőknek nevezik egymást maguk között. Münchenben is főleg iparosok s
                        legények voltak a gyülekezet tagjai. Ugyanitt a különböző irányba induló
                        téritőknek is volt már akkor rendes találkozási helyük.
                  </p>
				<p>
                     A kis gyülekezet tanitója itt bizonyos Kohk nevü, eredetileg
                        Svájczi származásu értelmes iparos volt. Ez vezette a gyülekezet ügyeit,
                        adott utmutatást a téritőknek s tartotta fenn az összeköttetést
                        Fröhlichhel.
                  </p>
				<p>
                     Hencsey fölkereste őt. Név szerint már ismerték egymást. Kohk a
                        legnagyobb barátsággal és előzékenységgel fogadta Hencseyt, ki itt társával
                        együtt egy napot töltött. Irt is egy levelet innen Imre öcscsének Bécsbe egy
                        épen oda induló téritő által, a kinek azt kézhez kellett volna szolgáltatni.
                        A levél sohase jutott el öcscséhez. Hencsey nem jegyezte föl e téritő
                        nevét.
                  </p>
				<p>
                     Münchenből vasuton mentek Augsburgba. Hencsey ekkor utazott
                        először vasuton, otthon levő társai pedig ilyet még csak nem is láttak soha.
                        Meg is jegyzi, hogy azt az utat, mely gyalogszerrel 18 óra járás, a gőzkocsi
                        fél óra alatt tette meg, pedig utközben nyolcz állomáson állapodott
                        meg.
                  </p>
				<p>
                     Augsburgból Lindau felé a Westach völgyén mentek, körülbelül
                        azon az úton, melyen ma vasutvonal halad. Schwabmünchenben megállapodtak egy
                        napra, mert e gazdag iparu kis városban volt néhány hitrokonuk, kit meg
                        akartak látogatni. Hencsey kegyes kötelességnek tartotta a külföldi
                        testvéreket mindenütt meglátogatni, a hitben őket erősiteni vagy buzgóságuk
                        láttán uj erőt gyüjteni. Kemptenből nem az Iller völgyén, hanem Isnyn
                        keresztül mentek Lindauba, a hol Hencseyt, a mikor megpillantotta a bodeni
                        tavat, élénk honvágy lepte meg, szomoru ábránddal gondolván vissza a
                        Balatonra s az ennek szomszédságában fekvő kedves szülőföldjére.
                  </p>
				<p>
                     - Erőt vett rajtam, irja, az emberi gyöngeség, ugy, hogy alig
                        tudtam mozdulni, meg kellett állapodnom és szememet a vizre szegeztem.
                        Mintha csak azt sugta volna valaki, forduljak vissza és térjek vissza, a hol
                        test szerint való rokonaim laknak. De azért meg ne itéljetek, mégis csak
                        előre mentem, hogy lélek szerint való atyánkfiait láthassam, a melyre el is
                        segit a mi Urunk Istenünk.
                  </p>
				<p>
                     Itt gőzhajóra ültek. Hencsey kiszállt Rohrschachnál, mert ő
                        Hauptwyl felé akart menni. Béla is szeretett volna vele maradni, de ő már
                        kijelentette a hajóskapitánynak, hogy ő Konstanzig megy, tehát itt nem mert
                        kiszállni. A két ifju itt néhány napra elvált egymástól és csak Zürichben
                        találkozott ismét október 11-én.
                  </p>
				<p>
                     A hauptwyli telepről már szóltam. E kis falu alig számlál két
                        ezer lelket. Thurgau kanton déli határszélén fekszik a bischofszelli
                        kerületben, gyönyörü völgyben s egy kisded patak partján, mely a niederwieli
                        erdőségekben, Szent-Gallen kantonban ered. E patak a hauptwyli határban kis
                        hegyi tavakat alkot. A falu lakosai mind gyárosok és iparosok, szövőiparral
                        és kelmeföstéssel foglalkoznak, de némi szőlőmiveléssel is.
                  </p>
				<p>
                     Emlitettem már, hogy itt több év óta állott fenn egy kis ujhivő
                        gyülekezet, melynek tagjai azonban főleg csak egyetlen festőgyár
                        személyzetéből kerültek ki. Innen terjedt a felekezet a szomszéd községekre
                        s különösen Waldkirchre is, mely ide fél óra járásnyira fekszik, de a mely
                        már a szent-galleni kantonhoz tartozik s jelentékeny község.
                  </p>
				<p>
                     Hencsey látogatására a hauptwyli gyártulajdonosokat Fröhlich
                        már figyelmeztette s azonkivül Hencseyt Kohk is ellátta ajánló levelekkel.
                        Mégis meglepte őt az a kitünő figyelem s áradozó, noha zajtalan
                        vendégszeretet, melylyel itt fogadták. Az igénytelen magyar fiu, a szegény
                        bujdosó iparos legény minden fáradalmát megjutalmazva érezte e
                        fogadtatásban. A gondviselés áldó kezét ismerte föl abban, hogy ismeretlen
                        létére oly messze földön is oly nagy kitüntetésben részesült. Hitében és
                        törekvéseiben csak még jobban megerősödött.
                  </p>
				<p>
                     Sokáig késni nem akart itt, de egy napot s éjszakát mégis el
                        kellett töltenie. Vasárnapon, október 9-én este ért ide. Az isteni
                        tiszteletről már elkésett, de a gyülekezet tagjai mégis összejöttek kedvéért
                        s egymással késő éjszakáig nagy bizalommal és lelki gyönyörrel beszélgettek.
                        A két gyárur s családjuk tagjai a munkások közt annyira elvegyültek, hogy
                        Hencsey köztük a társadalmi és vagyoni különbséget föl nem fedezhette.
                  </p>
				<p>
                     Értesitették az uj felekezetnek állásáról. Ismertették előtte
                        hitvallásuknak alaptanait s szertartásaik módját, a mint azokat Fröhlich
                        tanitotta és tanitja. Különös tisztelet látható jelenségei közt emlékeztek
                        Fröhlichről s a többi zürichi és aargaui tanitóról. Önérzettel emlitették,
                        hogy a hivők száma már tetemes s hogy napról-napra szaporodik. Fájdalommal
                        panaszolták el ama soknemü és rettenetes üldözést, melyet a hiveknek
                        régebben Thurgau, Zürich és Bern kantonokban kellett, most pedig folytonosan
                        Aargau s több más kantonban kell szenvedniök.
                  </p>
				<p>
                     Száz kérdést intéztek ő hozzá is.
                  </p>
				<p>
                     Hencsey hasonló bizalommal és őszinteséggel beszélte el a
                        magyarországi hivők számát, személyes viszonyait és messze ható nagy és
                        szent törekvéseit. Mindezek uj dolgok voltak a hauptwyliek előtt.
                  </p>
				<p>
                     Eleintén nem könnyen értették meg egymás beszédét. A magyar
                        ifju különben is gyenge és akadozó volt a német nyelvben s a mit tudott is,
                        a svábnak nevezett pesti szójárás szerint tudta. A svájczi ember megint
                        másként beszéli a népies német nyelvet. De lassanként mégis csak
                        összetörődtek. A legtöbb iparos soha hirét se hallotta Magyarországnak s
                        magyar nemzetnek. Volt azonban egy-kettő, a ki olvasott valamit a Bakony
                        erdejéről és Sobriról. Pár éve csak, hogy elmult a Sobri-világ s a német
                        népsajtó tele volt ennek hirével. Azt képzelték, ahány erdei fa: annyi
                        zsivány és utonálló s az egész világ csak erdőből és zsiványból áll.
                  </p>
				<p>
                     A min legjobban csodálkoztak, az volt, hogy Hencsey a maga
                        országában történt üldözésekről nem beszélhetett s mindaz, a mi ott vele és
                        hiveivel történt, csak annyiból állt, hogy a páhoki esperes neki erős
                        szemrehányásokat tett s iratait elszedte.
                  </p>
				<p>
                     A jó svájcziak azt hitték, hogy ha náluk a művelt helvét földön
                        házassági viszonyukat el nem ismerik, gyermekeiket elszedik, isteni
                        tisztelet szertartását meg nem engedik, összejöveteleiket a rendőrök
                        szétverik, tanitóiknak az állandó lakást és nyilvános tanitást minden
                        kantonban megtiltják s nőiket az állam és az egyház ugy tekinti, mint tilos
                        ágyasság bűnrészeseit: akkor Magyarországban, abban a - mint közülünk sokan
                        hitték - vad, félig barbár, műveltség nélkül való országban a nazarénusokat
                        legalább is kerékbe törik, ha megfoghatják.
                  </p>
				<p>
                     Hiába, ők is csak németek voltak, a kik Magyarországról semmit
                        se tudtak igazán, de annál több rémséges dolgot képzeltek el. Annál
                        kellemesebb volt a csalódás, melyet Hencsey előadása után éreztek.
                  </p>
				<p>
                     Hencsey másnap korán reggel akart útnak indulni, azonban
                        házigazdái nem eresztették el. Ott tartóztatták ebédre. A szives barátságot
                        lehetetlen volt visszautasitani s azért csak délután indulhatott utnak.
                        Estére Wylig ért s az éjszakát itt töltötte el. Következő napon, október
                        11-én huzamos gyaloglás után alkonyatkor Zürichbe jutott s Fröhlichet rögtön
                        felkereste s megláthatta. Nevezetes pillanat volt ez az ő életében.
                  </p>
				<p>
                     A mi után oly rég óta vágyakodott; a minek eléréseért még az ő
                        gyöngéd szive is kész volt a szeretett szülők akaratával ellenkezni; a mi
                        után álmadozott és a miről gondolkodni évek óta soha meg nem szünt:
                        meglátogatni a külső országi hitrokonokat, a valódi atyafiakat, a lélek
                        szerint való testvéreket s meglátogatni Fröhlichet, ki tudományával,
                        rendithetlen hitével, üldözött sorsával s nagy szenvedéseivel már régóta
                        világitó oszlop s követendő példa volt ő előtte: ime mindezt sikerült
                        elérnie.
                  </p>
				<p>
                     Nagy alázatossággal borult térdre s mély áhitattal adott hálát
                        az ő urának, istenének, a ki érdemesnek találta őt mind e nagy kegyelemben
                        részesiteni.
                  </p>
				<p>
                     Fröhlichhel való találkozását igy irja le:
                  </p>
				<p>
                     - Örökké való dicséret és dicsőség legyen a mi Urunk Jézus
                        Krisztusnak, ki által fölserkentettünk a mindenható szent Isten nagy nevének
                        dicséretére. Ime az ő véghetetlen kegyelménél fogva megengedtetett nékem,
                        hogy ezen messze földön levő atyafiakat megláthassam és az ő példájukra
                        felbuzduljon az én lelkem, hogy titeket is felbuzdulásra inditsalak és
                        serkentselek az Ur Jézus Krisztusnak szent nevében. Ámen!
                  </p>
				<p>
                     - Tudósitlak pedig, édes atyámfia, a mint már tudósitottalak
                        is, hogy a mint én napnyugtakor Zürichbe értem, egy utczán, a mely
                        Niederhofnak neveztetik, kérdezősködtem Fröhlich atyánkfiának lakása felől
                        és a midőn engem erről föl nem tudtak világositani, jött egy kis gyermek, ki
                        nekem megmutatta a lakást és oda elvezetett. Ezt is én a kegyelem jelének
                        vettem, hogy ime a világi férfiak és asszonyok nem tudják az ő lakását és
                        egy kis gyermek mutatja meg nékem azt.
                  </p>
				<p>
                     - Midőn én a házba betértem, a mi atyánkfia nem volt otthon, de
                        nemsokára hazajött és azt kérdezte tőlem, honnan való vagyok. Én feleltem,
                        messze földről jöttem, én Magyarországból való vagyok. És ő kérdezte: te
                        vagy-e az a Hencsey Lajos, a kinek társa a tegnapi napon Zürichbe jött? Én
                        feleltem, én vagyok az; azért jöttem egyenesen ő hozzá. Erre ő megölelt
                        engem és ama szent csókkal illetett. Én sem szólni, sem beszélni nem tudtam;
                        ugy éreztem, mintha szivem egészen elszorult volna és szemeimet elboritotta
                        a könyhullatás. Alig tudtam Kohk atyánkfiának levelét és az ő apjának
                        levelét, melyet Hauptwylból hoztam, neki átadni. Nagy szivességgel magánál
                        tartott és nekem lakást adott.
                  </p>
				<p>
                     Béla Józsefre hivatkozott Fröhlich, mint a ki tegnapi napon
                        jött Zürichbe. Béla Konstánzból szintén gyalog tette meg ide az utat s ő már
                        hétfőn, október 10-én ide ért. Ugyanazon a napon, melyen Hencsey ide ért,
                        Béla már állandó műhelyt és rendes munkát is kapott.
                  </p>
				<p>
                     Fröhlich és Hencsey csaknem az egész éjszakát értekezésben
                        töltötték el. Hencsey különösen tudni akarta, vajjon a tudomány, melyet ő
                        irt és hirdetett, megegyez-e azzal, melyet Fröhlich hirdet?
                  </p>
				<p>
                     Az értekezés részleteiről nincs tudomásunk.
                  </p>
				<p>
                     Hencsey csak annyit jegyez meg október 12-én kelt levelében,
                        melyet Imre öcscséhez Bécsbe intézett, hogy tudományuk megegyez.
                  </p>
				<p>
                     - Hogy pedig, irja, röviden tudósitsalak benneteket az
                        igazságnak velejéről, én értekeztem Fröhlichhel. Azon mód beszél, a mint én
                        irtam a nálatok hagyott könyvemben; ezzel minden rendtartások
                        megegyeznek.
                  </p>
				<milestone n="1" unit="endSubChapter"/>
				<milestone n="2" unit="startSubChapter"/>
				<p rend="head">
                  II.
               </p>
				<p>          (
                        Z
                        ü
                        richi
                        szokás
                        ok. - Hen
                        cs
                        ey
                        munkát
                         kap. - Fr
                        ö
                        hlich oktatja Hen
                        cs
                        eyt. - Az
                        é
                        v v
                        é
                        g
                        é
                        n.)
                  </p>
				<p>
                     Később több levélben részletesen is megirta a magyar hivőknek a
                        svájczi gyülekezetek hittételeit, szervezetét s szertartásait. Sőt több
                        kérdésben saját eltérő nézeteit is, de e levelek, fájdalom, valószinüleg
                        mind elvesztek. Hozzám a következő 1843-ik évről két levelénél több nem
                        jutott.
                  </p>
				<p>
                     Az éjjeli értekezésnél Fröhlich különös érdeklődéssel
                        kérdezősködött Denkel Jánosról, valamint az uj hitvallásnak Magyarországon
                        miként lett elterjedéséről. Hencsey megadta a kellő felvilágositásokat,
                        valamint Fröhlich is megismerte vele az uj felekezetnek Svájczban és
                        Németországban való állapotát.
                  </p>
				<p>
                     Hencsey nem akart sokáig terhére lenni házigazdájának, azért
                        másnap már korán reggel műhely után látott. Végig járta munkáért a szállón
                        kivül a város minden lakatos czégét, valamint ama gyárakat is, hol lakatos
                        munkára szükség lehetett. Mindamellett aznapon munkát még se talált, bár
                        Debruner és más hitrokon is segélyére volt.
                  </p>
				<p>
                     További élményeiről hadd beszéljenek saját sorai:
                  </p>
				<p>
                     - Jóskának vagyon munkája, de nékem nincs, de azért mai napon,
                        ugymint október 12-én irom Fröhlich szobájában nektek e levelet. Ez utolsó
                        időben az isten ő általa kezdte el az ő gyülekezetét épiteni és ő is kér
                        titeket általam, csak maradjatok meg abban, a mit a szentirás tanit és a mit
                        elkezdettünk.
                  </p>
				<p>
                     - Bár én most munka nélkül vagyok, azért vasárnapig mégis itt
                        maradok, mivel még a vasárnapi gyülekezetben szeretnék részt venni, ha az
                        isten megengedi.
                  </p>
				<p>
                     - Eddig irtam október 12-én, de mai napon az az október 13-án
                        nekem a jó isten ismét megmutatta az ő segitségét. Történt, hogy én, a midőn
                        reggel fölkeltem, el akartam menni a rendőrségre tartózkodási czéduláért. És
                        a midőn oda mentem, onnan elküldöttek a doktorhoz, hogy megvizsgáljon, ha
                        egészséges vagyok-e vagy sem, mivel itt ugy a szokás, hogy ha valaki munkát
                        akar venni vagy a városban akar maradni, magát a doktornál meg kell
                        vizsgáltatni és ha valami baja van, kórházba viszik és csak akkor állhat
                        munkába, ha kigyógyul.
                  </p>
				<p>
                     - Igy tehát, a midőn én mentem a doktorhoz, ime jön eleibém egy
                        lakatos mester, a kinek műhelyében voltam is 12-én, de hiába. Igen
                        barátságosan beszélt velem, mivel ő is sok ideig dolgozott Bécsben és
                        mondtam már neki, hogy én is onnan jövök. Igy a midőn kérdezi, hogy hová
                        megyek, mondottam, hogy a doktorhoz, mivel itt akarok maradni vasárnapig. E
                        közben mondja nékem, hogy ő nála volna munka s hétfőn elkezdhetek dolgozni.
                        - A nevét is nékem mindjárt átadta irásban, hogy a rendőrségnél csak
                        jelentsem mint hozzája tartozója magamat, mivelhogy, mint mondá, itt a
                        vándorkönyvet mindjárt el szokják venni s egy jegyet kap az ember reá.
                  </p>
				<p>
                     - Igy tehát, édes atyámfiai, a jó isten nékem munkát rendelt,
                        pedig már azt akartam irni, hogy visszamegyek rövid időn hozzátok. És vissza
                        is mentem volna, ha az isten munkát nem rendelt volna, de most már hétfőn,
                        azaz október 17-én elkezdek dolgozni.
                  </p>
				<p>
                     - Meddig maradhatunk, azt csak a jó isten tudja; de ha a
                        tavaszig megmaradhatunk is, mi azért mégis utazásunkat tovább nem
                        folytatjuk, hanem egyenesen hozzátok térünk. Ti pedig, kérlek az istenre
                        benneteket, ha csak lehet, megmaradjatok műhelytekben, mert erre szörnyen
                        nehéz munkát kapni és a mint halljuk, nagyon kevés a fizetés. A kinek két
                        forintja van, annak igen jó legénynek kell lenni; ez pedig a mi pénzünkben
                        csak négy forint, mert az itt való ezüst forint a mi pénzünkben két forint
                        és olyan pénzek vannak itt, hogy ki nem ismerjük velük magunkat.
                  </p>
				<p>
                     A lakatos mester, kit Hencsey e levélben emlit s kinek
                        műhelyében munkát kapott, Michel Jakab zürichi lakos volt s lakása és
                        műhelye a Kisvárosban Niederdorf-utczán 515. szám alatt volt. Sok iparos
                        czégnek és műhelynek volt akkor s van talán ma is Zürichben czime és czimere
                        is, mint nálunk szokás a vendéglőknél s boltoknál, de csak elvétve szokás a
                        műhelyeknél. Michel Jakab műhelye a Nagy Hajóhoz (»beim grossen Schiff«)
                        volt czimezve s egy kopott, fakó árboczos hajót ábrázoló mázolás az ajtó
                        fölé ki is volt függesztve. Ezt is megirta Hencsey az ő Imre öcscsének.
                  </p>
				<p>
                     Később Michel Jakab is áttért az uj hitre. Hencsey téritette át
                        s ő e jó emberben nemcsak munkaadót, nemcsak házigazdát, hanem egyszersmind
                        jó barátot is nyert.
                  </p>
				<p>
                     A zürichi dolgokról más észrevételei is voltak Hencseynek, mint
                        a melyeket föntebb közöltünk. Azt irja egyik későbbi levelében Kovács
                        Józsefnek:
                  </p>
				<p>
                     - Tudd meg azt, szerelmes atyámfia, hogy itt nincs császár,
                        nincsenek mindenféle fejedelmek és herczegek, mint Bécsben, sem pedig
                        palatinus és egyéb mágnások és fényüzésben dobzódó papi fejedelmek, mint
                        Magyarországon, de még nemesek sincsenek. Itt minden ember egyenlő polgár s
                        mindenki a munkája után él. A vármegyének a neve kanton, annak van egy
                        tanácsa s a városi tanács is megvan s ezek végezik el a közönség dolgát.
                        Nincsenek itt katonák se, csak bizonyos napokon katonáskodnak az emberek.
                        Hanem van rendőrség, a mit policzájnak neveznek; ez mindenre ügyel s a
                        jövők, menők, utazók az ő szemeit el nem kerülhetik. Otthon mi nálunk ilyen
                        nincs, ott úti passzust se kérnek senkitől; azt se keresik, kinek mennyi
                        pénze van a zsebjében, egészséges-e, beteges-e? Az én elmém sokat
                        hánykolódik e fölött. Azért van-e e nagy vigyázás emberekre, mert szeretik
                        őket, vagy pedig azért, mert félnek tőlük?
                  </p>
				<p>
                     E fölött bizony már tapasztaltabb elmék is tünődtek, mint e
                        szegény fiatal magyar kézműves elméje.
                  </p>
				<p>
                     Hencsey és társa Béla József, mielőtt Bécsből elindultak volna,
                        Likhardussal és Hencsey Imrével ugy beszéltek össze, hogy a mint majd a
                        körülmények változása hozza magával, s a mint majd a svájczi munkás
                        viszonyokat megismerik s Likhardussal és Imrével is megismertetik: ezek is
                        utánuk fognak menni Zürichbe. Ezt azonban Hencsey itt tartózkodásának első
                        idejében egyáltalán czélszerütlennek látta s azért sietve intette Likhardust
                        is, Imre öcscsét is, hogy Bécsből ki ne mozduljanak.
                  </p>
				<p>
                     - Édes atyámfia Likhardus - irja egyik hosszabb levelében -
                        Béla József is köszönt és kér általam, hogy a midőn mi visszamegyünk, ha
                        nekünk nem is, tehát a pesti szegény atyafiaknak iparkodjál segitségére
                        lenni és azért ne próbálkozzál megindulni, hanem megmaradj a te műhelyedben,
                        mert mi is csak alig, hogy el tudtunk idáig jönni.
                  </p>
				<p>
                     - Továbbá édes testvérem Imre, téged is kérlek, ha csak lehet,
                        megmaradj műhelyedben, hogy segitségemre lehess, ha szükség lesz rá, mert
                        nem tudom, mikor vetődöm vissza. Ne keveseld a fizetésedet, mert én se kapok
                        itt talán többet, pedig itt minden drágább, mint Bécsben.
                  </p>
				<p>
                     - Arra pedig különösen serkentelek, hogy a könyvirásban
                        szorgalmasan foglalatoskodjál, mert most már látom, hogy könyvem jól van
                        megirva. Majd irok én te néked bővebben is levelet, mivel már megtudakoztam,
                        ha vajjon lehet-e itt magyarul nyomtattatni? Azt mondották, lehet és nem is
                        kerül sokba. Tehát a nyomatás árát megtudhatom és ha az atyafiak is
                        segitenek, akkor majd értesitlek, hogy te nékem az én könyvemet apró
                        betükkel egyes levelekben megküld és én azt ismét itt könyvnek összeirom és
                        kinyomattatom.
                  </p>
				<p>
                     - Kérlek pedig édes öcsém Imre arra is, hogy mentül előbb
                        felelj levelemre, mert szomoru az én szivem, mivel egyszer azt álmodtam
                        utazásomban, hogy szegény édes atyámat eltemették s minden jószága prédára
                        ment s mikor én hazamentem, semmit nem találtam. Kérlek tehát, ird meg, mit
                        irt édes atyánk és azt is, ha él-e vagy meghalt? Ha meghalt, menj el haza és
                        maradj otthon.
                  </p>
				<p>
                     - Ajánllak pedig mindnyájatokat az ur Jézus Krisztus oltalmába.
                        Legyetek békességben és jó egészségben!
                  </p>
				<p>
                     Szinte feltünő e levélben, hogy csak most jutott eszébe a
                        vagyon kérdése. Igaz, hogy most is csak ugy álmodta, hogy apjának minden
                        jószága elpusztult. Eddig az üdvözülés biztositásán s a hitbeli igazságok
                        ábrándjain kivül sohase jutott eszébe semmi más czélja az életnek. A vagyon
                        épen nem.
                  </p>
				<p>
                     De megmagyarázza ezt is az a komolyság, melylyel az uj hitről
                        irt könyvét a magyar hivők számára mindenképen ki akarta nyomatni. Ehhez
                        bizony pénz kellett. Gondolt ugyan az »atyafiak« segitségére is, de a teher
                        nagyobbik sulya mégis csak az ő vállaira nehezedett volna. Ki nem kerülhette
                        tehát, hogy a vagyon kérdésére is egyszer-másszor ki ne röppenjen
                        gondolata.
                  </p>
				<p>
                     Ezt a levelét különben Imre öcscse és Likhardus sietett közölni
                        a magyarországi hitrokonokkal. Ezeknek nagy megnyugvásukra szolgált, hogy
                        Hencsey azt a tudományt, melyet ő tanitott, Fröhlichnek és a svájczi
                        atyafiaknak tudományával megegyezőnek találta.
                  </p>
				<p>
                     Hencsey, mielőtt állását Michel Jakab műhelyében elfoglalhatta,
                        csaknem egész hetet töltött Fröhlich házánál és társaságában. Ez idő alatt
                        mondta el Fröhlich neki életének egész történetét. Megismertette
                        családjával, de a zürichi, wiedikoni s több zürich-környéki gyülekezetekkel
                        s tanitókkal is. Ezek közt főleg Debrunerrel. Közölte vele iratait és
                        könyveit, melyek már nyomtatásban megjelentek.
                  </p>
				<p>
                     Fröhlich ekkor irányozta Hencsey figyelmét János apostolnak
                        Jelenésekről irt csodálatos könyvére. Fröhlichben nagy csodálkozást
                        gerjesztett Hencsey tudatlansága.
                  </p>
				<p>
                     Jánost ama szent káprázat, melyet könyvében leir, Páthmósz
                        szigetén lepte meg. Beszélgetés közben Fröhlich többször emlitette e sziget
                        nevét. Hencsey azt kérdezte:
                  </p>
				<p>
                     - Hol lehet az a sziget?
                  </p>
				<p>
                     - Hogy kérdezheted azt édes testvérem? Hiszen ott van az égei
                        tengerben Görögország és Kis-Ázsia között.
                  </p>
				<p>
                     Csakhogy Hencsey az égei tengernek se hallotta hirét soha. Se
                        nem járt ott, se nem tanult vagy hallott róla semmit.
                  </p>
				<p>
                     Fröhlich faggatásaira aztán lassanként kitünt, hogy Hencsey a
                        kis falusi iskola elemi tudományánál többet, irásnál, olvasásnál s némi
                        imádkozásnál egyebet soha nem tanult. A földrajzról azt se tudta, mi fán
                        terem. De ez neki nyugtalanságot nem okozott. Azt felelte Fröhlichnek:
                  </p>
				<p>
                     - A mi urunk Istenünk engem arra választott ki, hogy én csak az
                        ő szent igéjét ismerjem s ahhoz ragaszkodjam.
                  </p>
				<p>
                     Fröhlich nagyon elmerült János álomszerü látományaiba s nem egy
                        korabeli eseménynek s nem egy vallásos eszmének magyarázatát egyenesen a
                        Jelenések könyvéből származtatta. Ezt csak rejtélyes, titkos, kegyeskedő
                        fejtegetésekkel tehette. Órák számra beszélt ezekről Hencseynek. Benne
                        azonban ehhez semmi fogékonyságot nem talált. Hencsey csak a szentirás
                        egyszerü igéihez s itthon megirt könyvének tanaihoz ragaszkodott.
                  </p>
				<p>
                     A legközelebbi vasárnapon, október 16-án részt vett Hencsey az
                        istentiszteleten, vagy mint mondani szokták, a szent gyülekezetben.
                  </p>
				<p>
                     Ezt egy bérelt háznak tágas szobájában tartották s közel százan
                        voltak jelen. Zürich kanton ekkor már elnézte az uj hivőknek, hogy bent a
                        városban magánosoknál, vagy bérelt helyiségben rendes istentiszteletre
                        összegyülekezzenek. Aargauban például még ekkor sem engedték meg ezt, a mint
                        már erről megemlékeztem.
                  </p>
				<p>
                     Másnap munkába állott Hencsey s a következő hónapokat egész az
                        év végéig s azontul is szorgalmas munkában, szentirás olvasásban s a német
                        nyelv tanulásában töltötte el. Egyelőre nem tanitott. Itt nem is volt arra
                        szükség, hogy tanitson. De erre alig is lett volna képes.
                  </p>
				<p>
                     A vallásos nyelvnek megszabott és megszokott szólásai, igéi és
                        mondatai vannak, melyeket magyar nyelven Károli Gáspár, német nyelven Luther
                        bibliaforditása alkotott. A magyart ismerte Hencsey, de a németet nem. Mig a
                        német nyelven századok óta megszokott igéket és mondatokat meg nem tanulta:
                        addig a bibliaolvasásban jártas svájcziak előtt félreértések nélkül tanitó
                        beszédet nem mondhatott.
                  </p>
				<p>
                     Szorgalmasan részt vett a vasárnapi gyülekezetekben s
                        türelmetlenül várta naponként Denkelnek s a többi pesti atyafiaknak
                        leveleit, kikhez nemcsak ő, hanem Fröhlich és Debruner is irtak még október
                        első felében.
                  </p>
				<milestone n="2" unit="endSubChapter"/>
				<milestone n="3" unit="startSubChapter"/>
				<p rend="head">
                  III.
               </p>
				<p>
                        (
                        Hencsey
                         s
                        ü
                        rgeti hazulr
                        ó
                        l a leveleket. - A k
                        é
                        t Aschmann testv
                        é
                        Hencsey
                        Langnauban. - Debruner élete t
                        ö
                        rt
                        é
                        nete. - Hogy vannak otthon?)
                  </p>
				<p>
                     A levelek ritkán jöttek Magyarországból. Ez kissé türelmetlenné
                        tette Hencseyt. Az 1843. évi január 9-iki levelében némi szelid
                        szemrehányással illeti hiveit. E levelét özvegy Véber Katalin asszonyhoz
                        czimezte. Kegyes, jólelkű nő volt s szintén hivő. Utolsó itthonlétekor
                        téritette meg Hencsey. A József-téren lakott Pesten a Hanzély-házban. Azért
                        intézte hozzá levelét, mert azt hitte, hogy talán egyéb hiveihez intézett
                        levelei nem jutottak kézhez.
                  </p>
				<p>
                     - Elgondolhatjátok, - igy ir, - hogy az igazat nekem meg kell
                        vallanom, itt az atyafiak tudakol-ják tőlünk, irtatok-e hozzám levelet s
                        nekem azt kell felelnem, a mi igaz, hogy nem. Csodálkoznak rajta velem
                        együtt, hogy miért nem irtok. Kivált Denkel János, a ki pedig tanitó.
                  </p>
				<p>
                     Különösen Bámer Ferenczet inti e levélben s kéri meg egyuttal,
                        hogy a magyarországi gyülekezetek dolgairól nyujtson részletes tudósitást. A
                        mit Bámer meg is tett, a mint később majd rátérünk.
                  </p>
				<p>
                     Az uj évet, az 1843-ikit, Hencsey szorgalmas műhelybeli
                        munkával s tanulással töltötte el. A mellett arra törekedett, hogy a
                        jelesebb svájczi atyafiaknak, kiváltképen a tanitóknak és téritőknek
                        élettörténetét följegyezze s ezt például, intésül, oktatásul magyar hiveivel
                        közölje.
                  </p>
				<p>
                     Mi mindenre ki nem terjedt e buzgó fiatal ember figyelme! Hátha
                        még a mindennapi kenyérért mindennapi nehéz munkát nem kellett volna
                        végeznie.
                  </p>
				<p>
                     Talán emlitettem már, hogy Zürichben és környékén ekkor négy
                        tanitó, négy téritő működött. Az idegenek némi gúnynyal püspököknek is
                        nevezték őket. Fröhlich, a két Aschmann testvér és Debruner János volt ez a
                        négy »püspök«.
                  </p>
				<p>
                     Fröhlich életét már ismertettem vázlatosan s működésének és
                        szenvedéseinek történetét is. Fröhlichnek ebben az évben végkép el kellett
                        hagynia Zürichet, mint állandó lakost nem türte meg ott a hatóság,
                        átköltözött Straszburgba, mely akkor Francziaországhoz tartozott s téritő
                        munkáját ott folytatta. Csak annyit engedtek meg neki, hogy svájczi
                        gyülekezeteit vagy legalább a zürichit meglátogathassa. Meg is tette gyakran
                        s ilyenkor néhány napot hivei s Hencsey társaságában tölthetett el.
                  </p>
				<p>
                     A két Aschmann testvérről Hencsey följegyzései után ennyit
                        tudunk:
                  </p>
				<p>
                     Gazdag molnármester és malomtulajdonos volt Zürichben az öreg
                        Aschmann. Sok gyors vizű folyó van Zürich körül: a Limmat, a Sichl s ezek
                        mellékfolyói. Melyiken volt a malom, Hencsey nem jegyezte föl. Volt a gazdag
                        molnárnak háza, telke, boltja is a városban. S volt három fia és egy
                        leánya.
                  </p>
				<p>
                     Idősebb fia János s második fia Jakab. Ezek 1837-ben áttértek
                        az uj hitre s magukhoz vonzották leánytestvérjüket is. Apjuk, anyjuk s a
                        harmadik fiu tudni se akart az uj hitről. Fájdalmas jelenetek törtek ki a
                        család kebelében. Az öreg Aschmann törhetetlen volt. Egyházának lelkes hive
                        s valami előljárója is. Buzgó kálvinista. Mikor szép szava, intése,
                        könyörgése, parancsolása nem használt: legsulyosabb apai jogához
                        folyamodott. Fiait testileg fenyitette s mikor az se használt: megvont tőlük
                        minden segitséget. Az apai háztól s a malomból elverte őket.
                  </p>
				<p>
                     A két fiu, tele az uj hit legyőzhetetlen buzgalmával, istennek
                        ajánlta lelkét, szó nélkül türt mindent s apjának sujtó kezét is megáldva,
                        elhagyta a közös hajlékot s ment a világba két kezével keresni a kenyeret s
                        tanulni és tanitani. Vitték magukkal hugukat is, a kinek nemsokára
                        szerencséje is akadt s 1842-ben férjhez ment.
                  </p>
				<p>
                     Az apa elbusult, elkeseredett családjának e szétesésén. Nem
                        volt maradása se a malomban, se a háznál, se a boltban. Otthona siralomházzá
                        vált. Utóbb eladta mindenét s józanul, becsületesen, tékozlás nélkül, de
                        szomoruan töltötte napjait és éveit. Találkozott vele Hencsey is s a fiatal
                        ember tapasztalatlanságával s a mély hitnek bátorságával törekedett
                        kiengesztelni ő is. Eredménytelen volt buzgósága.
                  </p>
				<p>
                     - A mi urunk Istenünk ugy akarta, hogy szive kemény
                        maradjon.
                  </p>
				<p>
                     E sóhajtással hagyta abba kisérleteit.
                  </p>
				<p>
                     Annál buzgóbb tanitó lett a két testvér. Tehetséges, eszes és
                        komoly fiu volt mind a kettő; János is, Jakab is. Nagy elemi tudással s a
                        szentirás csodálni való ismeretével, szelid és komoly lélekkel téritett és
                        buzgólkodott mind a kettő. Annyira, hogy már Hencsey oda menetele előtt
                        tanitóknak ismerték el őket mind a zürichi, mind a környékbeli gyülekezetek
                        Neumünszterben, Wytikonban, Zollikonban, Wollishofenben és Dietlikonban s
                        másutt is. Mind e helyeken megfordult hol az egyik, hol a másik Aschmann
                        kiséretében vasárnaponként Hencsey is.
                  </p>
				<p>
                     Elment Hencsey távolabbra is.
                  </p>
				<p>
                     Bernhez nem messze van Langnau az Emmenthalon. Népes és iparos
                        városka.
                  </p>
				<p>
                     - Akkora gyülekezet van ott, irja Hencsey, csak nénéink többen
                        vannak kétszáznál, az atyafiak pedig még többen.
                  </p>
				<p>
                     Kegyes és buzgó tanitó volt itt is. Nevét nem jegyezte fel
                        Hencsey. Azelőtt Bernben volt városi elemi iskolaigazgató. Áttért, uj hivő
                        lett s megkeresztelkedett. De nyomban bejelentette a följebb való hatóságnak
                        s egyuttal ajánlkozott továbbra is s még nagyobb buzgósággal a tanitásra. A
                        tanács ezt nem engedte meg, sőt állásától nyomban felfüggesztette. De
                        minthogy kitünő tanitó volt, derék buzgó embernek ismerték s a városban
                        általában szerették: nem akarták elkergetni s kenyerétől megfosztani: egy
                        évi időt engedtek neki, hogy megtévelyedett gondolkozásától megszabaduljon s
                        az egyházhoz ismét visszatérjen. Hiában volt. Nem tért vissza, sőt annál
                        lelkesebben tanitotta az uj hitet. A vége az lett: számüzték a városból.
                        Mikor Hencsey ott járt: akkor Langnauban volt tanitó »püspök«.
                  </p>
				<p>
                     Nagy lelki örömmel fogadta Hencseyt. Az idegent, a messze
                        földről ide bujdosó testvért, a pogány magyarok ivadékát. Ime az erős hit
                        megmozditja a hegyeket s isten akarata kiterjed mind az egész föld
                        kerekségén!
                  </p>
				<p>
                     Ily szavakkal mutatta be a tanitó Hencseyt a gyülekezetnek.
                        Hencseyt könyekre fakasztotta a gyülekezet áhitatos szent éneke.
                  </p>
				<p>
                     Ő maga is tartott egy kis beszédet.
                  </p>
				<p>
                     - De nem szólhattam sokáig, - irja. - A mint szeretett
                        atyánkfiainak és nénéinknek a mi Urunk Jézus Krisztushoz szálló lelkét
                        láttam, erőt vett rajtam is az érzés és eszembe jutott, hogy én vagyok itt a
                        legkisebb és a legerőtlenebb!
                  </p>
				<p>
                     A negyedik tanitó az Aschmann testvéreknél, talán még
                        Fröhlichnél is nagyobb tanitó volt Zürichben ekkor Debruner, a kit már
                        néhányszor név szerint emlitettem. Ezzel volt együtt legtöbbet Hencsey.
                        Ennek életéről a következő adatokat jegyezte föl:
                  </p>
				<p>
                     Debruner János Thurgauban született iparos szülőktől 1808-ban.
                        Mint ifju iparos legény Aargauba költözött s ott telepedett meg 1830 körül.
                        Ott vette föl az uj hitet, »ott született ujjá« 1833-ban s mindjárt a
                        következő évben elkezdett tanitani, szent gyülekezeteket tartani s
                        keresztelni. S nemcsak a kanton székhelyén Aargauban, hanem a környékbeli
                        falvakban is. Megnősült 1830-ban, felesége 1810-ben született, aargaui lány
                        volt s már mint menyecske tért az uj hitre 1835-ben. Sok gyerekük lett.
                        Hatalmas, szép, erős alak volt mind a férj, mind a feleség. Mikor Hencsey
                        megismerkedett vele, tiz évi házasságuk alatt már hét szép egészséges
                        gyerekük született, három fiu és négy leány, - de két leánytestvér ikrekként
                        jött a világra 1836-ban. Ez áldásos szaporaságot mint Debruner, mind Hencsey
                        s utóbb Béla József és Hencsey Imre is ismételten megirta Magyarországba az
                        itteni atyafiaknak. S mindig azzal az intéssel, hogy Istennek különös áldása
                        a sok gyerek. A házas felek hűséggel és szeretettel legyenek egymás iránt,
                        egymást igazán megbecsüljék, erejükre s egészségükre vigyázzanak; - akkor
                        várhatják istennek különös kegyelmét, ugymint az egészséges és sok gyermeket
                        s a földi boldogságot. Kövessék Debruner Jánosnak és hitvesének ragyogó
                        példáját.
                  </p>
				<p>
                     Tanitásaira az első napokban nem ügyelt a hatóság. De a mikor
                        már öt gyülekezetet, öt istentiszteletet tartott: beidézték a városházához a
                        tanács elé. Városi hajdu élőszóval hozta az idézést. Ott kihallgatták, maga
                        igazolására fölhivták s azután megpirongatták. Egyuttal kimondták
                        határozatban s kiadták irásban is, hogy a tanitást, keresztelést,
                        gyülekezettartást egyenesen megtiltják s ha a tilalmat megszegi: mind őt,
                        mind azt, a ki házában az istentiszteletet megengedi, száz forinttól
                        négyszáz forintig terjedő birsággal, mint büntetéssel sujtják. Egyuttal
                        lelkére kötötték, hogy tévelygéseit hagyja abba, az egyháznak jámbor
                        bárányait tilos legelőre ne terelgesse, térjen vissza apáinak igaz hitére s
                        legyen az egyháznak hű fia.
                  </p>
				<p>
                     Ő azonban ragaszkodott a maga mélységes hitéhez s tovább
                        tanitgatott és téritgetett. Csakhogy most már nagyobb óvatossággal.
                  </p>
				<p>
                     - Ez után a város pandurjai, - igy ir Hencsey, - mindig
                        keresték, mindig leskelődtek utána, hogy őt elárulhatnák, de az Isten
                        megerősitette őt s ily módon két egész esztendeig tudta az évangyéliomot
                        hirdetni. Mig végre Isten rábocsájtotta a város pandurjait.
                  </p>
				<p>
                     Panduroknak nevezi Hencsey a város közbiztonsági szolgáit. Más
                        nevüket magyarul nem tudta.
                  </p>
				<p>
                     Debrunert s másik négy hivét 1836-ik évi márcziusban épen
                        istentiszteleten lepték meg a hajduk s vitték a tanács elé. Azt az itéletet
                        kapta, hogy a város területéről kiutasittatik, sőt örökre számüzetik, de az
                        elköltözésre, műhelye és vagyona kimozditására négy heti időt kap.
                  </p>
				<p>
                     Felesége épen várandós volt, a négy hét elteltével nem
                        mozdulhatott. Nosza fogták fülön Debrunert s vitték a börtönbe. Mikor
                        felesége szült: akkor kieresztették s a költözésre hét heti haladékot adtak
                        neki. De akkor aztán feleségével s öt gyerekével kénytelen volt utra kelni.
                        A két legkisebb gyereke a két iker lányka volt, hét hetes csecsemő.
                  </p>
				<p>
                     Hová menjen? Hol hajthatja fejét nyugalomra?
                  </p>
				<p>
                     Szülőföldét Thurgaut jelölték ki számára. Odament.
                  </p>
				<p>
                     Ott se szivesen látták, mint uj hivőt. A mint oda ért: azonnal
                        behivták fegyvergyakorlatra. Nem ment be, feleségét és kis gyerekeit nem
                        hagyhatta. Karhatalommal bevitték s börtönbe zárták. Innen hamar kiszabadult
                        ugyan, de maradása még se volt otthon, ez év deczember havában Zürichbe
                        költözött. Ez nagy város volt, a téritők ellen még se fenekedett ugy, mint a
                        kis városok.
                  </p>
				<p>
                     Lelke és buzgósága nem hagyta nyugodni. 1838-ban ellátogatott
                        Aargauba régi hiveihez. Két hajdu nyomban lefülelte s vitte a tanács elé. Öt
                        heti börtönt kellett e miatt szenvednie. Két év mulva 1840-ben ujra
                        visszatért, ujra elfogták s a börtönbe kisérték. A miért megszegte a
                        tilalmat s ujra hirdette az igét.
                  </p>
				<p>
                     Nem nyugodott meg az itéletben. Fölvitte az ügyét a legfelső
                        biróságig. Nyilvános tárgyaláson maga fejtette ki igazságát. Nem sértette a
                        közerkölcsöt s a köztársaság törvényeit, Isten igéjét hirdette csupán, a
                        hogy azt a szentirásban találta. Mi hát a bűne? Miért kell neki üldöztetést
                        szenvednie?
                  </p>
				<p>
                     Mind nem használt semmit. A legfelső biróság elitélte kilencz
                        heti fogságra s 70 frank pénzbüntetésre. A hatóság iránt engedetlennek lenni
                        nem szabad. Hogy pedig a hatóság mit tilt vagy mit parancsol: azt a
                        legfelsőbb biróság nem birálgatja. Igy származott büntetése.
                  </p>
				<p>
                     Azóta nyugalma van.
                  </p>
				<p>
                     Zürichben nem bántják. Ott megelégedtek Fröhlich
                        számüzetésével. Azóta kétszer megfordult Aargauban is de az Isten egyszer
                        sem szolgáltatta át a fogdmegek kezébe.
                  </p>
				<p>
                     Ime ez Debruner élettörténete Hencsey szerint. Utódai ma is
                        élnek Svájczban.
                  </p>
				<p>
                     Hencsey folyton aggódott, hogy otthon Magyarországon
                        elszélednek hivei, mint a nyáj, a melynek nincs őrizője s meggyöngülnek
                        hitökben. Debrunert is rábeszélte tehát, hogy ő is irjon leveleket a
                        magyarokhoz. Irt is. Természetesen németül. A pestiek aztán leforditották a
                        leveleket magyarra s ugy küldözték szét a németül nem tudó hiveknek.
                  </p>
				<p>
                     Hencsey arra is szakadatlanul intette hiveit, hogy őt a
                        magyarországi gyülekezetek és egyes atyafiak állapotáról gondosan
                        értesitsék. Hogy addig is, mig hazamehetne: intést, oktatást, jó tanácsot,
                        buzditást nyujthasson levél utján, a mennyire szükségesnek látja.
                  </p>
				<p>
                     A jelentések minden oldalról beérkeztek hozzá.
                  </p>
				<p>
                     Legbuzgóbb, legszorgalmasabb tudósitó volt Bámer Ferencz, a
                        székesfehérvári születésü nazarénus. Kovács József is rendesen irt ugyan
                        Nemesfaluból, de ő az összes hivek és téritők sorsát onnan a Balaton
                        partjáról nem tudhatta, de Bámer Pesten és Budán lakott, az ország
                        központján, ő mindent tudhatott.
                  </p>
				<p>
                     Ihász Gyuri és Rajki János még az 1842-ik év végén elhagyták
                        Bécset s lementek Pestre. Hencsey Imre azonban ott maradt s ő onnan
                        kimozdulni nem is akart. Lelke csak azzal a vágygyal volt tele, hogy Lajos
                        bátyja után mehessen Zürichbe. Annak kezétől akarta a szent keresztséget
                        elvenni. Visszatérni Magyarországba egyelőre nem akart. Ha visszatér:
                        szülőit ki nem kerülheti. Attól pedig méltán tarthatott, hogy ha egyszer
                        hazamegy: szülői őt többé hazulról el nem eresztik. Idegen országba, messze
                        földre semmi esetre. Neki pedig bátyját látnia kell.
                  </p>
				<p>
                     Szegény jó fiu, alig sejtette azt a magasabb végzetet, mely őt
                        Lajos bátyjának fölkeresésére unszolá.
                  </p>
				<p>
                     Bámer levelei tiszta képet nyujtottak a magyar nazarénusok
                        állapotáról.
                  </p>
				<milestone n="3" unit="endSubChapter"/>
				<milestone n="4" unit="startSubChapter"/>
				<p rend="head">
                  IV.
               </p>
				<p>
                        (
                        B
                        á
                        mer Ferencz
                        é
                        s a l
                        á
                        nczhid
                        é
                        pit
                        é
                        s. - A sz
                        é
                        tsz
                        ó
                        r
                        ó
                        Likhardus. - Hencsey szomorus
                        á
                        ga. - Öcscse Z
                        ü
                        richbe megy.)
                  </p>
				<p>
                     Bámer Ferencz az öreg Nipp Annának volt öreg legénye és
                        munkavezetője. Ő igazgatta a műhelyt, ő szerezte a megrendeléseket, ő
                        hajtotta be a kintlevőségeket, ő szerezte be az anyagot s ő ült ki a vásárba
                        is a sátor alá. Szóbelileg bizalmasan abban állapodtak meg, hogy Nipp Anna
                        örökösen is átadja neki a műhelyt és szerszámokat s azért Bámernak nem is
                        volt rendes fizetése.
                  </p>
				<p>
                     Azonban valami távoli rokonok kerültek elő valahonnan, ezek
                        megsejtették öreg nénjük szándékát, nyakára mentek s addig sugdostak a
                        fülébe, hogy a jó Nipp Anna a műhely átadásáért utóbb ötszáz váltó forintot,
                        a mai pénzben 420 koronát kért Bámertől. Ennek nem volt pénze. Nem
                        takarithatott, mert hiszen fizetést se kapott. Szülői is szegények voltak
                        Fehérváron, nem lehetett mást: ott kellett hagynia a műhelyt.
                  </p>
				<p>
                     A lánczhidépitésnél kapott alkalmazást és pedig a budai
                        oldalon.
                  </p>
				<p>
                     Azon a helyen, a hol most a lánczhid van, egészen más képe volt
                        akkor a Duna partjának, mint most.
                  </p>
				<p>
                     Az alagut még nem volt meg. A budai várba fölvezető Albrecht-út
                        is egészen más volt, mint most. Akkor is a Vizikapuhoz vezetett föl, de
                        meredekebben. A lánczhid körüli paloták helyén üres parti telkek állottak. A
                        hajóvontató lovak járása volt a mostani korzó helyén. A hol most a
                        kereskedelmi miniszterium palotája áll: majdnem azon a helyen állt egy
                        alaktalan régi, de nagy raktárépület magánosan. A várhegy oldala gondozatlan
                        és szabályozatlan gyep, tele apró bokorral; kökény, bodzafa, vadmeggy
                        cserjével. Gyerekek mászkáltak ott s malaczot, bárányt, kecskét
                        legeltettek.
                  </p>
				<p>
                     A lánczhid lánczai mélyen a föld alatt lévő üregben vannak
                        megkötve. Mikor a lánczhid épült, a partnak jó nagy részét magas keritéssel
                        elkeritették. A bekeritett részt nevezték épitő udvarnak. Itt dolgoztak a
                        kőfaragók. Ide hordták a lánczhid lánczainak Angliából szállitott
                        aczéldeszkáit. Itt állitották össze a lánczszemeket. Itt volt az épitő
                        mérnökök s különféle munkavezetők irodája. Itt ásták a lánczok végeinek
                        földalatti üregeit is. Száz és ezerféle furó, faragó szerszámnak, kötélnek,
                        emelő csigának, targonczának volt ez az udvar állandó raktára.
                  </p>
				<p>
                     Bámer Ferencz itt nyert munkát eleinte mint lakatos, utóbb mint
                        az épitő udvar felügyelője.
                  </p>
				<p>
                     Télen azonban munkaszünet volt s 1842-ik évi november 1-én
                        harminczad magával elbocsátották. Csak a külföldi idegen munkásokat
                        tartották meg. A magyar munkás menjen, a hova tud.
                  </p>
				<p>
                     A fővárosban költséges volt az élet s kivált műhely és munka
                        nélkül maradt kézművesnek. Bámer tehát hazament szegény szüleihez
                        Fehérvárra. De uj év után 1843 elején ujra feljött a fővárosba munka után
                        nézni, néhány napot testvéröcscsénél töltött, a ki Kropacsek malmában volt
                        molnárlegény s aztán február végén ujra elfoglalhatta tavalyi helyét a
                        lánczhid épitő udvarában.
                  </p>
				<p>
                     Ez évben meg is nősült.
                  </p>
				<p>
                     - A sok kisértetnek ellent nem állhattam, irja; s ezen felül
                        még az én jó apám s anyám testvérjei is mindig unszoltak a házasságra.
                  </p>
				<p>
                     Talált egy magához illő fiatal özvegy asszonyt. Keresztneve
                        Anna volt. Ezt vette el s épen Szent István napja előtt való napon,
                        augusztus 19-én esküdött meg vele. Ez időtől fogva Pesten a Józsefvárosban
                        Koszoru-utcza 791. számu házban lakott. Családi élete boldog volt.
                  </p>
				<p>
                     Az uj hit mellett buzgón megmaradt.
                  </p>
				<p>
                     Levelei sok szomoruságot okoztak Hencseynek. Hencsey azt
                        értette e levelekből, hogy a hivők lassan szaporodnak, a pesti gyülekezet
                        tagjai szétszóródtak, közös isteni tiszteletre összejönni alig tudnak s még
                        a legbuzgóbbak is lankadoznak.
                  </p>
				<p>
                     Bizony szétszóródtak a pesti hivők.
                  </p>
				<p>
                     Rajki János nem maradt meg Pesten; elment Szegzárdra, Fekete
                        József lakatos műhelyébe Tolnavármegyébe. Onnan pedig átment Bajára
                        Bács-Bodroghvármegyébe.
                  </p>
				<p>
                     Ihász György Czeczére költözött Fehérvármegyébe s ott vert
                        fészket hosszu időre.
                  </p>
				<p>
                     Kertész András Meggyesen telepedett le Erdélyben s ott meg is
                        házasodott. Ide jött Filippi is.
                  </p>
				<p>
                     Vitkovszky József kőműves Eperjesre költözött
                        Sárosvármegyébe.
                  </p>
				<p>
                     Klein János Szebenben állott műhelybe szintén
                        Erdélyországban.
                  </p>
				<p>
                     Vájdenhóf még mindig Békés-Csabán buzgólkodott, Kovács József
                        Nemes-Boldogasszonyfán; amaz Békés, emez Zalavármegyében.
                  </p>
				<p>
                     Tehát az ország minden részébe messze kerültek el egymástól
                        azok, a kik Hencsey édes szavaiból meritették egykor az uj hit igéit.
                  </p>
				<p>
                     Likhardusnak más lett a sorsa. Ez semmire való, korhely emberré
                        vált. Bécsből Pestre jött. Vándorkönyvét valahol elhagyta, beitta, zálogba
                        tette. A vándorkönyv volt akkor a munkakönyv is, az igazolvány is. E nélkül
                        se idegen városban, se a szállókon nem volt helye a kézműves legénynek. A
                        kinek nem volt vándorkönyve, azt hely nélkül való csavargónak tekintették a
                        hatóságok s küldték tovább.
                  </p>
				<p>
                     Likhardusnak azonban, mint hivőnek mégis szereztek műhelyt a
                        pesti hivő atyafiak. Szállást és élelmezést kapott s hetenként öt forintot.
                        De a rendes munka nem tetszett neki, otthagyta a műhelyt s Magyarék házánál
                        töltött el három hetet henyélve. Onnan átment a jó Nipp Anna nyakára s annál
                        erőszakoskodott. Sorba járta az összes hivő atyafiakat s Bámer Ferencznek is
                        sok háboruságot okozott.
                  </p>
				<p>
                     Intették, jóra kérték. Semmi szép szó nem használt.
                  </p>
				<p>
                     - Én is hivő vagyok, testvértek vagyok, kötelességtek nekem
                        lakást, ruhát s enni-inni valót adni.
                  </p>
				<p>
                     Ezt az itéletet mondta ki rájuk.
                  </p>
				<p>
                     Az atyafiak sokáig türtek, de türelmük utóbb elfogyott. Fogták
                        a gallérját s »átadták a Sátánnak, mivelhogy annak kezéből ugy sem lehetett
                        kiszabaditani«.
                  </p>
				<p>
                     Ez volt a magyar nazarénusoknál a gyülekezetből kizárás első
                        esete.
                  </p>
				<p>
                     Likhardus eltünt Pestről. Eltünt az országból is. Hogy és hogy
                        nem: egyszer csak Zürichben termett s Hencseynél jelentkezett. Ez 1843-ik
                        évi szeptemberben történt. Hencsey igaz testvér gyanánt fogadta, valamint
                        Béla József is. Bemutatták a zürichi hivő testvérek sok tagjának. Azonban
                        Likhardusnak nem volt se útlevele, se más igazolványa. E nélkül pedig a
                        zürichi rendszabályok szerint 24 óra alatt el kell hagyni a várost. Hencsey
                        nem tudta, minő életet élt Likhardus Pesten. Titkon elhelyezték, műhelybe
                        állitották s adtak neki kenyeret és ellátást.
                  </p>
				<p>
                     De megromlott lélek volt már egészen. Zürichben is
                        korhelykedett s henyélt s Hencseyre való hivatkozással csakhamar tizenhét
                        forint adósságot csinált álnokul. Hencseynek volt már egy kis megtakaritott
                        pénze, nem tartozott volna ez összeget kifizetni, de azért mégis csak
                        kifizette. Pirult arra a gondolatra, hogy magyar hivő ilyen ember lehet. De
                        azután levette róla kezét. A városi hatóság nyomban ki is utasitotta Zürich
                        területéről.
                  </p>
				<p>
                     Mi lett utóbb belőle? Nem tudom. A magyar nazarénusok
                        jegyzeteiben többé nyomát nem találom.
                  </p>
				<p>
                     Kik maradtak hát meg Pesten?
                  </p>
				<p>
                     Ott volt Denkel János, a tanitó. Ez Musek nevü mészárosmester
                        házában lakott a Dunaparton a vágóhid mellett. A vágóhid akkor nem ott volt,
                        a hol most, hanem legalább két kilométerrel följebb, közel a mai
                        vámpalotához. Felesége nagybeteg volt, vizi betegségben szenvedett, pár év
                        mulva meg is halt. Talán e miatt is a tanitásban nem buzgólkodott annyira,
                        mint kezdetben s mint akkor, a mikor Hencsey még itthon volt.
                  </p>
				<p>
                     Megvolt Denkel Terézia.
                  </p>
				<p>
                     Megvolt a jó Nipp Anna. A Terézvárosból, a Nagymező-utczából
                        átment lakni a Lipótvárosba, a templomtéri piaczra. A hol most az óriási
                        bazilika áll: ott állott akkor egy kis templom. Körülötte szabad tér s ezt
                        heti és napi vásártérnek, piacznak használta a közönség. Zöldséggel,
                        baromfival, hentes és sütő árukkal volt tele egész nap. Ennek északi
                        oldalára a 294. számu házba költözött Nipp Anna, de már itt nem volt akkora
                        szobája, a hol istentiszteletet lehetett volna tartani.
                  </p>
				<p>
                     Megvolt még az öreg Eichman Margaréta asszony, több mint 90
                        éves, gyenge, beteges. Lakásából kimozdulni már nem tudott, a hivek jártak
                        hozzá látogatni s az imádkozásban segiteni.
                  </p>
				<p>
                     Végül Magyar Ferencz és hitvese s Bámer Ferencz: ime ezekből
                        állott az 1843-ik év végén a pesti hivő atyafiak gyülekezete. Alig heten,
                        nyolczan. Rendes gyülekezetet tartani nem lehetett.
                  </p>
				<p>
                     Hencseynek fájt ez az állapot.
                  </p>
				<p>
                     Körülötte élet, zsibongás, eleven hitbuzgalomnak csodálatos
                        pezsgése, minden vasárnapon isten tisztelet, a hova nagy számban seregelnek
                        a hivő atyafiak s ha üldözik is őket, annál nagyobb elszántsággal engedik át
                        lelküket az üdvösségkereső áhitatnak.
                  </p>
				<p>
                     Pedig üldözik őket.
                  </p>
				<p>
                     Fröhlichnek el kellett költözni még az országból is. A többi
                        lelkes tanitót se türik meg otthonában. A kisdedeket erőszakkal
                        keresztelik.
                  </p>
				<p>
                     Erre különös gondja van minden világi és egyházi hatóságnak.
                        Számon tartják az ujszülötteket. Ha a szülők késlekednek a kereszteléssel, a
                        végrehajtó hatalom odamegy a házhoz, a gyermekágyas anya kebléről leszakitja
                        a csecsemőt, viszi a templomba s megkeresztelteti a pappal.
                  </p>
				<p>
                     E fölött sokat tanakodtak az uj hivők. Mit csináljanak ily
                        esetben?
                  </p>
				<p>
                     Ellenállani nem szabad. Erőszakot erőszak ellen szegezni tiltja
                        hitük. De azt maguk számára szoros törvény gyanánt meghatározták, hogy az
                        ily keresztelést még érintéssel se szabad elősegiteni. Ha kérik az anyától a
                        csecsemőt: neki nem szabad a kezét se mozditani. Vegye el kebeléről az
                        idegen. Hitük szerint ugy sincs foganatja az ily keresztelésnek. A hit
                        nélkül való keresztelést ugy se veszi észre az ur isten, a csecsemőnek pedig
                        még hite nem lehet. A sarjadzó lélek a hitnek magasságaihoz föl nem
                        emelkedhetik.
                  </p>
				<p>
                     Igy gondolkoztak s e törvényük szigoru megtartását követelték
                        minden hivő atyafitól. A kik ez ellen vétettek, a kik a csecsemőt önkényt
                        vitték a keresztvizre vagy saját kezükkel adták át a végrehajtóknak: azokat
                        kizárták a gyülekezetből.
                  </p>
				<p>
                     Kizáratás gyakran fordult elő. Ennek természetes oka volt.
                  </p>
				<p>
                     Az anya lelkében, midőn maga mellett látta apró szülöttjét,
                        feltámadt az egyház régi tana. Keresztség nélkül nincs üdvözülés. A boldogok
                        seregébe el nem juthat a kereszteletlen. De hátha kiskorában veszi el isten
                        az ő ártatlan magzatját? Az anya megbirkózhatik a gyehenna gondolatával, de
                        csecsemőjét még a gondolatnak se adhatja át. Hiszen ő felelős annak
                        üdvösségeért.
                  </p>
				<p>
                     Gyakori eset volt a régi egyházhoz való visszatérés is. Sok uj
                        hivő erőtlennek érezte magát az üldöztetés közben. Gyakran a tanitók ellen
                        feltámadott a tömeg s véresre verte őket. Maga Debruner két izben alig
                        tudott véres fejjel menekülni a rá zúdult tömeg elől. Kézzel és öklelő
                        szerszámokkal bántalmazták s kövekkel dobálták. Ha nem menekülhet: István
                        vértanu sorsára jut.
                  </p>
				<p>
                     Mindezt tudta és látta Hencsey. De azt is látta, hogy ennek
                        daczára folyton szaporodnak az uj hit követői. S az fájt neki épen, hogy
                        hazájában nem üldözik az ő követőit s azok mégis lassan szaporodnak, a pesti
                        gyülekezet is szétoszlott s bánatos lelke ugy látta, ugy képzelte, hogy még
                        a ki megmarad is a hitben, annak hite is lankadoz. Foglalkozott a hazatérés
                        gondolatával.
                  </p>
				<p>
                     Egyszer azonban csak nála termett öcscse is. Hencsey Imre
                        otthagyta Bécset s átment Zürichbe. Még nem volt megkeresztelve; Bécsben nem
                        is volt tanitó, a ki megkeresztelhette volna, sietett hát bátyjához.
                  </p>
				<p>
                     Műhelyt rögtön kapott. Ugyanott, a hol Lajos bátyja: Michel
                        Jakab lakatosnál.
                  </p>
				<p>
                     A nyár végén nyerte el a keresztséget. Buzgalmával, példás
                        erkölcseivel s hitének biztos megvallásával kellett azt kiérdemelnie. Épen a
                        sok visszatérés miatt Svájczban nem könnyen vették be az uj hivők közé az
                        embereket s kivált az idegeneket.
                  </p>
				<p>
                     A keresztelés megtörténhetett a szobában is, de kint a
                        szabadban is. Álló viz és folyó viz között nem tettek különbséget. Imrét
                        hajnali négy órakor keresztelték meg a Siehl-folyó egyik szép ligetes
                        partján. Még sötéttel kiindult oda a városból negyven-ötven hivő, férfiak és
                        nők gyülekezetet tartani. Debruner és Hencsey tartott beszédeket. Imre azt
                        szerette volna, hogy bátyja ereszsze rá a keresztelő vizet. De bátyja
                        Zürichben nem tanitó volt s épen ő meg nem bontotta volna a rendet. Debruner
                        volt keresztelő tanitója.
                  </p>
				<p>
                     Hárman voltak most már Zürichben magyar hivők. Likhardust nem
                        számitották, csak a két Hencseyt és Béla Józsefet. Hencsey Imre buzgalma és
                        kegyessége ezentul csak oly nagy volt, mint Lajos bátyjáé.
                  </p>
				<milestone n="4" unit="endSubChapter"/>
				<milestone n="5" unit="startSubChapter"/>
				<p rend="head">
                  V.
               </p>
				<p>
                        (
                        Vit
                        áz
                         a k
                        é
                        t testv
                        é
                        r. - Hencsey buzg
                        ósága é
                        s betegs
                        é
                        A
                        jámbor
                         Raschy Anna. - Hencsey
                        halál
                        a.)
                  </p>
				<p>
                     Sőt még vitába is keveredett Lajos bátyjával s vitájuk a hitnek
                        nem egy tételére terjedett ki. A vita szelid és testvéri volt, a
                        nyilvánosság elé nem is került, de mégis jellemző.
                  </p>
				<p>
                     A svájczi hivők közt fölmerült az a kérdés, vajjon a
                        hitetlenekkel, idegen istenek imádóival s a tisztátalanokkal ehetik-e,
                        ihatik-e egy edényből a hivő? Mindenki tudja, hogy e kérdés a zsidók kérdése
                        s nem a keresztyéneké, de Jézus korának szent irásaiban is gyakran
                        szellőztetik.
                  </p>
				<p>
                     Pál a nagy apostol azt irja egy helyütt a korinthusiakhoz:
                  </p>
				<p>
                     - Ne társalkodjatok azzal, ha valaki, holott atyafiunak
                        neveztetik, parázna vagy fösvény vagy bálványimádó vagy szidalmazó vagy
                        részeges vagy ragadozó. Az ilyenekkel mondom, hogy ingyen se egyetek.
                  </p>
				<p>
                     A svájcziak, meglehetősen félreértve az apostol szavait,
                        szigoruan álltak a mellett, hogy ha már valaki hozzájuk tartozott, de bűnös
                        élete miatt a gyülekezetből kirekesztették, azzal egy asztal mellé nem ültek
                        s egy edényből nem ettek-ittak. Más egyházhoz tartozó bűnös ember iránt ezt
                        a vonakodást nem cselekedték.
                  </p>
				<p>
                     Imre ehhez a tanhoz ragaszkodott.
                  </p>
				<p>
                     Bátyja ezt nem fogadta el. Az ő hite az volt: minden embert
                        egyenlő szivvel kell szeretnünk; azt is, a ki hozzánk tartozik s azt is, a
                        ki más felekezethez tartozik, de még azt is, a ki egykor hozzánk tartozott,
                        de bűnös élete miatt a gyülekezetből ki kellett rekeszteni. Ennek minden
                        büntetése e földön abból állhat, hogy többé a gyülekezetben részt nem vehet
                        s az urvacsorát el nem nyerheti. Egyéb módon haragot, boszut, neheztelést
                        érezni és tanusitani iránta nem szabad.
                  </p>
				<p>
                     Volt más vitájuk is.
                  </p>
				<p>
                     Svájczban nyakra-főre büntették az uj hivőket. A büntetés a
                        tanitókra nézve számüzetés volt, a közönséges hivőkre nézve pénzbeli
                        birság.
                  </p>
				<p>
                     Fölmerült a hivők közt az a kérdés: vajjon pénzbirság esetén a
                        hivő önkényt fizessen-e vagy bevárja a végrehajtást, foglalást, becslést,
                        árverezést, ingó jószág hatósági elhurczolását?
                  </p>
				<p>
                     A nagy apostolnak a zsidókhoz irt levelében találtak egy
                        pontot, a hol az apostol dicséri azokat a zsidókat, a kik Jézus követői
                        lettek s e miatt jószáguknak elzsákmányolását örömmel szemlélték. Ugy
                        okoskodtak tehát, hogy a hatósági végrehajtást, mely nem egyéb, mint
                        zsákmányolás, örömmel kell venni, tehát azt önkéntes fizetés által kikerülni
                        nem kell.
                  </p>
				<p>
                     Hencsey nem fogadta el ezt a nézetet, Imre öcscse pedig ehhez
                        hajlott. Sok szelid vitában hányták-vetették meg ezt a kérdést. A magyar
                        hivőkhöz intézett leveleiben Hencsey határozottan megállott a maga nézete
                        mellett s ezt ajánlotta hiveinek. Imre öcscse nem ajánlotta a maga nézetét,
                        de bőven ismertette a Svájczi felfogást leveleiben.
                  </p>
				<p>
                     Főleg vita közben s esti órákban cserélték ki eszméiket. Velük
                        volt gyakran Béla József is.
                  </p>
				<p>
                     Munkanapon, hétköznapon nem jutott idő sétára. Műhely után
                        pihenés s a szentirásnak német nyelven való közös olvasása következett. Mind
                        a kettő serényen törekedett elsajátitani Luther szentirási nyelvét, Hencsey
                        őszre kelve már több izben tartott egyik-másik kisded gyülekezetben egyházi
                        beszédet. Bele akarta magát gyakorolni egészen.
                  </p>
				<p>
                     Ünnepnapon korán keltek s már napfeljötte előtt kimentek
                        sétálni. Utjok messze-messze vezetett vagy a tó partján Wollishofen felé,
                        vagy a Limmat partján Wipplingen felé. Valami különös ösztöne vagy vágya
                        volt azonban Hencseynek a temetőben tölteni a reggeli időt.
                  </p>
				<p>
                     Az a gyönyörü sétány és fáskert, mely a Rämi-útra dül a melyet
                        ma ó-temetőnek neveznek, akkor még temető volt. Korán se oly diszes, annyi
                        és oly szép siremlékkel korán se behintve, mint az olasz és franczia
                        temetők, de az áhitatnak s a másvilági életre néző gondolatoknak
                        fölkeltésére csak oly alkalmas, mint azok. Ide vonzotta Hencseyt bánatos
                        lelke.
                  </p>
				<p>
                     Százszor eszébe jutott: ha ő ide jutna, ha neki itt idegenben
                        kellene maghalni.
                  </p>
				<p>
                     De ezzel a gondolattal nem tudott megbarátkozni.
                  </p>
				<p>
                     - Hazamegyek, édes öcsém, ugymond, még sok dolgom van otthon.
                        Csak a tavaszt várom, vagy talán meg se várom, hazamegyünk.
                  </p>
				<p>
                     Nem várta meg a tavaszt.
                  </p>
				<p>
                     Novemberben betegeskedni kezdett. Ugy érezte, hogy testi ereje
                        szemlátomást és rohamosan fogy. Még se ő, se közellévői nem gondoltak talán
                        arra, hogy nagy beteg, de már nagy beteg volt. Ugy látszik, tüdejét támadta
                        meg orvul a nyavalya.
                  </p>
				<p>
                     Nem lehetett csodálni.
                  </p>
				<p>
                     Sok emberre s kivált sok fiatalra, kinél kialszik az élet, mint
                        a gyertya, azt mondja a magyar közmondás: megölte a buzgóság.
                  </p>
				<p>
                     Hencsey egész nap a legnehezebb kovács- és lakatosmunkát
                        végezte tüzzel, vassal, pörölylyel, nehéz vasreszelővel. Lelkiismerete
                        szerint első akart lenni a munkában. Példa társai közt. Kora reggeltől késő
                        estig tizennégy óra volt a munkaidő. Izom megernyedt, tüdő és sziv kifáradt
                        a nehéz munkában. Dolgoznia kellett, mert hiszen szegény kézműves legény
                        volt. Ételét, italát, hajlékát, ruházatát, hazamenő utiköltségét csak
                        mindennapi munkával lehetett megkeresni. Becsületükre kellett válnia azoknak
                        is, a kik az idegen országban körülötte voltak s azoknak is, a kik otthon
                        maradtak s a kikhez lelke haza vágyott.
                  </p>
				<p>
                     Volt olyan téli nap, a mikor álmatlanul, lázas nyugtalanságban
                        töltötte az éjszakát, s hajnalban alig volt ereje kemény nyoszolyájáról
                        fölkelni. De azért erőltette a munkát. A buzgóság hajszolta előre. Volt
                        eset, a mikor a nehéz pöröly kiesett a kezéből. Mestere emberséges ember
                        volt. Gyakran kivette kezéből a vasat, rászólt, tegye le a bőrkötényt,
                        menjen ki egy-két órára pihenni a szabadba.
                  </p>
				<p>
                     Ha már igen gyöngének érezte magát, gyakran szót fogadott. A
                        Niederdorf-út, a hol műhelye és lakása volt, közel van a Limmat-folyóhoz, s
                        azzal egyenközüen halad az Unterstrass nevü városrész felé s a szőlőhegyek
                        felé. Ilyenkor ki-kiment a folyó partjára, órák számra elnézte a hullámok
                        csendes vonulását s elhallgatta a malmok zugását. A malmok hidján gyakran
                        átment arra a térre, a hol most az árvák háza áll s ha kis gyermekkel
                        találkozott, megállitotta, nevét és szülőit megkérdezte tőle s Isten
                        áldásával eresztette tovább.
                  </p>
				<p>
                     De ha jobb napja volt is, éjjeli pihenője még se volt pihenő.
                        Imádkozott sokáig. Szülőinek és ismerőseinek, hazájának és az embereknek
                        üdvösségeért meleg fohászokat bocsátott az éghez. Azután elővette a
                        szentirást s olvasgatta nagy gonddal és figyelemmel. S irdogálta szép és
                        hosszu leveleit Magyarországon hagyott hiveihez. Sokszor elmult éjfél, a
                        mikor szemeit álomra hunyhatta, s mikor mécsét eloltotta. S nyáron négy
                        órakor, télen hat órakor már talpon kellett lenni s munkába állani.
                  </p>
				<p>
                     Ilyen élet nem tarthatott soká. A testnek a föld felé, a
                        léleknek az ég felé kellett sietnie.
                  </p>
				<p>
                     Sietett is.
                  </p>
				<p>
                     Az 1843-ik évi szent karácsony ünnepeket s a következő uj évet
                        még fenntöltötte. Még részt vett a gyülekezetben s sürü könyhullatással
                        rebegte imáit s énekelte a hivőkkel egyetemben a szent zsolozsmákat. Magához
                        vette az urvacsorát is. Január 24-én ágynak esett.
                  </p>
				<p>
                     Mestere és házigazdája Michel Jakab szivesen adott neki tanyát,
                        de a czéh szabályai s a város törvényei szerint három nap után be kellett
                        költöznie a közkórházba. Hencsey szivesen nyugodott meg ebben. Hiszen ő
                        tisztelte a törvényeket, megtartotta a rendet és szerette az embereket.
                  </p>
				<p>
                     Volt azonban Zürichben egy jámbor néne, egy buzgó hivő, a ki
                        már jól ismerte Hencseyt s szerette a hivők szent szerelmével e buzgó ifjut.
                        A neve volt Raschy Anna. Hivő volt már 1836 óta. Élt férje is, a ki
                        kádármester volt, de az uj hivők közé soha be nem lépett. Feleségét azonban
                        szerette és becsülte s az uj hit gyakorlásában nem zavarta. Volt egy kis
                        lányuk is, Borbála nevü, akkor tizenkét esztendős.
                  </p>
				<p>
                     Ez a Raschy Anna elment Michel Jakabhoz s elment a kovácsok és
                        lakatosok czéhmesteréhez s mindegyiktől elkérte Hencseyt. Ne vigyék őt a
                        kórházba, adják át neki, ő ugy fogja ápolni, mint édes anyja.
                  </p>
				<p>
                     Oda vitték. A jámbor hivő asszony adott neki szép napos, meleg
                        szobát, tiszta ágyat, betegnek való jó ételeket s kegyes és éber
                        gondviselést. Otthon, szülőföldén Szent-Péter-Urban se lett volna hivebb és
                        gyöngédebb ápolása.
                  </p>
				<p>
                     Imre öcscse és Béla József is odamentek ápolónak,
                        vigasztalónak. Mellette voltak felváltva éjjel-nappal.
                  </p>
				<p>
                     - Látogassátok a betegeket!
                  </p>
				<p>
                     Szentséges szent tanácsa és régi tanácsa ez a szeretet
                        egyházának. Az igazi szeretet lángelme erejével bir. Csodákat tesz,
                        találékony, mindig jó arcza van, kifáradhatlan abban, hogy enyhülést,
                        örömöt, vigasztalást nyujtson, boldogságot teremtsen. De összes tevékenysége
                        közt egyik se fönségesebb, mint a csecsemő ápolása a mint a betegek
                        látogatása.
                  </p>
				<p>
                     A beteg élni akar, de ereje gyönge hozzá. Örülni akar, de
                        fájdalmai vannak. Remélni szeretne, de gyakran mozdulni sem bir. Áhitja a
                        napfényt, a mezőt, a virágot, a jókedvü társaságot. Mindent pótolni tud a
                        beteglátogató, ha szeretettel közelit hozzá s nála tölti az ébrenlét
                        idejét.
                  </p>
				<p>
                     Föltámasztja a haldokló reményt, visszaidézi az eltünő
                        ábrándokat, megemlékezik a beteg multjának derüs pillanatairól s együtt
                        szövi-fonja vele a felüdülés jövendő terveit.
                  </p>
				<p>
                     A legnagyobb jóltevő az, a ki a haldoklónak arczára mosolyt tud
                        varázsolni.
                  </p>
				<p>
                     A halál se oly bátor, ha, mikor benéz az ablakon, ott találja a
                        beteg ágya szélén a hű baráti sziveket. Vissza-visszasompolyog s oly
                        pillanatra vár, a mikor a beteget egyedül találja.
                  </p>
				<p>
                     A beteg napról-napra gyöngébb lett. Erős lázak gyötörték. A
                        halál kikerülhetlennek látszott. Eszmélete mindig tiszta volt. Huszonegy
                        napig egy órára se hagyták el. Vagy Imre öcscse, vagy Béla József mellette
                        volt. De a jámbor Raschyné is.
                  </p>
				<p>
                     És ott volt mellette a kis Borbála, a vidám, piros képü, édes,
                        jókedvü lányka.
                  </p>
				<p>
                     Az ugráncsi fiatal lánykák nem nagyon szeretnek a betegek körül
                        tölteni időt. Nem is természetük. Futkározni, játszani, kaczagni, apró kis
                        dolgaikat elfecsegni: erre valók. De ez a kis lányka kivétel volt. Oda vitte
                        Hencsey ágya mellé kötését, varrását, könyvecskéit, babaruháit s ott
                        mulatgatott mellette egész napon át. Kutyának, macskának, tyuknak, ludnak,
                        galambnak dolgait ott mesélgette órák számra.
                  </p>
				<p>
                     Megaranyozta azt a sötét felhőt, mely ott gomolygott a haldokló
                        feje fölött s melyben a halál üldögélt.
                  </p>
				<p>
                     Hencsey Imre ezt irta róla az otthonvalóknak:
                  </p>
				<p>
                     - Ha irtok, szerelmes atyámfiai, el ne feledkezzetek a jó
                        nénéről, Raschy Annáról. De megemlékezzetek kis lányáról is, Barbaráról,
                        küldjétek el hozzá jó kivánságtokat s imádkozzatok boldogságáért, mert
                        megérdemli.
                  </p>
				<p>
                     Kérdezték Hencseyt: megirják-e haza szüleinek s hiveinek az ő
                        betegségét?
                  </p>
				<p>
                     - Ne irjátok meg, ne okozzatok szomoruságot. Megsegit az Isten
                        s tavaszra hazamegyek. Ha pedig az én Uram Istenem kegyelméből át kell
                        mennem a másvilágra: megtudják azt ti általatok akkor is, elég ez az egy
                        fájdalom az ő szivüknek. De akkor megirjátok azt is, hogy ne szomorkodjanak,
                        hanem örüljenek az ő szivükben, mert Istennek rendelése ment teljesedésbe. Ő
                        méltónak tartott engem arra, hogy magához szólitson.
                  </p>
				<p>
                     Máskor azt kérdezte Imre öcscse: mit irjon Kovács
                        Józsefnek?
                  </p>
				<p>
                     - Egyebet ne irj, csak azt, hogy vigyázzon. Mert a sátán még az
                        erőseket is megkisérti, hát még a gyöngéket!
                  </p>
				<p>
                     Szobájának ablakjai napnyugot felé néztek.
                  </p>
				<p>
                     Március 14-ik napjának virradójára egész éjjel nem aludt. Lassu
                        hangon hol imádkozott, hol szent dolgokat magyarázott. Mellette volt Imre
                        öcscse is, Béla József is s a jó Raschyné. Németül már nem tudott beszélni.
                        A haldokló agy csak az anyanyelvet birta.
                  </p>
				<p>
                     Szürkületkor azt mondta:
                  </p>
				<p>
                     - Szeretném látni a nap keltét. Arra van az én földi hazám.
                        Forditsátok az ágyat arra, hadd lássam!
                  </p>
				<p>
                     Megtették kivánságát.
                  </p>
				<p>
                     Nyolcz órakor azt mondta:
                  </p>
				<p>
                     - Ha Isten ugy rendelte, hogy haza ne mehessek, engem abba a
                        nagy temetőbe ne temessenek, hanem az idegenek temetőjébe. Ott nem
                        háborgatnak, nem tiporják le a füvet.
                  </p>
				<p>
                     Kilencz óra után nyugtalan lett.
                  </p>
				<p>
                     - Szeretnék felülni!
                  </p>
				<p>
                     Béla József és a kis Borbála volt mellette. Béla hozzáment s
                        kezeivel feltámasztotta.
                  </p>
				<p>
                     Akkor azt mondta Hencsey, egyik kezét a kis leány fejére téve,
                        Bélához intézve szavait:
                  </p>
				<p>
                     - Vigyázz! Szeresd azt, a ki meghalt és él!
                  </p>
				<p>
                     Letette fejét vánkosára, szemeit behunyta s pontban tiz órakor
                        szép csendesen elaludt.
                  </p>
				<milestone n="5" unit="endSubChapter"/>
			</div>
			<div type="chapter">
				<head>
               HALÁL UTÁN.
            </head>
				<p rend="head">
                  I.
               </p>
				<p>
                        (
                        Hencsey temet
                        é
                        Édes apj
                        á
                        hoz jut halála hire. - V
                        é
                        gs
                        ő
                        megjegyz
                        é
                        sek.)
                  </p>
				<p>
                     Az utolsó út bevégződött. Hencsey elaludt örökre. Elérte
                        czélját. Hivő és áhitatos lelke fölszállt az ő jó istenének trónusához.
                  </p>
				<p>
                     Lélek szerint való atyafiai ott zokogtak hidegülő teste
                        mellett. Nem hallotta már a zokogás hangját. Ha hallotta volna: megtiltotta
                        volna a szomoruságot. Hiszen a jó atyafinak örülni kellett a fölött, hogy ő
                        eljutott már istennek közelébe. Csakhogy a sziv, ha igaz fájdalommal tele,
                        nem tud szót fogadni. Maga Jézus is sirt, mikor meglátta Jeruzsálemet,
                        melyre pusztulás vár.
                  </p>
				<p>
                     Az uj hivők gyülekezete gondoskodott a temetésről. Összeadta a
                        temetés költségét. Semmi fényüzést se engedtek meg a temetésnél. Ellenkeznék
                        hitükkel a holtak körül való fényüzés.
                  </p>
				<p>
                     A temetés napját márczius 17-ikére határozták.
                  </p>
				<p>
                     Nem a nagy köztemetőbe, hanem az idegenek temetőjébe
                        eresztették sirba. A hogy utolsó óhajtása volt.
                  </p>
				<p>
                     - Ott nem tiporják le a füvet!
                  </p>
				<p>
                     Az idegenek temetőjében is volt néhány diszes siremlék. De azon
                        a részen, a hova a szegényeket, a vagyontalan átutazókat, az ismeretleneket,
                        a vándorló kézműves legényeket temették, nem voltak költséges és ragyogó
                        emlékkövek. Hencsey nem szerette volna, ha sirja ezek közt domborul. A
                        szegények, az átutazók, az ismeretlenek sirját ritkán keresik föl. Messze
                        földről, idegen országból nem jönnek a rokonok és jó barátok időszakonként a
                        sirokat látogatni. A város lakossága se jön. Mindenki csak a maga
                        kedveseinek sirját látogatja. A hol legkevesebb ember jár: oda kellett
                        Hencsey porladó tetemét elhelyezni. Ott nem tiporják le a füvet. Ott oly
                        buján és zölden virul a fű, mint szülőföldén, mint Szent-Péter-Ur völgyein s
                        erdeinek tisztásain.
                  </p>
				<p>
                     Az egyszerü koporsót hetvennégy hivő atyafi és néne kisérte.
                        Fröhlich nem volt köztük. Ő már akkor mint számüzött Straszburgban lakott s
                        ha akart volna, se érhetett volna oda a temetésre. De ott volt Debruner és a
                        két Aschmann testvér s ott volt öcscse Imre és Béla József. Fájdalmát
                        lebirni egyik se tudta. Zokogásuk hangja betöltötte a temetőt.
                  </p>
				<p>
                     Elpihent tehát a forró sziv s elnémult az ajk, melyről oly
                        édesen folyt az istenige s az emberszeretet szózata. De a láng, mely az ő
                        szivéből lobbant föl, nem aludt ki többé. A hit, mely szavára támadt, ma is
                        él Magyarországban.
                  </p>
				<p>
                     Felnő-e, mily erős lesz, meddig él: ki tudná azt
                        megmondani?
                  </p>
				<p>
                     Nagyot változott azóta a világ. De az emberek lelke, a tömegnek
                        szelleme ma még nyugtalanabb, mint akkor volt. Csakhogy a nyugtalanság ma
                        nem Jézus tanaiból, nem a szentirás igeiből táplálkozik. Erőt nem onnan
                        merit s végső czélul nem ama tanok és igék győzedelmét jelöli ki.
                  </p>
				<p>
                     A haladás művein ma nem csak a szeretet dolgozik, mint Jézusnál
                        s követőinél. És a mint Hencsey lelke által is dolgozott. Ma nagy erőt és
                        hatalmat képvisel a harag és a gyűlölet, mely a vagyon és jóllét aránytalan
                        feloszlása miatt az osztályok keblében izzódik egymás ellen. Mi lesz a
                        küzdelem vége? Lehetetlen, hogy más legyen, mint a mit Jézus a szeretet
                        által akart elérni.
                  </p>
				<p>
                     Hencsey emléke elhalványult. Talán a multak ködébe egészen
                        elmerült is. Szülőföldjén még lehetnek öregek és vérrokonok, a kik
                        emlékeznek rá s a kik, ha később születtek is, hallhatták hirét s a kik
                        hallhattak valamit hittéritő buzgalmáról, szenvedéseiről és haláláról. De a
                        mai magyar nazarénusok nevét se ismerik.
                  </p>
				<p>
                     Élt régebben Pacséron egy meglehetősen iskolázott férfiu. Neve
                        Kalmár István s néhányszor futólag emlitettem is már. Ő az uj-szövetségi
                        szentirást latinból és németből leforditotta magyarra és mikor engem
                        1873-ban fölkeresett, megmutatta könyvét s átnézés végett heteken át nálam
                        hagyta. Szerettem volna ezt a könyvet a Nemzeti Muzeum számára megszerezni,
                        de erre nem tudtam rábeszélni. Egyetlen kézirati példánya volt belőle szép
                        apró irással, szilárd kötéssel. Őt akkor a nazarénusok egyik helyi
                        püspöküknek ismerték el. Később elégedetlenek voltak vele s ő tanitói
                        állásáról lemondott s félrevonult. Több mint tiz év előtt meghalt.
                  </p>
				<p>
                     Azért látogatott meg, mert olvasta Hencseyről szakadékosan irt
                        följegyzéseimet s tudni akarta, honnan meritem értesülésem adatait?
                        Megmondtam neki. Csodálkozott s azt felelte:
                  </p>
				<p>
                     - Mi sohase hallottuk Hencsey hirét-nevét.
                  </p>
				<p>
                     Ez közel harmincz év előtt történt. Azóta megint egy uj
                        nemzedék kora tünt el. A feledés nem az évek arányában nő, hanem minden
                        ujabb évvel százszorosan válik nagyobbá. Ha már akkor se emlékeztek
                        Hencseyről: miként emlékezhetnének ma?
                  </p>
				<p>
                     Sok hitványságot tartanak dicsőséges emlékezetben a hazug
                        irások sorai. Sok fenség, sok igaz érdem, örök dicsőségre méltó sok emberi
                        nagyság pihen a föld alatt jeltelenül, emléktelenül.
                  </p>
				<p>
                     Hencsey halálát s halálos betegsége alatt ejtett utolsó igéit
                        Béla József és Hencsey Imre gondosan megirták haza a hivőknek. A hol többen
                        laktak egy helyütt: összejöttek a hivők s bánatos lélekkel elmélkedtek az
                        utolsó igéken.
                  </p>
				<p>
                     Az öreg Hencseynél, a gyermekevesztett apánál kevésbbé tört ki
                        a fájdalom, mint várták volna. Évek óta nem látta már bujdosó fiát s szinte
                        számot vetett a végzettel, hogy többé nem is látja. Ime: teljesült sejtése,
                        aggodalma. Néhány könye hullott Imre fia levelére.
                  </p>
				<p>
                     Kovács Józseféknek Béla József irta meg. Hosszu levelében
                        hosszasan beszél az elhunytnak egyik utolsó szaváról. Arról, a melyben int,
                        hogy hivei ne szomorkodjanak, hanem örüljenek szivükben az ő halálán, mert
                        ezzel isten méltónak tartotta őt arra, hogy magához szólitsa.
                  </p>
				<p>
                     - Azt is pedig megtedd - igy ir - szerelmes atyámfia, hogy a mi
                        elaludt tanitónknak ez utolsó szavait magyarázd meg édes apjának, hogy
                        megértse, hogy Lajos csak test szerint volt az ő fia, de lélek szerint a mi
                        Urunknak Istenünknek volt ő velünk együtt méltatlan szülöttje, tehát örüljön
                        és örvendezzen az ő lelkében, ne pedig szomorkodjék, hogy az ő test szerint
                        való fia tőle ugyan elvált, de bejutott a szentek és boldogok közösségébe, a
                        hová mi is vágyakozunk, a mi Urunk Istenünk fényességébe.
                  </p>
				<p>
                     Kovács József felolvasta e levelet az öreg Kovácsnak s mikor
                        olvasásközben oda ért, hogy inkább örüljön és örvendezzen fia halálán,
                        semmint szomorkodjék: erre már nagyon elkeseredett az öreg kovács s szidalom
                        jött ki száján:
                  </p>
				<p>
                     - Csakugyan sok bolondja van a jó uristennek. Ilyen tanácsot
                        adni nekem, a ki fiamat többé soha nem látom.
                  </p>
				<p>
                     *
                  </p>
				<p>
                     Tovább ezuttal nem folytatom nazarénusaink történetét. Más
                        helyen, más időben talán visszatérek rá.
                  </p>
				<p>
                     Béla József és Hencsey Imre még ez évben elhagyták Zürichet s
                        átmentek Straszburgba, Francziaország területére. Fröhlich szavára
                        törekedtek odajutni az ő közelébe. Téritők lettek ott ők is. Hencsey Imre
                        1846-ban, Béla József 1847-ben jött vissza Magyarországba.
                  </p>
				<p>
                     Életük és működésük egyik-másik részletéről igazán érdemes lesz
                        megemlékeznem.
                  </p>
				<p>
                     Az üldözés ellenük Magyarországon 1850-ben az osztrák
                        önkényuralom alatt kezdődött meg Budapesten.
                  </p>
				<p>
                     Béla József 1850 után kiköltözött Amerikába s ott nagy sikerrel
                        téritgetett. Volt idő, a hatvanas években a mult század folyamán, a mikor
                        hivei százezrekre szaporodtak. 1860 után, ugy mondták nekem, minden két
                        esztendőben ellátogatott haza. Utoljára, a mint én tudom, 1871-ben volt
                        itthon. Bizonyos tekintetben regés alakká vált. Kalmár István azt mondta
                        nekem, hogy igaz nevét nem is ismerik, csak »Béla atyafi« néven
                        ismerik.
                  </p>
				<p>
                     Mikor haza-hazajött, körutat szokott tenni a hivők közt
                        Magyarországban. Kalmárt megkértem 1873-ban, ha ismét haza talál jönni, adja
                        át neki üdvözletemet s kérje meg nevemben, hogy engem látogasson meg.
                        Szegény Hencseyről szerettem volna nála kérdezősködni. De bizony azóta hirét
                        se hallottam.
                  </p>
				<p>
                     A tüzes barát további életéről s vértanu haláláról, ha élek,
                        minél előbb be fogok nyájas olvasómnak számolni. Hiszen ő amugy is történeti
                        alak, mult századi függetlenségi harczunknak kiváló tüneménye. Szinte
                        csodálni lehet, hogy e harcz történetbuvárai eddig alig vették észre. A
                        mulasztást pótolni akarom, a mennyire pótolni tudom.
                  </p>
				<p>
                     Bezárom e művemet most Hencsey könyvének ismertetésével. Művem
                        teljes megértéséhez szükséges ez.
                  </p>
				<p>
                     Tökéletes igazságnak tartom, hogy Jézus közvetlen követői, az
                        évangyélisták és apostolok, a szent gyülekezet vénei és az első vértanuk
                        mind Hencseyhez hasonló férfiak voltak. Voltak köztük nagyobb elméjüek is,
                        tudósabbak is, de Hencsey buzgósága, kegyessége s Jézus szellemében való
                        elmerülése csak olyan volt, mint amazoké. Az ő országa csak ugy nem e
                        világból való volt, mint az apostoloké és első vértanuké.
                  </p>
				<p>
                     Ne ütközzék meg e szavakon senki. Jézust az ő atyja vezérelte,
                        de tanitványai emberek voltak. Egyszerü és szegény emberek. Hencsey életének
                        felmutatásával azt akartam megbizonyitani, hogy a mi korunk s a mi
                        nemzedékünk is tud még szülni olyan embereket, a milyenekről az
                        uj-szövetségi szentirás édes, bánatos és dicső lapjai tesznek
                        tanuságot.
                  </p>
				<milestone n="1" unit="endSubChapter"/>
			</div>
			<div type="chapter">
				<head>
               HENCSEY KÖNYVE.
            </head>
				<p rend="head">
                  I.
               </p>
				<p>
                        (
                        Elősz
                        ó
                        . - Az Els
                        ő
                         K
                        ö
                        nyvnek 1-5 r
                        é
                        sze.)
                  </p>
				<p>
                     Három könyvre van osztva, mint már korábban megjegyeztem.
                  </p>
				<p>
                     Az első könyv
                        Elősz
                        ó
                     val kezdődik. Ebben homályos elmélkedés van röviden arról, hogy
                        a miként az első keresztyéneket üldözték, ugy az uj hivőknek is készen kell
                        lenni az üldözésekre s azoktól megrettenni nem szabad.
                  </p>
				<p>
                     Az Előszó után Az Életnek vallásáról szóló fejezet következik.
                        Ez több részre van osztva.
                  </p>
				<p>
                     Az 1. Rész szól arról, miként teremtette Isten a világot s
                        abban az élő állatokat és az embert. Az embert urrá tette a földön, de
                        kötelességei is nagyobbak, mint az oktalan állatokéi. Az ember főkötelessége
                        Istennek imádása s parancsainak kételkedés nélkül, versengés és panasz
                        nélkül szivbéli szeretetből hiven teljesitése. De az ember Ádám és Éva
                        tilalomszegése által bűnbe esett. A zsidók az eredendő bűntől nem tudtak
                        szabadulni, mert nekik törvényük volt, ők a törvény alatt álltak s ők csak a
                        törvényt teljesitették. Volt azonban Istennek egy öröktől fogva való titka,
                        mely ha megnyilvánul: általa az ember tökéletes lehet s üdvösségre juthat. E
                        titok a Megváltónak eljövetele, Jézusnak születése. A ki benne hisz s őt
                        igazán követi: az megszabadul az eredendő bűntől s eljut az örökkévaló
                        boldogságra.
                  </p>
				<p>
                     A 2. Rész szól a Megtérésről és a Keresztségről. Az embernek
                        meg kell térni a bűnből s testi életében is szent életet kell folytatni.
                        Erre elvezet a hit után fölvett keresztség. A hit egyes tételeinek
                        összessége benne van az ősi keresztyének által elfogadott ugynevezett
                        apostoli hitvallásban. Ennek egyes tételeit a szentirásra való sokszoros
                        hivatkozással igazolja.
                  </p>
				<p>
                     A 3. Rész szól a Gyermekek Keresztségéről. A néma csecsemő
                        szólni se tud, hinni se képes, hitét megvallani épen nem tudja. Rá nézve
                        tehát a keresztelő viz csak viz és nem szentség. Se a szülők, se a
                        keresztszülők vallása nem a csecsemő vallása. Nem is kell a csecsemőt az
                        elkárhozástól félteni. Az elkárhozás csak bűnös élet következése, bűnt pedig
                        a csecsemő el nem követhet. A haláltól se kell őt keresztség nélkül félteni.
                        A kisded gyermek csak azért szenved halált, hogy üdvözülhessen.
                  </p>
				<p>
                     A 4. Rész szól a Kis Gyermekek felől való Kételkedésekről és a
                        sok Szentségről. Ne kételkedjenek a házasfelek a kis gyermekek
                        üdvözülésében, ha azok idő előtt el találnának halni. Isten az ő szent fia
                        által a szent keresztséget nem az ártatlanoknak, hanem a bűnösöknek
                        rendelte. Vitatja a bérmálás, a gyónás, a mise, a bucsujárás s az utolsó
                        kenet elégtelenségét. Ezekkel szerinte a bűnből megtérni s az üdvösséget
                        elnyerni nem lehet.
                  </p>
				<p>
                     Az 5. Rész szól a Tiszta Életről és a Gyónásról. A gyónás és
                        vezeklés nem üdvözit, csak a tiszta élet üdvözit. Jézus nem azt parancsolta
                        a bűnös asszonynak, hogy gyónjon és vezekeljen, hanem azt parancsolta, hogy
                        többé ne vétkezzék. A gyónást kenyér és bor szinében kell teljesiteni.
                  </p>
				<milestone n="1" unit="endSubChapter"/>
				<milestone n="2" unit="startSubChapter"/>
				<p rend="head">
                  II.
              </p>
				<p>
                        (
                        Az Első k
                        ö
                        nyv t
                        ö
                        A polg
                        á
                        ri
                        házasság
                        . - A fegyverfog
                        á
                        s. - Az
                        egyház
                        szervez
                        é
                        s. - Az utols
                        ó
                         sz
                        ó
                        .)
                  </p>
				<p>
                     A 6-ik Rész szól a Külső-belső Templomról és a Czeremóniákról.
                        A ki a keresztséget hitének megvallása után veszi föl, más szóval a hivő, az
                        a mostani templomokba nem járhat. Bűnt ugyan nem követne el vele, de a
                        templomba járás nem fér össze hitével. A szentirás tanitja, hogy az isten
                        kézzel csinált templomokban nem lakik. A hivőnek kell az ő hite által
                        imádságnak házává átváltozni. Idővel a hivők is, ha majd megsokasodnak,
                        épitenek nagy középületet, de nem istennek számára, hanem önmaguk számára,
                        hogy ott kényelmesen tanithassanak.
                  </p>
				<p>
                     A 7-ik Rész szól a Szent Miséről. A mise szerinte nem egyéb,
                        mint áldozás, de a zsidóktól eredett és külsőséges. Csengettyüvel,
                        gyertyával és zenével csinálják. És csinálják pénzért, gabonáért, borért,
                        zsirért, vajért, borjukért, bárányokért. Az egyetlen igaz üdvözitő áldozat
                        Jézusé volt, a mikor magát a bűnös emberiségért föláldozta. Több áldozatra
                        nincs szükség, csak az igaz hitre. Az apostolok se miset, se ahhoz hasonlót
                        nem gyakoroltak.
                  </p>
				<p>
                     A 8-ik Rész szól a Bucsujárásról és a Képekről. Kárhoztatja a
                        bucsujárást, a mely gyökeresen nem tisztitja meg a lelket a bűntől. Ellenzi
                        mind a festett, mind a kőből faragott képeket. Ezek tisztelete, habár ezek
                        csak jelképek is, ellenkezik a tiz parancsolattal s bálványimádásra
                        vezet.
                  </p>
				<p>
                     A 9-ik Rész szól a Szenteknek Közbenjárásukról. Az üdvösség
                        egyedüli forrása az isteni kegyelem s egyedüli közbenjáró a Jézus Krisztus.
                        Szentekre nincs szükség. A szentek is emberek voltak. Az első
                        keresztyéneknek nem is voltak szentjeik. Csak azt szabad hinni és követni, a
                        mit Jézus és az apostolok hirdettek, a szentek beszéde csak emberi beszéd.
                        Még az angyalokat se szabad imádni, mert ők is csak istennek szolgái.
                  </p>
				<p>
                     A 10-ik Rész szól a Purgatóriumról. Az olvasó, a harang, a
                        purgatórium vagy tűzben való megtisztulás, a halottakért való áldozás mind
                        csak a vallás terén való kereskedések, de nem az üdvösségre vezető eszközök.
                        Nem is tanitják ezt az apostolok, s a hol a tisztitó tűzről beszélnek is,
                        csak hasonlat és példabeszéd a szavuk.
                  </p>
				<p>
                     A 11-ik Rész szól a Házasságról és a Magzatokról. A házasuló
                        feleknek megesküdni nem kell, nem is szabad. Meg van irva, hogy se égre, se
                        földre ne esküdjetek. A beszédnek, szónak, kijelentésnek megerősitése igy
                        legyen: »Ez ugy vagyon«; - tagadása pedig: »Ez nem ugy vagyon«. Elég, ha a
                        házasuló fél azt mondja s mondását megfogadja s fogadását megtartja, hogy ő
                        jegyesét szereti, házastársul hozzá veszi és semmiféle nyavalyájában holtig
                        el nem hagyja s mindezt isten nevében a törvénytől kirendelt bizonyság előtt
                        mondja. Nem kell tehát se istennek nevére, se a boldogságos Szüz Máriára, se
                        a szentekre esküdni.
                  </p>
				<p>
                     Ime ez az ugynevezett polgári házasság.
                  </p>
				<p>
                     A magzatok üdvössége miatt nem szabad a szülőket zaklatni. A
                        szülők hitére kell azt bizni.
                  </p>
				<p>
                     A 12-ik Rész szól a Rendeleteknek megtartásáról. Meg kell adni
                        a császárnak, a mi a császáré s az istennek, a mi az istené. A felső
                        hatóságoknak engedelmeskedni kell, mert azok istentől rendeltettek. Az adót
                        meg kell fizetni.
                  </p>
				<p>
                     Ha valaki házasodik vagy gyermeke születik, vagy gyermeke
                        meghal: be kell jelenteni az illető papnak s meg kell fizetni a papnak
                        bérét, de ha az a házasulókat az ő hitbeli ellenkező nézete miatt össze nem
                        adja, az ujszülöttet keresztelés nélkül a könyvbe be nem irja s a halottat
                        el nem temeti: akkor fordulni kell más paphoz s ha ez se teszi meg, fordulni
                        kell a világi biróhoz. Ha ez se teljesitené a kivánságot: akkor a házasulók
                        keljenek össze a gyülekezet előtt, az ujszülöttet irják be maguk, halottját
                        pedig kiki temesse el oda, a hova tudja. Kétsége ne legyen, mert nem a
                        fölszentelt temetőbe való temetés által jutunk az üdvösségre, hanem az isten
                        parancsának megtartása által.
                  </p>
				<p>
                     Az utolsó rész czime: Befejezés. Ebben egyebek közt arra kéri
                        Hencsey az olvasót, hogy ha istentől nyert bölcsebb szivvel és értelemmel a
                        könyvben hibákat talál: inkább jobbitsa a könyvet, semmint megvesse.
                  </p>
				<p>
                     A Második Könyv, a könyv második része már rövidebb. Ennek
                        czime: »Az ujraszületésről, keresztségről, urvacsoráról és az imádságról.« E
                        könyv nem részekre, hanem fejezetekre van osztva. Fejezeteinek czimei a
                        következők:
                  </p>
				<p>
                     - Mint nyeri meg az ember a Krisztusban az ujraszületést és az
                        örök életet?
                  </p>
				<p>
                     - Mi az ujraszületés?
                  </p>
				<p>
                     - Kétféle a születés. Az egyik az ó-születés, mely testben,
                        bűnben, átokban és kárhozatban történik. Ez Ádámtól jön, benne van a
                        kigyónak magja, a sátán képe és a földi mulandóság. Ellenben a lelki, szent,
                        üdvösséges, dicsőséges ujraszületés a Krisztustól jő.
                  </p>
				<p>
                     - Mint esik meg az ujraszületés? A szentlélek által s a Jézus
                        Krisztusban való hit által.
                  </p>
				<p>
                     - Gyümölcse az ó- és uj-születésnek. E fejezet csaknem
                        ismétlése az előbbi fejezetnek. Az ó-születés gyümölcse a bűn, káromlás,
                        méreg, harag, halál, ördög, pokol és kárhozat; - az uj-születés gyümölcse
                        pedig az igazság, kegyelmesség, áldás, élet és az üdvösség.
                  </p>
				<p>
                     - Az ujra szülöttekben minden jó cselekedetnek meg kell
                        lenni.
                  </p>
				<p>
                     - Krisztus a példája és tüköre a keresztyénségnek.
                  </p>
				<p>
                     - Mi az igazi szent keresztség? Itt a szentirásból vett bőséges
                        idézetek alapján költői lendülettel fejti ki a keresztség természetét. A
                        vizzel való keresztelés mintegy jelképi cselekmény. A hogy a test minden
                        mocsoktul megtisztul a viz által: ugy a lélek minden bűntől megtisztul isten
                        igéje és a Jézusban való hit által. A keresztség által a Szentlélek az ő
                        malasztját becsöpögteti az ujra szülöttbe, mint a harmatot a fára, melylyel
                        a fa egyesül, általa megtisztul, megelevenedik, nől, zöld leveleket és
                        végtére gyümölcsöt terem.
                  </p>
				<p>
                     - Mint kell vallani a keresztséget? A keresztség szentség,
                        szentségnek kell azt vallani.
                  </p>
				<p>
                     - Az Urnak végső szent vacsorájáról. Az urvacsora a hivőknek
                        Krisztussal való egyesülése a kenyérnek és bornak magához vétele által. A
                        kenyér Krisztus testét, a bor pedig vérét példázza.
                  </p>
				<p>
                     - Mi az imádság? Az imádság istennel való beszéd. Képmutatás
                        nélkül, lélekben és igazságban kell lenni, az imádságnak. Istennek félelme
                        és szeretete is imádság valamint öröm és bizodalom is. Megerősiti a lelket,
                        nyugodalmat szerez s a beteg szivet meggyógyitja. Eltávolitja tőlünk a
                        sátánt.
                  </p>
				<p>
                     - Befejezés. Hét nagy tisztességet nyernek az igaz hivők.
                        Neveztetnek ugyanis: Választott népnek, Isten szolgáinak, Krisztus
                        barátjainak, Krisztus tagjainak, Isten templomának, Szent papságnak s végre
                        Isten fiainak.
                  </p>
				<p>
                     A harmadik Könyv szól »Az külső és belső keresztyénségről és az
                        hit után való keresztségről«.
                  </p>
				<p>
                     Ez a könyv is fejezetekre van osztva, mint a második könyv.
                        Fejezeteinek czimét s rövid tartalmát ismertetem. Bővelkedik ismétlésekben
                        ez a könyv is. A czimek igy következnek:
                  </p>
				<p>
                     - A külső és belső keresztyénségről. A mai keresztyének csak
                        külsőleg keresztyének, nem ugy mint a hajdaniak, mint Krisztusnak apostolai
                        s igaz követöi. A mai külső keresztyének csak magukat szeretik, fösvények,
                        dicsekedők, kevélyek, engedetlenek, háládatlanok, tisztátalanok, szeretet
                        nélkül valók, patvarkodók, mértékletlenek, kegyetlenek, a belső jókat nem
                        szeretik, árulók, vakmerők, felfuvalkodottak, külső gyönyörüségnek szeretői
                        inkább, hogy nem mint istennek szeretői.
                  </p>
				<p>
                     Rosszak a tanitók is, vagyis a mostani papok. Mindig tanulnak,
                        de soha az igazságnak ismeretére el nem juthatnak. Nagyratartók, kényesek,
                        gazdagok s világi örömökre törekedők. Cselekedeteikkel nem példázzák azt, a
                        mit szájukkal tanitanak. Azért nincs tanitásuknak foganata.
                  </p>
				<p>
                     - A hitről. Hosszabb értekezésben, szentirásbeli idézetek
                        bőségével bizonyitja, hogy az igaz embernek s Krisztus valódi követőjének
                        hitben és hit által kell élni; ebből származnak s e köré csoportosulnak a
                        többi emberi tökéletességek, ugymint a jóságos cselekedet, a tudomány, a
                        mértékletesség, a türés, az istentisztelet, az atyafiakhoz hajlandó sziv, a
                        szeretet s végül Krisztusnak megismerése.
                  </p>
				<p>
                     - A keresztségről.
                  </p>
				<p>
                     - Mi a keresztség?
                  </p>
				<p>
                     E két fejezet többé-kevésbbé ismétlése azoknak, a melyek az
                        első két könyvben foglaltatnak.
                  </p>
				<p>
                     - A kis gyermekek keresztségéről. Hit nélkül mezitelen és
                        romlandó a mi lelkünk. Mezitelen lelkünket a Szentlélek ruházza fel a
                        keresztség által szeretettel, alázatossággal, szelidséggel. Ámde a csecsemő
                        se jót, se gonoszat nem tud, ő ama tökéletességekkel föl nem ruházható,
                        tehát az ő megkeresztelésének semmi foganatja.
                  </p>
				<p>
                     - Ki veheti föl a szent keresztséget? A ki teljes szivéből hisz
                        az Ur Jézus Krisztusban, mint istennek fiában, a ki már ismeri a
                        keresztségről való tudományt, s érett észszel vallást teszen hitéről: csak
                        az veheti föl a keresztséget. Ime a felnőttek keresztsége!
                  </p>
				<p>
                     - Mint kell vallani a szent keresztséget? Szentség az, melyet
                        Krisztus hagyott ránk.
                  </p>
				<p>
                     - Kevesen pártolják a felnőttek keresztségét. A kis gyermek
                        keresztsége hit nélkül való. A kit csecsemő korában keresztelnek meg: honnan
                        tudhassa az, hogy ő keresztyén, hogy ő Jézus hive? Adnak neki, ha felnő egy
                        keresztelő levelet, abba be van irva szülőinek s keresztszülőinek neve,
                        valamint az ő neve is s a keresztelés napja. Csak az a levél bizonyitja,
                        hogy ő keresztyén. De mit ér ez? Hátha nincs ilyen levél se? Hátha hamis a
                        levél is? Ez csak papirosból való keresztyénség.
                  </p>
				<p>
                     - Kis gyermekek itéletéről. Balga hit az, mely azt tartja, hogy
                        a kis gyermek, ha meghal keresztség nélkül, akkor kárhozatra van itélve. A
                        hitnek meg kell előznie a keresztséget. Ugy mondta János: a ki hiszen és
                        megkeresztelkedik: az üdvözül. De azt is megmondta nyilván, hogy a kisdedeké
                        istennek országa.
                  </p>
				<p>
                     - Bérmálásról. Nagy részben ismétlés.
                  </p>
				<p>
                     - Befejezés. Utolsó szavait a szentirásból vette hiveihez
                        Hencsey.
                  </p>
				<p>
                     »Titeket pedig mondalak barátaimnak, mert mindeneket, a
                        melyeket hallottam az én atyámtól, megjelentettem néktek és ha én bennem
                        maradtok és az én beszédim is tibennetek maradnak: valamit akartok,
                        kérjetek, megadatik néktek. Ez az én parancsolatom, hogy szeressétek
                        egymást, mint én is szerettelek titeket. A mint szeretett engemet az atya,
                        én is ugy szeretlek titeket, maradjatok meg abban az én szeretetemben.«
                  </p>
				<p>
                     »Ámen!«
                  </p>
				<p>
                     *
                  </p>
				<p>
                     Hencsey 1843-ban fejezte be könyvét, mielőtt utolsó utjára
                        elindult. Könyvének végszavaiból már a közelgő halál sejtése szól. Vagy
                        talán a nagy apostol szomorusága ülte meg az ő lelkét is.
                  </p>
				<p>
                     *
                  </p>
				<p>
                     Sajátságos könyv ez.
                  </p>
				<p>
                     Egészen tanulatlan ember irta, a ki az elemi iskolák ismeretein
                        tul semmi tudományhoz külső oktatás utján el nem juthatott. De a szentirást
                        nagyon ismerte, egyes részeit százszor meg százszor elolvasta. Tudományos
                        rendszer nem lehet a könyvben, nyelve is gyarló, szófüzése parasztos,
                        helyesirása olyan mint a göcseji ember beszéde.
                  </p>
				<p>
                     És mégis nagy lélek volt irója. Látó, tanitó, hitujitó.
                        Hasonlatos azokhoz, kik a szent korszakokban a hitvalló és vértanu névnek
                        megszerzésére igazán törekedtek.
                  </p>
				<p>
                     *
                  </p>
				<p>
                     A mai nazarénusok egy része a katonaságnál nem fog fegyvert s
                        nem teljesit fegyveres szolgálatot. Inkább elszenvedi a kegyetlen büntetést
                        nyugodt lélekkel. Sok belehal a büntetésbe.
                  </p>
				<p>
                     Ez nem Hencsey parancsa. Könyvében ő a fegyverforgatást nem
                        tiltja, nem kárhoztatja. Sőt az a nézete, hogy ha a felsőbb hatóság ugy
                        rendeli, a fegyveres szolgálatot teljesiteni kell. Hiszen Istentől van
                        minden hatóság. S isten előtt majd az ad számot, ha vétek van a
                        fegyverfogásban, a ki azt megrendelte.
                  </p>
				<p>
                     *
                  </p>
				<p>
                     Az egyház szervezésére Hencsey is gondolt. De arra irányt nem
                        adott. Azt gondolta, majd ha hazajön s hivei megszaporodnak: akkor kell
                        egyházalkotásra gondolnia. Kárhoztat minden egyházi rendet s papi állást, de
                        elfogadta a szentirás értelmében a tanitó állást. A ki hirdeti isten igéjét
                        a gyülekezetben s végrehajtja a keresztelést.
                  </p>
				<p>
                     *
                  </p>
				<p>
                     Lelkének nagy harczait, istenhez siető buzgóságát, bánatos
                        életét, korai halálát és messze földön rég beomlott sirhalmának képét tartsa
                        emlékezetben ez az én kis könyvem.
                  </p>
				<trailer>
                     .oOo.
                  </trailer>
			</div>
		</body>
	</text>
</TEI>