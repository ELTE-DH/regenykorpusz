<?xml version="1.0" encoding="utf-8"?>
<?xml-model href="https://raw.githubusercontent.com/COST-ELTeC/Schemas/master/eltec-1.rng" type="application/xml" schematypens="http://relaxng.org/ns/structure/1.0"?>
<TEI xml:id="HU13478" xml:lang="hu" xmlns="http://www.tei-c.org/ns/1.0" xmlns:ns1="http://distantreading.net/eltec/ns">
	<teiHeader>
		<fileDesc>
			<titleStmt>
				<title>Jó szerencsét!</title>
				<author ref="viaf:162003783">Kupa Árpád (1858-1916)</author>
				<respStmt>
					<resp>ELTeC conversion</resp>
					<name>
						Palkó Gábor
						<ref target="https://viaf.org/viaf/65989506"/>
					</name>
					<name>Fellegi Zsófia</name>
					<name>Vétek Bence</name>
					<name>Bajzát Tímea Borbála</name>
				</respStmt>
			</titleStmt>
			<extent>
				<measure unit="words">29470</measure>
				<measure unit="pages">92</measure>
				<measure unit="vols">1</measure>
			</extent>
			<publicationStmt>
				<p>Published as part of ELTeC</p>
			</publicationStmt>
			<sourceDesc>
				<bibl type="digitalSource">
					<title>Jó szerencsét!</title>
					<date>2014-11-12</date>
					<publisher>Magyar Elektronikus Könyvtárért Egyesület</publisher>
					<ref target="http://mek.oszk.hu/13400/13478"/>
					<respStmt>
						<resp>Original Electronic Edition</resp>
						<name>Vidiné Réfi Erzsébet</name>
						<name>Maczelka Árpád</name>
						<name>Varga Mónika</name>
						<name>Borcsiczky Krisztina</name>
					</respStmt>
					<bibl type="digitalSource">
						<title>Jó szerencsét!</title>
						<date>2014-11-12</date>
						<ref target="https://mek.oszk.hu/13400/13478"/>
					</bibl>
					<bibl type="printSource">
						<title>Jó szerencsét!</title>
						<author>Kupa Árpád</author>
						<pubPlace>Budapest</pubPlace>
						<publisher>Singer-Wolfner</publisher>
						<date>1901</date>
						<ref target="https://mek.oszk.hu/13400/13478/pdf/"/>
					</bibl>
				</bibl>
				<bibl type="firstEdition">
					<title>Jó szerencsét!</title>
					<author>Kupa Árpád</author>
					<date>1901</date>
				</bibl>
			</sourceDesc>
		</fileDesc>
		<encodingDesc n="eltec-0">
			<p/>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textDesc>
				<ns1:authorGender key="M"/>
				<ns1:size key="short"/>
				<ns1:canonicity key="low"/>
				<ns1:timeSlot key="T4"/>
			</textDesc>
		</profileDesc>
		<revisionDesc>
			<change when="2020-07-24"/>
			<change when="2020-12-28"/>
		</revisionDesc>
	</teiHeader>
	<text>
		<body>
			<div type="chapter">
				<head>
               Egy királyi város.
            </head>
				<p>
               Körmöczbánya, mint a neve is mutatja: bányaváros. Ott van
                  Felső-Magyarországon, a Kárpátok északnyugoti részén a Fátra-hegység egyik
                  szoros-völgyében. A völgy hasonlit egy szabálytalan alaku behorpadozott üst
                  aljához. Egyik magas hegyének tövén lapos, szemölcsforma kinövés van, melyen
                  egykor erős felsővárának néhány falrésze s bástyáinak romja áll.
            </p>
				<p>
               E város hires, jeles, nemcsak nálunk szép hazánkban; hanem az egész
                  világon. Hirességét maga az őstermészet nyujtja; mert alapja, talaja: a hiuság
                  földje.
            </p>
				<p>
               A föld, alakulásának folyamában csillogó fémet alkotott itt kérgének
                  számtalan összetételeiben. A kéreg nem volt egyéb sárképződménynél, vagy jobban
                  mondva: salak.
            </p>
				<p>
               Az emberek, midőn elfoglalták a földet, minden kétséget kizáróan
                  birtak egy nemes ösztönnel. Ezt az egyetlen nemes ösztönt nevezzük el:
                  szerelemnek; a szerelem volt ősanyja ugyis az emberiségnek; mindennek, a mi az
                  ember lényében nagy és nemes: bálványa a fügefalevél-korszaknak, bálványa ma is
                  mindennek, mindenkinek; talán egykoru a tengerek vizével s régibb a folyó-ágak
                  képződésénél.
            </p>
				<p>
               Ez örök bálványnak, melyet mindnyájan imádunk és imádni fognak,
                  áldoztak mindig. Fölkeresték a földszinén a szépségeket, a vizek mélyében a csodás
                  ritkaságokat; a levegőből megszerezni óhajtották a tüneményeket; a föld méhéből
                  ami ott elrejtve fénylett.
            </p>
				<p>
               És felékesitették, felékesitik e bálványt mindennel, ami fénylő,
                  tündöklő s a minek külső hatását nem tagadhatjuk meg, bár semmis az értéke a
                  szivek fénye mellett.
            </p>
				<p>
               Ami itt, a trachytkőzetek között fénylik: arany. A hegyek: őshegyek;
                  a sziklák: őssziklanemek.
            </p>
				<p>
               A népmonda azt tartja: hogy hajdan, a Krisztus születése előtt,
                  hatalmas vajda lakott e völgyben, aki egy csókát nyilazott le a vár tornyáról. A
                  csókának minden tolla aranyporral volt behintve, mintha aranyban fürdött volna
                  meg. A vajda ezután csak csókákra vadászott, napokon keresztül leste a csókák
                  járását, melyek a hegyek szük völgyeiben, a hegyek tövében bujkáló patakok
                  széléről szedték fel csőreikkel az arany hömpölyöket.
            </p>
				<p>
               A vidék nem lett többé néptelen. Az erdős, magas hegyek között a
                  ragadozó vadak a prédát, a hal a vizet, a madár a berkenye bogyót, az ember az
                  aranyat kereste.
            </p>
				<p>
               A rómaiak a hegy méhéből vájták az aranyat; a patakokból, a füvek
                  tövéről már elszedték előlük más fajok.
            </p>
				<p>
               Az árpádházbeli királyok közül Könyves Kálmán emelte királyi
                  várossá.
            </p>
				<p>
               Egy ócska könyv, még 1600-ból, igen sokat beszél róla. A könyv irója
                  Wagner Kristóf János: „Történelmi tükör” czimet adott könyvének, s ez időkben ugy
                  ir róla, mint keresztény és török városról.
            </p>
				<p>
               A török nem lehetett valami jó gazdája a városnak: mert 1659-ben a
                  felsőmagyarországi hét bányaváros felkelt ellene és győzedelmes zászlójukat,
                  amelyet utoljára 1686-ban Budavár visszavételekor használtak, a körmöcziek őrzik
                  ma is.
            </p>
				<p>
               A királyok mindig nagy szeretettel voltak Körmöczbánya iránt. A város
                  palotát épittetett részökre és az Anjouk: Róbert Károly, Nagy Lajos sürün jártak
                  oda, fényes lovagjátékokat rendeztek, ahová a felvidék szép leányai be voltak
                  rendelve.
            </p>
				<p>
               Abban a korban Visegrád és Buda után az ország legjelesebb városának
                  tartották. Nagy Lajos király leánya: Mária, többször és sok ideig lakott a
                  városban. Palotáján ma is épségben van több gót rózsa, amilyen Róbert Károly
                  király III-ik pecsétjén látható s az Anjou-liliomok diszitették a házak falait az
                  egész városban.
            </p>
				<p>
               Az Anjouk czimeröket megosztották a várossal; a város pedig később a
                  fiatal Hunyadi Jánosnak, midőn egyik, a husziták ellen vivott győzedelmes
                  csatájából haza jött, szüztermésü szinarany karikát adott ajándékba, mit gyürü
                  alakban találtak a bányászok.
            </p>
				<p>
               A gyürü karvastagságu s oly nagy volt, hogy a legnagyobb fejü
                  embernek a nyakába lehetett akasztani. Hunyadi János ez óriás gyürü emlékére vette
                  fel czimerébe a gyürüt; a később, királyi czimerré vált fekete holló csőrében
                  tartott gyürünek mondája mindenesetre igazabb, mint a Zsigmond királyról ismert
                  mese.
            </p>
				<p>
               Igazságos Mátyás ellátta a várost szabadalmakkal, elhalmozta
                  különféle adományokkal.
            </p>
				<p>
               A királyok a későbbi időkben is ellátogattak oda. Lotharingiai
                  Ferencz, Mária Terézia férje már lement a bányákba és dolgozott is ott egy
                  negyedóráig. A városi tanács buzgóságában jegyzőkönyvet vett fel ama rendkivüli
                  eseményről, hogy az öklöcs, amelylyel dolgozott, az
                  erős
               munkában megcsorbult. A jegyzőkönyv másolatát elküldték a bécsi
                  családi levéltárnak, különben a jegyzőkönyvi megörökités hasznos tanulságot
                  rejtett magában az utókorra is; az időtől kezdve az öklöcsöket nem készitik
                  zsémbes vasból. II-ik József császár is lent járt a bányákban s mindkettőjük
                  arany-ezüst-brokát bányász zubbonyát üveges ajtóju szekrényben őrzik.
            </p>
				<p>
               Szóval: a királyok lakták, látogatták e várost mindenkor, midőn
                  aranyra volt szükségük és királyi alapitványt csak egy Kratzer Hanno nevü polgár
                  tett, ki ezelőtt több mint ötszáz esztendővel nagy vagyonát egy kórház épitésére
                  és fentartására adományozta. Maga épitette fel a szegények házát, talán a legelsőt
                  Magyarországon.
            </p>
				<p>
               Ez még az Anjouk korszakában történt, midőn már az aranytermő
                  városban is laktak szegények.
            </p>
				<p>
               A város sokat ajándékozott a hatalmasoknak s az ajándékokért nem kért
                  mást, csak jogokat. A polgárok kötelessége volt a bányászatot gyakorolni; a
                  megszerzett jogok alapján ők átforditották a „gyakorolni” szót parancsoló módba és
                  a falusi jobbágyokkal dolgoztattak a bányákban.
            </p>
			</div>
			<div type="chapter">
				<head>
               A polgárok is dolgoznak.
            </head>
				<p>
               A polgárok eredetben kvádok, góthok, germánok voltak, róluk is
                  följegyezte a hagyomány, hogy a hatalmasok iránt hüségben telhetetlenek
                  valának.
            </p>
				<p>
               A városnak magvát az a 32 ház adta, mely körbe fogta a város nagy
                  terét. A tér közepén kettős tornyu templom állott s igy minden kapu előtt ott volt
                  a templom, ami vallásos polgároknál nagy előny.
            </p>
				<p>
               A házak földszintjének utczai oldalán a háztulajdonosok egyik
                  legféltettebb ősjogát az ajtó előtt lógázta a szél. A féltett ősjogok nem voltak
                  mások, mint tarka korcsma-czégérek.
            </p>
				<p>
               Minden házból korcsma ajtók nyilottak a térre s lent, tágas
                  pinczékben állottak a hordók.
            </p>
				<p>
               A templomban már hajnali két óra után kis misét mondtak az
                  oltáristák; a korcsmákból még kihallatszott a dudaszó, a részeg bányászok
                  kurjantása; mindez okok azonban nem szültek megbotránkozást: egyik helyen a lélek,
                  másik helyen a test táplálkozott. A polgároknak használt mindakettő.
            </p>
				<p>
               Ma is emlegetnek még egy korcsmát, mely háromszáz esztendőn keresztül
                  oly sokat jövedelmezett, hogy a változó családtagok, midőn örökségükön
                  osztozkodtak, csak a korcsma jövedelemrészről nem mondtak le. Valódi
                  szerencsetáskája volt e korcsma az érdemes családnak és neve ott szerepelt a
                  hitelesitett végrendeletekben. A korcsma irigyelt czime igy diszelgett nagy
                  betükkel a ház falán:
                  Menjünk a Meghizott Tulokhoz.
            </p>
				<p>
               Akik a mult dicsőségén szeretnek elmerengeni, gondolkozhatnak a
                  czimen és könyezhetnek az ősjogok elkallódásán.
            </p>
				<p>
               A polgárok vallásossága mellett szól azonban egy lelet, melyet a vár
                  körfalának lebontásakor találtak. A lebontott várfal 1428-ban épült s akkor
                  falazták a bástyákba azt a faragott szobor-csoportozatot, a melynek töredékei a
                  tizenkét apostol két irástudó tagja, két római zsoldoskatona.
            </p>
				<p>
               A Huszita-korban ágyuöntőjük is volt s az ágyucsöveket nem furták, se
                  öblösre nem öntötték, hanem vésték, hogy egészen sima ne legyen, mert igy
                  távolabbra dobta a kőgolyókat.
            </p>
				<p>
               A város kapuja alatt mindig függött egy vastag dorong, annak jeléül,
                  hogy a város főbenjáró hatalommal, pallosjoggal is bir.
            </p>
				<p>
               Mint királyi bányaváros polgárai külön, nemesi czimeres levéllel nem
                  igen birtak. A jogegyenlőséget féltékenyen őrizték egymás között kiváltságos
                  körükben és az arany mellett, a korcsma volt náluk a főerő.
            </p>
				<p>
               Korcsmáik valóságos jobbágy alakitók valának; a rabszolgatartásnak
                  igen sok és müvészies idomitó müszerei állottak rendelkezésükre. A bányászok a
                  környékbeli falvakban laktak és igen szegények voltak. Nehogy valamiképen otthon
                  izleljék meg a jobb mód gyönyörüségét: ott kinálkozott közelben a korcsma
                  élvezete, s ha valamelyik bő arany telért talált, jobb keresetét azokban költötte
                  el, bár annyi joga sem volt, hogy a városban meghálhasson másutt, mint a
                  korcsmában vagy a város börtönében.
            </p>
				<p>
               Mindezeket az állapotokat szentesitette az ország primása: ki főpapi
                  méltóságában pénzbecsőrje volt az országnak, a városnak, és a város az ő részére
                  is épittetett palotát s minden évben aranyadót küldött Esztergomba.
            </p>
				<p>
               Csak természetes, hogy ennyi kiváltság mellett zsidónak a városban
                  sem lakni, sem tartózkodni nem volt szabad. A kiváltság e szerint őrizője volt a
                  koncznak is.
            </p>
				<p>
               Mint előbb emlitettük, a polgároknak nagy pinczéik volt a házuk
                  alatt, a hová rendesen maguk a családfők jártak le.
            </p>
				<p>
               A pinczék fala hintve volt aranyporszemekkel és ki tudja, a falon tul
                  nem rejtett-e a kőzet szinaranyat, vagy kristályaranyat? Nem huzódtak-e vastag
                  aranyerek gazdag, változatos alaku levelekkel, ragyogó mohákkal?
            </p>
				<p>
               Gondolkoztak és megkezdték vésni a pinczefalakat. Csak egy-egy lyukat
                  vésett mindenki, mit gondosan eltakart a mások szeme elől. A lyukból bányaszáj
                  lett és azután, vakondok módra aknázták a talajt le és fel.
            </p>
				<p>
               E
                  házi
               müvelettel sok idők folyamán szedték az aranyat. A város talaja egy
                  kukaczoktól összefurkált sajthoz lett hasonló s a furások zürzavaros, minden
                  rendszer nélkül való, kiösmerhetetlen utakat alkottak.
            </p>
				<p>
               Napvilágra jutott a nemes ércz. A város bányáiban a dolgozó gyermekek
                  azt az aranyat kapták fizetésül, ami ruhájukra és kalapácsukra ragadt. A gyermekek
                  ezzel szerezték kenyerüket, a polgárok a korcsmával és a házi bányászattal a
                  gazdagságot.
            </p>
				<p>
               Maguknak a fejedelmeknek is csak akként lehet fényleniök, ha
                  fénytelenebbek környezik őket. Körmöcz királyi város volt, mert talajából aranyat
                  aratott a bányász. A polgárok duslakodtak a javakban s a bányásznép, amely
                  felhordta az aranyat: éhezett. A polgárok asztala görnyedt a tálak sulya alatt; a
                  bányász beszerzett őszszel egy hordó káposztát, ennek savanyu levébe egy marék
                  zablisztet kevert s ez volt a napi élelme; az arany mellett: sár; hermelin
                  mellett: rongy; bibor mellett: gyász... A bőség tarkasága mellett: a nyomor fakó
                  szinei.
            </p>
				<p>
               A házi bányászat még javában folyt, midőn észrevették a polgárok,
                  hogy a házuk előtt levő nagy tér gyomrát közösen támadják s alatta a föld rövid
                  időn átalakul óriás buborékká; a buboréknak pedig emelnie kell a kettős tornyu
                  templomot.
            </p>
				<p>
               Megrettentek; de az arany után való vágy vakmerővé tette őket.
                  Kitervezték a föld mélyében az oszlopok méreteit, amelyek a buborék bordái lesznek
                  és a templomot fogják tartani.
            </p>
				<p>
               Jött egy uj nemzedék, ez már hozzá nyult az oszlopokhoz is. Az
                  oszlopok eltüntek, a földbuborék bordák és csontok nélkül, mint egy hólyag, üresen
                  maradt, megnéptelenedett s nem volt egyéb, mint számtalan lyukak torka, száj
                  nélkül, amely lélegzeni nem tud.
            </p>
				<p>
               A föld megalkotta saját képleteit, talán megérezte a buborék
                  létezését s bevette egynek képletei közé.
            </p>
				<p>
               A torok ennek következtében most már élt, s miután élt: levegőre volt
                  szüksége.
            </p>
				<p>
               Ugy hallatszott sok izben, mintha csuklanék vagy köhögne. Egyszer
                  megrázta a kérgét, rázkódását azonban a lakosok alig vették észre.
            </p>
				<p>
               De a templom falai összerepedeztek, a tornyokon megingott a
                  kereszt.
            </p>
				<p>
               A bányászok védszentje, egyik Kelemen pápa, aki igen szépen le is van
                  festve a bányászok fizető helyiségében; teljes diszben, tiarával s a mint illik,
                  bányász kalapácscsal a kezében.
            </p>
				<p>
               A város védszentje: Szent Katalin. Ez is le van festve ötágu bizanczi
                  aranykoronával, Magyarország czimerpaizsával, négy sárga folyóval, három ezüst
                  liliommal, sötétkék mezőben; felette a körmöczi bástyák, előtte egy óriás kerék,
                  mely az ő mártirhalálát jelképezi.
            </p>
				<p>
               A kettő közül melyik az erősebb, - nem tudjuk; de a templomot
                  tornyostól együtt el kellett hordani helyéről. Ugy sejtjük azonban, hogy erősebb
                  volt mindakettőnél az emberek kapzsisága által alkotott buborék.
            </p>
			</div>
			<div type="chapter">
				<head>
               Szálló madarak.
            </head>
				<p>
               Ma már sokban megváltozott a város. A polgároknak nincsenek
                  kiváltságos jogaik, elmultak a családi korcsmák, megszünt a házi bányászat régen;
                  a mai nemzedéknek öregje is csak hiréből ismeri a város alatti lyukakat. Csak egy
                  maradt állandónak: az aranybányászok szegénysége.
            </p>
				<p>
               A várfalak leomlottak, egyes sarokbástyák, kapuk állanak még. A
                  kapuknak teteje tátong, nincs födele, mohos az ócskaságtól; a bástyafalak
                  gerinczén valami sovány fü nő magasra s ugy látszik, mintha a vén köveknek
                  szakálla volna.
            </p>
				<p>
               A lőrések hallgatagon meredeznek. Esténkint denevérek raja röppen ki
                  belőlök, rovarokat vadászni. A pinczékben csak a patkányok tudják, az egykori
                  csatornák nyilásai hol rejtőznek.
            </p>
				<p>
               . középső tizedének valamelyik esztendejében egy kis csoport haladt a
                  Garam folyó partján Körmöcz felé. A csoport egy leányból és két fiuból állott. A
                  két fiu mezitláb volt, a leánynak lábán volt valami topánka féle, melynek oldalain
                  elég nagy repedések látszottak. Hátán egy régi hárfa nyujtózkodott, a fiuk hónuk
                  alatt egy-egy fakó hegedüt szoritottak.
            </p>
				<p>
               A különös társaság vidáman haladt. A leány már 12 esztendős lehetett,
                  legfeljebb egy évvel több. A két fiu öcscse volt a leánynak.
            </p>
				<p>
               Leültek a folyó partjára, kavicsot hajigáltak a vizbe és mindnyájan
                  kaczagtak. Fehér fogukon látszott, hogy nem sok jutott hozzá a gyermekek mohó
                  nyalánkságaiból, arczukon látszott, hogy magyar gyermekek.
            </p>
				<p>
               Mikor megunták a kavicshajigálást, felállottak és megindultak a város
                  felé. A városban éppen piacz volt, ők játszani kezdtek hangszereiken. Jó emberek
                  dobtak a nagyobbik fiu kalapjába néhány kis-pénzt.
            </p>
				<p>
               A fiu oda szólott nénjéhez:
            </p>
				<p>
               - Elmegyek a piacz tulsó oldalára, almát veszek, addig te szedd a
                  pénzt, Kati!
            </p>
				<p>
               Lassan, szinte félve, mintha nem is pénzért akarna vásárolni, került
                  a piacz tulsó oldalára s megállott egy almaáruló kofa előtt.
            </p>
				<p>
               A gyorsbeszédü asszony egy nagyobb csomó gyümölcsre alkudott és mert
                  az alku nehezen ment, heveskedett is. A hegedüs fiu egy almához nyult, hogy
                  megnézi, midőn a kofa visszanézett és a másik perczben „tolvajt” kiáltott.
            </p>
				<p>
               Szegény kis fiunak pedig nyitott markában volt az almára való pénz,
                  mindegy volt: egy városi poroszló nyakon fogta, elvette hegedüjét, bekisérte a
                  börtönbe.
            </p>
				<p>
               A börtönben nem volt senki rajta kivül, a porkoláb nem látta
                  szükségesnek, hogy a kis gyermekre reá zárja az ajtót; az pedig midőn magára
                  maradt, rémülten nyitotta fel, hogy elszökhessen.
            </p>
				<p>
               Kiszaladt a városháza udvarára, hol négy méter magas fal állott
                  előtte. Felmászott a kiálló köveken a fal tetejére gyorsan s talán e gyorsaság
                  okozta vesztét. Lebukott a falról és koponyája csucsára zuhant. A fal a régi
                  várfalak egyike volt; azon az oldalon, hol a szerencsétlenség történt, nem igen
                  jártak emberek. Ez elhagyatott helyen feküdt sokáig, midőn fölkelt, szemei
                  fényteleneknek látszottak s kinjában nevetett.
            </p>
				<p>
               A kis fiu bizony e percztől kezdve hülyévé lett. Testvérei egy hétig
                  kutatták mindenütt, de nem találtak többé reá.
            </p>
				<p>
               A sikertelen kutatás után ujra megindultak határból-határba, mint a
                  szálló madarak, csakhogy most nem vidáman; most már nem kaczagva, hanem sirva,
                  szomorkodva.
            </p>
				<p>
               A hárfa olyan nehéz lett a leánynak, alig birta.
            </p>
				<p>
               Hol vette ez a leány hárfáját, hol vette zenei tehetségét? Bizonyosan
                  ott, hol az égi madarak bájos dalukat; ahol az erdő veszi hatalmas zugását.
            </p>
				<p>
               Koldus volt s valami jó ember, aki talán sutba dobta már a nótákat és
                  hárfája volt: megszánta, neki adta a hárfát. Lehet, az a jó ember nem is tudta,
                  mire való lesz az.
            </p>
				<p>
               A leány elvette a hárfát és a húrok megzendültek ujjai alatt. A
                  hangok, mit a húrok adtak, fölébresztették a leánynak zenei hajlamát. Dalolni
                  tudott elég jól. Megkisérlette a húrokkal elbeszéltetni ama dalokat, melyeket
                  tudott és a húrok engedelmeskedtek.
            </p>
				<p>
               A leány örült a fölfedezésnek, többé nem koldult, a zene takaró
                  bundája lett ezután a nyomornak, vagy másképpen: a nyomornak ártatlan, szivet
                  andalitó bugása.
            </p>
				<p>
               A két fiunak a leány vette a hegedüt keresetéből; aztán ugy járták
                  hárman, vidáman az országot.
            </p>
				<p>
               Nem bántotta őket utjokban senki sem. A szegénységnek is megvan a
                  maga védő bizalma a gyermekkorban s éppen gyengeségük védi az ilyen hajléktalan
                  apró vándorokat.
            </p>
				<p>
               Különben a gyermekek hihetetlenül bátrak voltak. Télen, a sik
                  pusztákon, hol az emberek is csoportonkint vagy fegyverrel jártak, künn háltak a
                  szabadban. Sokszor, ha aludni nem akartak olyan szép, csendes, szürke világosságu
                  éjszakákon, elővették hangszereiket és talán sohasem játszottak szebben mint
                  ilyenkor, midőn csak nekik szólt a hárfa s hegedü.
            </p>
				<p>
               Pusztai emberek meghallották a zenét. Másnap megindultak a hangok
                  irányában, megtudni, miből, honnan keletkeztek azok az ösmert szép dalok, melyek
                  az éjszaka csendjét megszakitották. Akkor már nem találtak semmi nyomot; de még
                  néhány éjjel vártak, hallgatóztak s mivel többé nem hallották, azt hitték:
                  káprázat volt.
            </p>
				<p>
               A testvért veszitett két gyermekkel ott találkozunk a füredi vásáron.
                  Füred a Tisza mellett Hevesmegyében van, vásárjaiba sokan eljárnak, messze
                  földről. Hosszu sorokban nyulnak el a sátorok, a laczikonyhák; mindegyik előtt
                  fürtös forgácshivogatók himbálódznak; árvalányhajas, virágos, darutollas pörge
                  kalapu legények tánczolnak benn. Gulyások, juhászok, csikósok, kondások,
                  gőbölyösök, mesteremberek, lócsiszárok, kunsági szürös, szabolcsi, szatmári
                  subásgazdák iszogatnak; mátra-alji bicskások lesik, mikor kezdődik a verekedés,
                  ami nélkül füredi vásárt, meg laczikonyhát képzelni sem lehet.
            </p>
				<p>
               Egyik laczikonyhában a két gyermek zenélt, s midőn elhallgatott
                  zenéjük, egy barna, magas, cselédforma ember megszólitá a leányt.
            </p>
				<p>
               - Kis lányom! vannak szüleid?
            </p>
				<p>
               - Anyám nincs, - felelt a leány - édes apánk van.
            </p>
				<p>
               - Mért engedi, hogy kóboroljatok?
            </p>
				<p>
               - Édes apám világtalan ember, szemeit elveszitette valami robbanás
                  után. Igy keressük neki is a kenyeret, magunknak is.
            </p>
				<p>
               A közönséges cselédember hosszan nézett reájuk, aztán kivett
                  mellényzsebéből négy forintot.
            </p>
				<p>
               - Eladtam ma egy tinót, fele nyereségemet oda adom neked kis lányom:
                  add az édes apádnak.
            </p>
				<p>
               A leány elpirult és elvette a pénzt.
            </p>
				<p>
               Egyik mulató legény rákiáltott az emberre:
            </p>
				<p>
               - Minek ad kelmed annyi pénzt csavargóknak?
            </p>
				<p>
               Az ember keményen rászólott:
            </p>
				<p>
               - Szégyeld magad, semmiházi, hogy bántod őket! Ezek igazat
                  mondtak.
            </p>
				<p>
               A legényben felforrott a méreg, botjáért nyult. A verekedés
                  megkezdődött, a sátorban mindenki a legénynek fogta pártját.
            </p>
				<p>
               A cselédember hosszu botjával leütötte a legényt s védte magát
                  hatalmasan, mig egy orvul támadó, háta megé kerülve, halántékon vágta.
            </p>
				<p>
               Az ember azonnal összerogyott. Mindenki kifutott a sátorból, csak a
                  hárfásleány és a hegedüsfiu maradt ott.
            </p>
				<p>
               Ott feküdt a porban az erős ember. Hosszu, fénylő fekete haja
                  szétterült a földön, mint egy óriás ecsetnek megannyi szála.
            </p>
				<p>
               A leány odatérdelt fejéhez. Könyei a jó ember arczára hullottak;
                  ujjaival a kegyetlenül sujtott halántékot simogatta és kimondhatatlan hangján a
                  hála megnyilatkozásának, beszélt a halotthoz:
            </p>
				<p>
               - Bácsi... Keljen fel...
            </p>
			</div>
			<div type="chapter">
				<head>
               Egy magyar ur, és multja.
            </head>
				<p>
               Porsovai Ádám ur hatvan, hatvanöt évesnek látszó, egészen megőszült
                  férfiu volt. Haja sárgásszinbe olvadt, amely szin sok férfiunál átmenetet jelent
                  az aggságba.
            </p>
				<p>
               Magas, sovány alakja, széles válla, ruganyos járása még sok erőt
                  mutatott s feje: az a szemöldöktől fölfelé elszélesedő domboru homlok, az
                  egymástól távol álló sürü szemöldök; a keskeny, hosszu, széleshátu görbe orr, nagy
                  értelmiségü és erős határozottságu emberre vallottak. Elméje bizonyosan elérte az
                  érettség legszélesebb fokát; testi ereje azonban ellenkezett még az
                  öregséggel.
            </p>
				<p>
               Bajusza le volt nyirva kurtára, ajkainak ez éles hidegséget
                  kölcsönzött.
            </p>
				<p>
               Az asztalon tarka szegfü szórta illatát; a falon egy öreg asszony
                  arczképe függött, ó-divatu magas főkötőben lefestve.
            </p>
				<p>
               Ismét Felső-Magyarországon vagyunk, hol Porsovai Ádám uri háza egy
                  termékeny völgyben épült, magas hegyektől védve északról.
            </p>
				<p>
               A völgy nem volt nagy, de kövér talaju. Köröskörül óriás havasok
                  gyürüje keritette s virágos kert volt az uriház udvara.
            </p>
				<p>
               Egy kerek virágmező között vastag, kőkereszt állott, melyet a rá futó
                  borostyán csaknem eltakart.
            </p>
				<p>
               Ha jól megnézte az utas a keresztet, láthatta, hogy a borostyán, ez a
                  gyenge, kuszó növény, sok helyen bele eresztette gyökérszálait a kemény kőbe. A
                  borostyán élt s következtethetjük, hogy tudott müködni. Gyökereiből pilléreket
                  alkotott magának a vihar ellen s igy a kő, a borostyánnak oszlopa lett és ugy tünt
                  fel, mintha a kő is élne; pedig a borostyán lecsüngő ágai fontak élő koszorut a
                  kereszt hideg karjaira.
            </p>
				<p>
               Kié volt e kereszt? A borostyáné. Ki a sirban pihent: az a Porsovai
                  Ádám felesége volt.
            </p>
				<p>
               Porsovai Ádámon az első pillantásra meglátta a tapasztaltabb szem,
                  hogy nem a hegyi lakók között nőtt fel s hogy nem ott élt ifjuságában. Azok a
                  térdben kihajlott ruganyos lábak mutatták, hogy sokat lovagolt, amit a havasok
                  lakói nem folytathatnak oly mértékben, mint a sik-lakók.
            </p>
				<p>
               Lent született Hevesmegye alsó részében, közel a Tiszához. A magyar
                  közép uri osztály szilaj vérü tagjainak szomszédságában nevelkedett. Ott született
                  apja, öreg apja, minden ivadéka, kilencz évszázadon keresztül.
            </p>
				<p>
               Apját három éves korában elveszitette s özvegy édes anyjának nagy
                  szeretete rendkivüli hatással volt ifju lelkére. Sohasem tett olyat, miért anyja
                  megneheztelt volna reá. Anyjának egy keserü pillanatot szerezni, egyértelmü lett
                  volna nála a halállal.
            </p>
				<p>
               Arczában e nagy szeretet meghidegült, reá vésődött, oda fagyott hideg
                  meggondoltságában s azt hitték róla, hijával van minden tüznek.
            </p>
				<p>
               Ifjuságában mindenki bámulta szüzies tisztaságát, nem egyszer
                  kimutatott vakmerőségét. Részt vett az akkor még nagyban üzött alföldi lovas
                  vadászatokban, hol lóhátról, karikás ostorral vágták le a futó nyulat. Agarait
                  bámulták a jeles vadászok: Borbély Sámuel, Recski Bandi. Részt vett ezek
                  mulatságaiban anélkül, hogy ajkához vette volna a boros poharat, s egyszer, midőn
                  a hatalmas testü Borbély Sámuel a hires Józsa Gyurit, alacsony és elég vékony
                  alakjáért gunyolta, Józsa Gyuri bosszusan vágott vissza:
            </p>
				<p>
               - Te sem vagy olyan ember, mint Porsovai Ádám!
            </p>
				<p>
               Borbélyt bántotta a megjegyzés s életében nem ivott többé.
            </p>
				<p>
               Mikor Porsovai Ádám megnősült, a lakodalomra eljöttek azok az urak,
                  akik kis királyok voltak nagy kiterjedésü birtokaikon. A durva, féknélkül
                  dorbézoló férfiak, kiknek alig néhány tagja élt házas életet, nagy tisztességgel,
                  nagy komolysággal vigadtak. A menyasszonyi háznál osztott „gyerehaza kendők”-et
                  eltették szépen az aranysujtásos menték belső zsebébe.
            </p>
				<p>
               Nem hallatszott a vigasságba egyetlen sikamlós megjegyzés, minden
                  arczon egyenlő szépség ömlött el, mi a közös és tisztes érzelmek tulajdona.
            </p>
				<p>
               Délczeg öreg urak oda álltak a menyasszony elé, és eldalolták a
                  vőlegény nagyapjának kedves nótáját:
            </p>
				<p>
               Fujdogál a hideg szél.
            </p>
				<p>
               Hóval födi be a tél.
            </p>
				<p>
               Azok a kevély urak pedig nem hódoltak senkinek, de hódoltak az özvegy
                  asszonynak. Tisztelték örömét, tetézték boldogságát.
            </p>
				<p>
               Porsovai Ádám szerelemből nősült. Feleségének arczán látta az egész
                  világ boldogságát, e szerelemből táplálkozott s azt hitte, szerelme végtelen
                  leend.
            </p>
				<p>
               Gazdálkodásának és családjának élt ezután. Tiz év alatt öt gyermekök
                  született, mind fiu. Volt jó minőségü háromezer hold földje, a munka bőven
                  meghozta gyümölcsét, s ekkor takarékoskodott Porsovai.
            </p>
				<p>
               Cselédjeit ugy tekintette, mintha egy családban élne velök s ő volna
                  a legöregebb testvér. Minden cselédjének házat épittetett. Öt évi szolgálat után
                  nekik adta tulajdonul.
            </p>
				<p>
               Cselédsége sohasem változott. Ha valamelyik beteg volt, gyógyittatta,
                  ha meghalt, eltemettette és gondoskodott családjáról. Minden karácsony ünnepen
                  ajándékot osztott szét közöttük. Gyermekeiknek karácsonyfát állitott, a fáról
                  mindenkinek egyenlően jutott, az ő fiainak annyi, mint amazoknak.
            </p>
				<p>
               - A gyermekek mindnyájan egyenlők, mert fiatalok - szokta volt
                  mondani.
            </p>
				<p>
               Arczáról sohasem tünt el az a nyugodt hidegség és a vásáron lévén,
                  midőn egyik cselédjét agyonütötték, odament s azt mondta a térdeplő hárfás
                  leánynak:
            </p>
				<p>
               - Hozzátok muzsikátokat kocsimhoz, nálam fogtok lakni ezután.
            </p>
			</div>
			<div type="chapter">
				<head>
               A virág sem mindig kedves.
            </head>
				<p>
               Az agyonütött cselédnek egy fia maradt, olyankoru, mint a kis
                  hegedüs. Porsovai az özvegyhez adta a hegedüs fiut, később az apja is oda került.
                  A leányt a feleségéhez vitte.
            </p>
				<p>
               - Reád bizom nevelését, - mondá nejének, - nevelj belőle magadhoz
                  hasonló jót.
            </p>
				<p>
               A leányt mindenki megszerette a háznál. Engedelmes volt, tanult
                  himezni, kötni, rajzolni, festeni Porsovainétól; az öreg nagyasszony pedig
                  főzésben, fonásban, szövésben adott neki oktatást.
            </p>
				<p>
               Az öreg asszony szép szavakkal bátoritá:
            </p>
				<p>
               - A jó leánynak sokat kell tudni a házi teendőkből, még jobb, ha
                  mindet tudja!
            </p>
				<p>
               Mikor felnőtt, Porsovainé elvitte magával a fővárosi, megyei bálokba.
                  A leány nem lett feltünő szépség, mégis több fiatal ember komoly szándékkal
                  közeledett feléje. Miért ne? Porsovainak ugyan öt gyermeke van; de azért adhat
                  vele husz, huszonötezer forint hozományt és ilyen összeg sokat segit olyan
                  huszezer forintot érő birtokon, a melyen huszonkétezer forint adósság van.
            </p>
				<p>
               A bókok árnyéka legalább ez volt.
            </p>
				<p>
               Gondoltak-e Porsovaiék arra, hogy a leánynak hozományt adjanak, azt
                  senkisem tudta. A leány sohasem gondolt olyasfélékre, örült, mulatott fiatal,
                  aranyos kedvvel és az ifjuság korában az örömöt megtiltani nem tanácsos, nem
                  helyes.
            </p>
				<p>
               Ő otthon érezte legjobban magát s akkor, ha este, midőn összegyült a
                  család, elővette hárfáját és játszhatott rajta.
            </p>
				<p>
               Porsovai Ádám édes anyjának Felső-Magyarországon volt a birtoka. Régi
                  örökség, erdőséggel, hegyekkel.
            </p>
				<p>
               Nyáron mindig oda szokott menni a család, hogy azzal az öreg
                  asszonynak ujabb örömet szerezzenek, kinek egyedüli önzése volt, hogy az ő házában
                  is boldognak láthassa fiát, menyét, unokáit.
            </p>
				<p>
               A leány ugyanegy szobában hált az öreg asszonynyal. Tizenöt éves alig
                  volt még, midőn másodszor e helyre jött s ablakában mindennap talált egy
                  ibolyacsokrot, melyet reggelenkint átadott az öreg asszonynak, ki annak nagyon
                  örült. Meg volt győződve arról, hogy e figyelem csak fiától eredhet. Arról nem is
                  gondolkozott, hogy augusztus hóban már nem nyilik a kikeletnek e legelső virága,
                  és hogy ez ajándék olyan, melyet királyok kegyenczei sem olcsón varázsolhatnak
                  elő.
            </p>
				<p>
               Akkor őszszel meghalt a nagyasszony. Másik nyáron hiányzott az
                  ablakból az ibolya és hiányzott két évben mindig.
            </p>
				<p>
               Ezalatt az idő alatt megnőtt a leány, az ötödik évben egyedül hált az
                  ösmerős szobában és reggelre az ablakban találta ismét az ibolyacsokrot.
            </p>
				<p>
               Megrémült tőle.
            </p>
				<p>
               Azután mindennap ott volt az ibolya. A leány megrettenve rakta
                  szekrényébe. Az ibolya illata szétáradt a szobában s a családhoz tartozók
                  megállapitották, hogy ibolya-illatszere van.
            </p>
				<p>
               Szegénynek kinos napjai következtek. Az öreg kertész, ki hozzá volt
                  ahhoz szokva, hogy az éjszakából, az éjszaka közepéből sohasem aludjék többet négy
                  óránál, éjféli két órakor beszédet hallott a leány szobájában. Benézett az ablakon
                  és ott látta fehér ingben, leomlott hajjal, amint ágyában összetett kezekkel
                  beszélt:
            </p>
				<p>
               - Istenem, ki atyja vagy mindennek, mindenkinek, segits keserü
                  sorsomon.
            </p>
				<p>
               Az öreg kertész lerántotta fejéről berbécs sapkáját, utána mondta a
                  leány szavait, azt hivén, imádkozik.
            </p>
				<p>
               A leány folytatá:
            </p>
				<p>
               - Te vagy őrizője a jóknak, az igazaknak. A rosszaknak is, akiket én
                  nem ösmerek, s ha az volnék, ne büntess meg, Istenem! Te őriztél nyomoruságomban,
                  árvaságomban, óh, mily édes volt az a nyomor; világtalan apánkért nyomorogtunk!
                  Óh, mily édes ez a boldogság, mit e család között találtam fel. Ne vond meg ezt a
                  boldogságot tőlem, könyörülő Istenem! Irgalomnak örök dicsőségü atyja! Ez a család
                  szeretetével, őszinte, igaz szeretetével lánczol magához. Koszorut tett árva,
                  védtelen fejemre: az oltalom koszoruját. A falak, hol együtt élek velük,
                  megszentültek előttem. E szent falak között leborulva előtted, imádkozom
                  érettök.
            </p>
				<p>
               A vén kertész az égre nézett. A csillagok rendes helyökön voltak, a
                  hajnal derüje még nem piroslott a havasok ormán az ezüstfénybe játszó hószilánkok
                  felett.
            </p>
				<p>
               Távozni akart az ablaktól, nem értette a dolgot, de a leánynak igéző,
                  ájtatos szavai ott tartották és mivel nem értette azok összefüggését, hallgatta
                  beszédjét:
            </p>
				<p>
               - Az a jó asszony, a kit anya helyett anyámnak adtál a te hatalmas
                  jóságoddal: feleség. Felesége annak a nagyszivü embernek, kit a világon legjobban
                  tisztelek és a kit bárhogyan szeressek, kicsiny vagyok visszaadni a hálát, amivel
                  neki tartozom. Ne engem őrizz, hanem azt az áldott feleséget és engedd meg, hogy
                  szolgálója lehessek férjének; de ne adj miattam annak az áldott asszonynak egy
                  pillanatnyi szomoruságot sem. Mért hordja férje nekem az ibolyát? Honnan szedi?
                  Miért hozza? Óh, ne engedd ezt megtudni feleségének.
            </p>
				<p>
               A leány zokogva vonta magára takaróját és a vén kertész fejcsóválva
                  dörmögött odább az ablaktól.
            </p>
				<p>
               Elővette kését s hozzáfogott a fák fattyuhajtásainak darabolásához. A
                  falevelekre ekkorra odaszállott a harmat, mire ő megjegyzé:
            </p>
				<p>
               - Mondhatom, fura imádság volt, semmit sem értek belőle; pedig Litsko
                  Antalnak hivnak és olvasni is tudok. Különben ugy látszik a falevelekről, a
                  méheknek jó dolguk lesz napkeltével: sok mézharmat esett.
            </p>
				<p>
               Az ibolyacsokor reggelre ismét ott volt a leány ablakában. Másik
                  reggel egy fenyőfa-rózsa (szivrózsának nevezik a hegyek között) közepében
                  ragyogott egy különös virág.
            </p>
				<p>
               Fehér mint a hó, puha mint a bársony, lágy mint a moha. Picziny
                  levelein fénytelen erek szövődtek át, és odahajlott, hozzásimult a szivrózsa
                  tüleveleihez. Ritka, becses példány volt ez: fehér ibolya, mely vágyott,
                  lélegzett, s a szivrózsa szerelmet beszélt hozzá.
            </p>
				<p>
               A leány kebeléhez kapott. Az ibolyát rózsástól együtt kék patyolatba
                  göngyölte, s elrejtette szive fölé.
            </p>
				<p>
               - Itt fogom viselni, mig élek - susogá.
            </p>
				<p>
               És elhatározta, hogy a jövő éjjel otthagyja a házat, örökre.
            </p>
			</div>
			<div type="chapter">
				<head>
               Félreértés.
            </head>
				<p>
               Midőn az érzelmeivel vivódó eltökélte magát ama sulyos határozatra,
                  az ezt megelőző napon Porsovai Ádámot egyik szomszédja látogatta meg.
            </p>
				<p>
               A házak itt távol épültek egymáshoz és a szomszédság messze esik. A
                  magas Kárpátok völgyeiben, patakok, csekélyebb folyók futása mellett telepedtek
                  meg a völgylakók, ez a tanulékony, szorgalmas, kevés igényü, edzett faj.
            </p>
				<p>
               Ha egy ur kerül közéjük, a mi ritkaság, azt is felkeresik
                  barátságukkal. Nem kérnek tőle semmit, nincsenek terhére, de szeretettel vannak
                  irányában.
            </p>
				<p>
               Ujságot, ilyesféléket kérdeznek tőle:
            </p>
				<p>
               - Visel-e magyar nadrágot a miniszterelnök?
            </p>
				<p>
               - Mikor halt meg Garibaldi?
            </p>
				<p>
               - Igaz-e, hogy a trónörökös leszállitja az adót?
            </p>
				<p>
               Szeretnek magyarok lenni, mi a nemzeti erőnek nem kicsinylendő
                  erőssége.
            </p>
				<p>
               A szomszéd, hajlott koru ember volt, alakja meg volt görnyedve, mert
                  az utazás legolcsóbb, bár legtanulságosabb nemét használta mindig, a
                  gyalogolást.
            </p>
				<p>
               Porsovai Ádám különösen kedvelte e szomszédját, ki mézeskalácsos
                  mesterséggel és viaszk tárgyak készitésével foglalkozott otthon, hol e
                  mesterségeket mint házi ipart folytatták.
            </p>
				<p>
               Malcsák András volt a neve - és Malcsák András izgatottan beszélt
                  fiáról:
            </p>
				<p>
               - Mondom, nagyságos uram, hiába pártolja, rossz csont volt az én fiam
                  már kisebb korában is; most pedig bolond. Fitymálja a mesterségünket: himző
                  iparról, csipkekészitésről beszél, mint valami kisasszony, kit a kassai
                  zárdaszüzek neveltek. Mintha azok a sulyokforma öklei csipkeverésbe nőttek volna
                  olyan szegletesekké.
            </p>
				<p>
               - Hisz ez nem bün, András szomszéd.
            </p>
				<p>
               - Dehogy nem bün! Ha nem bün: bolondság. Okos embernek szoktak lenni
                  furcsa bogarai, nem egy tót legénynek. Valami hajlitott butor gyárat akar épiteni.
                  Összefüstöli itt a szép fehér nyirfákat, a mezőt, még a kecskéket sem tudják majd
                  legeltetni. Tele van az uram lelketlenséggel.
            </p>
				<p>
               - Miféle lelketlenséggel?
            </p>
				<p>
               - Alig merem elbeszélni. Tudja, uram, mi jó katolikusok vagyunk. Azt
                  a gyereket nem tudtam vallásosnak nevelni. Kigunyolta a gyertyaszentelő papot,
                  holott a szentelt gyertyán mindig háromannyi nyereségünk van, mint a pogány
                  gyertyán.
            </p>
				<p>
               - Ez még nem bizonyit a mellett, hogy Malcsák Pali nem lehet jóravaló
                  ember.
            </p>
				<p>
               - Sőt ez bizonyit mellette legjobban. Egyszer egy darab viaszból
                  kifaragta Krupó János szomszédot Gábor arkangyalnak és eladta a lőcsei vásáron
                  három forintért. Egyszer, az utszéli bucsuállónál, hol szentkép van a határkő
                  fülkéjébe téve, azt mondta a szemembe: „Ez a szent, bizonyosan fél itt az utfélen,
                  másképp nem volna bedrótozva.” Iszonyuan eldöngettem a szemtelent a gunyolódásért,
                  hiszen az a drót-kerités azért van a fülke előtt csak, hogy valaki a képet el ne
                  lopja.
            </p>
				<p>
               - A gyermek szavai sohasem sértők.
            </p>
				<p>
               - No, én azt nem kutattam. Bár most is megverhetném, akkor nem fájna
                  a fejem jövőjeért. Neki is eszébe jutna, hogy a tót leány inkább vaczkort eszik,
                  mint granátalmát himez.
            </p>
				<p>
               - Az ifju tehetségnek utat kell nyitni, szárnyat kell adni: ön
                  gazdag, Malcsák szomszéd.
            </p>
				<p>
               - Van negyvenezer forintom. Szépapám, nagyapám, apám gyüjtötte, én is
                  szaporitottam, ő elpusztithatja?
            </p>
				<p>
               - És ha megtizszerezi?
            </p>
				<p>
               - Nem hiszem, uram. Mindig különös volt a tetteiben? A külföldről
                  minden nyáron hazajött, mikor legtöbb dolog van, erről megtudtam, hogy nem szeret
                  dolgozni. Anyjának mindig sok ajándékot hozott, nekem egy nyakkendővel
                  kedveskedett. A nyakkendőt a fejéhez vágtam. Ostobaság volt ez is tőle. Minek az?
                  Hegyi lakónak nyakkendő! Ösmeretlen ruhadarab az itt, hol az északi szél egyenesen
                  fujja mérgét, csupasz nyakunkra.
            </p>
				<p>
               - Ez sem nagy hiba.
            </p>
				<p>
               Malcsák András felállott székéből és megváltozott komoly hangon
                  mondá:
            </p>
				<p>
               - Jól van, nagyságos uram. E szerint maga is pártolja és a kinek még
                  fiamról panaszkodtam, azok sem nekem adtak igazat. Holnap délelőtt eljövünk
                  mindahárman: én, feleségem és Pali. Megláthatja, megitélheti, én csak azt kérem,
                  hogy a mire most kényszerit az a fiu, ne dobjon ki érte, uri házából. Ne volna
                  csak egyetlen gyermekem!
            </p>
				<p>
               Porsovai Ádám homályosnak találta Malcsák utóbbi néhány szavát, nem
                  szokott ő a házából senkit sem kilökni.
            </p>
				<p>
               Másnap délelőtt csakugyan átjöttek Malcsákék s megálltak a széles
                  tornáczon.
            </p>
				<p>
               A férfiaknak hosszu, vashegyü bot volt a kezökben, a legénynek
                  azonkivül tarisznya lógott a nyakából.
            </p>
				<p>
               Mindahárman ünnepiesen voltak öltözve: a férfiak fehér
                  halina-ruhában, hosszuszáru, vastag, szegestalpu csizmában. Az asszony ékesen
                  kivarrott ködmenének nyakában ritka nagyságu, aranypénz-füzér csillogott.
            </p>
				<p>
               Az egész család kiment elibük, Porsovai Ádám ajtót nyitott
                  nekik.
            </p>
				<p>
               Malcsák András intett, hogy mondani akar valamit és megkezdte a
                  beszédét:
            </p>
				<p>
               - Nagyságos uram, nagyságos asszonyom! Ősi szokásunk szerint
                  eljöttünk házuk küszöbéhez mindnyájan, akik egy családhoz tartozók vagyunk. A fiu
                  helyett ilyenkor az apja szokott beszélni. A fiunak a szive érezze, amit apja
                  beszél. Helyette mondom el, hogy szeret. Szereti fogadott leányukat, Katalint,
                  akit az Isten minden jóságával halmozzon el.
            </p>
				<p>
               Ez a kárpátvölgyi lakók leánykérésének szertartása. Malcsák András
                  szigoruan ragaszkodott a szokásokhoz. A leánykérő család csak akkor lépi át a
                  küszöböt, ha a leányt odaadják, s ha nem adják, távoznak minden zugolódás
                  nélkül.
            </p>
				<p>
               Porsovai elsápadt az ünnepies szavakra és elsápadt az egész
                  család.
            </p>
				<p>
               Kinos csend következett.
            </p>
				<p>
               Porsovaiék szerették a leányt s nem ilyen jövendőjét gondolták.
                  Mindenki a leányra nézett. Porsovai véget akarván vetni a jelenetnek, éppen
                  válaszolni készült, midőn Katalin elébe rogyott és összetett kézzel, szivet tépő
                  hangon mondá:
            </p>
				<p>
               - Jó uram. Áldott nevelő atyám! Ne tagadja meg kérésöket!
            </p>
				<p>
               A három kérő is letérdelt. E jeleneten magasztos fény derengett,
                  valami titokszerü fény, melyet a kép nem mutatott be egész valóságában és a
                  fejleményeknek kellett kihalászni az érzelmek tengeréből; de Porsovai Ádám sohasem
                  találta meg ennek titkát.
            </p>
				<p>
               - Édes Katám - szólott a térdeplő leányhoz, - meggondoltad, mit
                  teszel most és mi vár reád a jövendőben? Mi nem untunk meg, szeretünk. Szereted
                  Malcsák Pált?
            </p>
				<p>
               A leány kitért e kérdés elől és ismétlé:
            </p>
				<p>
               - Teljesitse kérésöket.
            </p>
				<p>
               - Azt én nem tehetem, az a te szivednek a dolga. Hozzá mégy
                  feleségül?
            </p>
				<p>
               - Hozzá megyek.
            </p>
				<p>
               E perczben talán a jövőbe látott. Látta a völgyet, látta a völgyben a
                  napot. A sziklák oldalai felverték a fényt a zöld lombu fenyő-ágakhoz. A völgyben
                  látott egy fehér házat. A kémény füstölt és a füst tekervényes fordulatokkal
                  uszott a völgyet átfutó patak felett, körülölelve az odvas füzek derekát, mintha a
                  kihaló anyagnak utolsó, szerelmi ömlengése volna.
            </p>
				<p>
               A vőlegény most hozzálépett s felemelé.
            </p>
				<p>
               - Köszönöm jóságát - mondá mély bensőséggel. - Én szeretem, nagyon
                  szeretem. Hogy mennyire szerettem mindig is! Haza jártam külföldi utamból, mikor
                  tudtam, hogy völgyünkben laknak. Megloptam szerelméért az évszakot. Egy kopár
                  hegycsucsról, hová rajtam kivül senki sem jutott fel, ahol minden hónapban tavasz
                  van, ott szedtem ibolyát, hogy ablakába tehessem. Éveken keresztül lestem egy
                  fehér rügy fakadását, tegnap kinyilott, elhoztam s ma megnyilt szerelmem
                  mennyországa!
            </p>
				<p>
               A leány szemei elhomályosultak, a gondolatok egymást kergették szelid
                  homlokán s alig tudta megkérdezni:
            </p>
				<p>
               - Hát ön hordta nekem az ibolyát?
            </p>
			</div>
			<div type="chapter">
				<head>
               Előre.
            </head>
				<p>
               Ezután, mint szokás, a jegyajándékok átadása következett.
            </p>
				<p>
               Malcsák Pál édes anyja kivevé nyakából a nehéz aranyfüzért s oda
                  akasztotta a leány nyakába a szokásos köszöntéssel:
            </p>
				<p>
               - Olyan ragyogó legyen boldogságod, mint a szinarany. Viseld
                  egészséggel, öreganyám hagyta neked - unokájának.
            </p>
				<p>
               Malcsák András kigombolta zekéjét, kivett belőle egy friss
                  fenyőágat.
            </p>
				<p>
               - Ezt meg én adom neked. Ha elfogadod, akkor nem veted meg
                  völgyünket, házunkat, hegyeinket, s megbecsülöd bennünk, öregekben, az élet
                  alkonyát.
            </p>
				<p>
               Katalin elfogadott mindent. Megcsókolta az öreg asszony, az öreg
                  ember kezét, ahogy illik egy engedelmes jó leánynak. Ő kérte, ő mondta, hogy nőül
                  megyen a fiuhoz, kit nem is ismert, nem is látott ezelőtt soha. De az az ibolya
                  már virágnyelven beszélt lelkében, s lelke nyugalma tiszta uton ringatózott.
            </p>
				<p>
               A vőlegény egy kis vászonzsákot vett elő tarisznyájából és átadta
                  neki.
            </p>
				<p>
               - Ezt pedig én adom neked. Érczpénzekkel van tele, a mit kilencz
                  országban gyüjtöttem részedre, mátkaajándékul. Saját szerzeményem, nézd, milyen
                  kérges a tenyerem.
            </p>
				<p>
               Erős, keménybőrü tenyerét megmutatta menyasszonyának.
            </p>
				<p>
               Porsovai Ádám legkisebb fia odaszaladt anyjához, midőn megtudta, hogy
                  mi történik és sirva kéré:
            </p>
				<p>
               - Anyám, ne ereszszük el Katát, adjuk vissza azt a füzért. Adjuk
                  helyette Katinak a nagymama gyöngyklárisát.
            </p>
				<p>
               Anyja megnyugtatá a siró fiut s vőfélybokrétát igért neki a
                  lakodalomra.
            </p>
				<p>
               Porsovai Ádámnak hideg márványarczán ez egyszer olyan jól eső
                  melegség futott át. Érezte, hogy itt igazi boldogság születik meg. Jó apja volt az
                  egykor bujdosó leánynak s jóakarattal várta a további fejleményeket.
            </p>
				<p>
               Egy év mulva megülték a lakodalmat.
            </p>
				<p>
               A lakodalomban Porsovai Ádám megszólitott egy embert, ki fejét
                  mellére hajtva, ült az asztalfőn.
            </p>
				<p>
               - Egy darab alföldet plántálunk a kövek közé.
            </p>
				<p>
               - Köszönöm uram - válaszolt az.
            </p>
				<p>
               Az öreg ember a menyasszony édes apja volt, és látni lehetett amint a
                  fénytelen szemgolyókon legörögtek a boldogság cseppjei.
            </p>
				<p>
               Porsovai Ádám mindenről, ami házánál történt, naplót vezetett. A
                  lakodalom után a következőket irta naplójába:
            </p>
				<p>
               „Feleségem ellenezte előbb e házasságot és azt mondá:
            </p>
				<p>
               - Mégis előkelőbb állásu férfiuhoz kellett volna adnunk
                  Katiczát.
            </p>
				<p>
               - Hogy valaki „Malcsák”, kisebb hiba, mintha herczegnek születik -
                  válaszoltam szavaira.
            </p>
				<p>
               Ugy sejtem, nem lesz oka panaszkodni ez ember ellen.
            </p>
				<p>
               Belenéztem e kérgestenyerü mesterember lelkébe és sokat találtam
                  benne olyat, ami felkölté becsülésem. Az a mátkapénz, amit Katiczának adott,
                  mindenképen szerelemről beszélt és sokban megnyugtatott. Egy csomó pénz, amit
                  idegen országban nehéz munkával gyüjt egy fiatal ember, hogy odaadja, egy
                  leánynak, nem annyira pénz, mint inkább zálog. Zálog arról, hogy a jövőben is tud
                  dolgozni feleségeért.
            </p>
				<p>
               Én nem vagyok pap, de szerettem volna megáldani őket, kezeimet
                  fejökre téve. Az ifjunak haja szőke, a leányé szénfekete. Megérdemelték volna
                  tőlem: ez egyszerü embernek hivatása van e terméketlen hegyek között.
            </p>
				<p>
               A határon lakunk. A mi kéményünk füstje másik ország határába
                  szállong, azoké hozzánk jön. A közigazgatási hivatalnokok, a vármegye itt csak őr,
                  de a társadalom gerinczcsontjai közé nem tudják beékelni az őszinte nemzeti egység
                  eszméjét. Hallottam a Malcsák Pál terveit, rajta leszek, hogy ezek
                  valósuljanak.
            </p>
				<p>
               E tervek, ha valósággá válnak, sok hasznot hoznak a nemzet e
                  részének, s a mit századok elrontottak, jóvá teszik. Utat nyitunk a jövőnek
                  hétköznapi munkában.
            </p>
				<p>
               Nincs máskép. Mi a vasárnapok voltunk. Mi fénylünk! Vasárnap mindenki
                  másnak mutatja magát mint a milyen. Szebbek, jobbak igyekeznek lenni. Bókolnak,
                  mosolyognak, kaczagnak, virágokat cserélnek. Azok a tervek, amelyeket a munka
                  embere megvalósit: a hétköznapok. Aki dolgozik, az a jövő világ arisztokratája.
                  Malcsák Pál müködése lesz az átható anyag, amely szétterül, mint a kiömlött higany
                  és áradásában fehér kenyeret hord. A magyar asszony nyelvét eltanulják s mily
                  dicső lesz, ha a bérczek ekhója visszaadja, a fenyőerdő tovább viszi a csengő
                  magyar szót e vidéken! A határon ez lesz őre közös fajunknak. A munka hatása itt
                  nemzeti hőssé válik és lelkesülten eszményit. Ezért üdvözlöm én az uj párt: a
                  gyárak füstölgő kéményeit, a szövőmühelyt, a csipkemühelyt. És Isten áldását kérve
                  reájuk, csekély tehetségemmel segitem őket előre.”
            </p>
				<p>
               Az elmondott események egy részét be kellett mutatnunk főleg azért,
                  hogy Porsovai Ádám lelki világába egy helyes szempillantást vethessünk és
                  naplójából megösmerhessük gondolatainak irányát.
            </p>
				<p>
               Mikor először találkoztunk vele, akkor már öreg ember volt. Felesége
                  hamvait fedte a kőkereszt a borostyánindákkal. Öt fia közül már négy volt nős
                  ember. Kettő gazdálkodott az ősi pusztákon, kettő biró volt. Ő maga ott maradt
                  állandóan felsőmagyarországi birtokán, ahol felesége meghalt. A temetés után
                  kijelentette fiai előtt:
            </p>
				<p>
               - Én többé nem hagyom el e helyet, itt fogok lakni ezután.
            </p>
				<p>
               Legkisebbik fia, Károly, még legényéletét élte s leginkább Budapesten
                  lakott. Apja minden héten két levelet kapott tőle, bárhol tartózkodott is. Jelesen
                  végezte a mérnöki tudományokat és apja különösen foglalkozott legkisebb fia
                  állapotával.
            </p>
				<p>
               A fiu engedelmes volt apja irányában, az öreg ur minden este átnézett
                  a kertnek élő sövényén a főváros felé és sokszor hallották tőle ilyenkor, ahogy
                  mondá:
            </p>
				<p>
               - Miért nem jösz már haza onnan, édes fiam?!
            </p>
			</div>
			<div type="chapter">
				<head>
               Lehóczky Kornélia.
            </head>
				<p>
               Porsovai Károly ritkán jött apjához az utóbbi években és a főváros
                  ama köreiben, hol szeretik a töviskes pletykát, igen sokan beszéltek róla, mit
                  tanácsos volt apjával észre nem vétetni.
            </p>
				<p>
               Különösen sokat beszéltek egy szép uj palotáról, mely ott épült a
                  városliget közelében; pedig a villatulajdonos egy betegeskedő, szükmellü ember
                  volt s talán éppen ezért.
            </p>
				<p>
               Ez ember jóformán az orvosok utasitásából élt és szót fogadott
                  mindenben, a mit azok tanácsoltak neki. Beteg volt és élete volt mindene.
                  Tüdejében mindenféle csirákat fedeztek fel az orvosok a hónapok változása szerint
                  és ő szeretett volna még élni.
            </p>
				<p>
               Miért nem élhetett volna tovább? Anyagi szükséget nem szenvedett
                  soha. Feleségét ezelőtt három évvel vette nőül s ekkor még csak ötvennégy éves
                  volt: a leány akit elvett, huszonegy. Egykori barátjának, névrokonának leányát
                  vette el egyenesen a zárdából, hol az a tanitónői oklevelet is elnyerte. A sors
                  másképpen határozott róla. Az oklevélre semmi szükség nem lett, a leány örök
                  hüséget esküdött a gazdag magánzónak, Lehóczky Mihálynak.
            </p>
				<p>
               A vőlegénynek még nagyapja igazitotta ki nevét igen helyesen a
                  „Mlehóczki”-ból „Lehóczky”-ra, ahogy könnyebb kiejtésüvé vált.
            </p>
				<p>
               A fiatal asszonynak tetszett a páros élet, férje imádta. A nyári
                  hónapok egy részét a fürdőkben töltötték. Férje magára hagyta, mert neki az erdők
                  alján kellett szivni a levegőt és mig fürdőn voltak is, nem mult el nap, hogy
                  vadászni ne járt volna az erdőbe flobert-puskával és beteg tüdővel.
            </p>
				<p>
               Porsovai Károlyt két év óta ismerik. Felesége találkozott vele
                  bálokban, szinházakban, fürdőn; a Rika-völgyben, hol Lehóczkynak szép kastélya
                  volt s melyet szintén orvosok utasitására épittetett ezelőtt tizenöt évvel, hogy a
                  Tátra fenyői között könnyebben lélegzhessen az „édes levegőből”, amint a hegylakók
                  mondják.
            </p>
				<p>
               A Porsovai családot onnan ismerte és nagyra becsülte is őket, bár az
                  öreg Porsovai, midőn házasságát emlitette előtte, megsértette e szavaival:
            </p>
				<p>
               - Önnek kórházi ápolóra van szüksége, nem egy fiatal leányra, a kit a
                  zárdából vesz el és aki ezen felül még harmincz esztendőt tévedett.
            </p>
				<p>
               E megjegyzést elmondá nejének aki sirt és elhatározta, hogy a sértőt
                  megboszulja.
            </p>
				<p>
               Csakhogy Porsovai Ádámhoz tisztelettel közeledett mindenki. Volt ez
                  emberben valami rendkivül tiszta bübáj, amely hatott és vonzott, amely
                  gondolkodóvá tette a vele érintkezőket, akik nem tudták megállapitani jelleme
                  tisztasága-e nagyobb, vagy világos, erős értelmisége.
            </p>
				<p>
               A boszu helyett aztán fiát is szivesen látta házánál.
            </p>
				<p>
               Sokan suttogtak e találkozásokról s azt mondák:
            </p>
				<p>
               - Fiatal ember mit keres egy csinos, fiatal asszonynál, akinek
                  beteges férje van.
            </p>
				<p>
               Nyiltan senki sem mert beszélni, mert meggyőződtek, látták, hogy a
                  Lehóczky-házhoz többen járnak fiatalemberek. Később a dolgot rendénvalónak
                  találták: „Az ifju asszony azzal, hogy odahóditja a fiatalembereket, beteges
                  férjét szórakoztatja”, védelmezék a férfiak.
            </p>
				<p>
               Lehóczkyné különben nem sokat adott e beszédekre s azt tartotta: „A
                  világ hazug, a falakon nem lát keresztül.”
            </p>
				<p>
               Férjét igyekezett lebeszélni arról a szokásáról, hogy a háztól egész
                  nap távol legyen és ne menjen sétálni a ligetbe, ha a fővárosban vannak; ne menjen
                  az erdőbe vadászni, ha fürdőn vagy a tátravidéki Rikavölgyben vannak.
            </p>
				<p>
               A férj azonban maga igyekezett a napokat távol tölteni házától.
                  Ebédre még haza járt, ha a városban voltak; de másutt ezt sem tette meg. Reggel
                  indult és este jött haza.
            </p>
				<p>
               - Engedd meg, hogy élhessek, - mondá nejének. - Tudom, ugy sem soká
                  élek s azért járok, hogy lássam az embereket, az erdőt, a csermelyt, a
                  csillagokat. Sietek élni.
            </p>
				<p>
               A világról lemondott ember szavai voltak ezek, aki érezte a halálos
                  betegséget vérében, csontjai között és - mint mondá - élni, látni akart.
            </p>
				<p>
               Feleségét ugy tekintette, mint egy vértanut, aki föláldozta érette
                  aranykorát, ifjuságát. Nősülése után egy félévvel végrendeletet készittetett egyik
                  budapesti közjegyzővel.
            </p>
				<p>
               A végrendeletet kivüle csak a közjegyző ösmerte, az abban foglaltakat
                  feleségével sem közölte.
            </p>
				<p>
               A végrendelet igy hangzott:
            </p>
				<p>
               „Kegyelem és békesség az olvasónak a mi Urunktól, a Jézus
                  Krisztustól! kinek szent neve dicsértessék mindörökké! Amen.
            </p>
				<p>
               Én, rikafalvi rikai Lehóczky Mihály, utolsó tagja családomnak, miután
                  tudom és vallom, hogy oldalági rokonaim nincsenek, érezvén halálos betegségemet,
                  elérkezettnek látom az időt, hogy ép elmével földi javaimról rendelkezzem s
                  elmondjam: mi történjék velök halálom után.
            </p>
				<p>
               Összes vagyonomat, mely ingatlanokból, készpénzből, ingóságokból,
                  jószágokból áll, hagyományozom szeretett, jó, hüséges hitvestársamnak, törvényes
                  feleségemnek: Lehóczky Kornélia asszonynak. Legyen vele boldog s használja
                  tetszése szerint.
            </p>
				<p>
               Kiszámithatatlan lévén azonban sorsunk utjai és ha nőm, halálom előtt
                  halna el, az esetben az emlitett öröklés jogát egy magyarországi szegény árvaházra
                  ruházom, amelyet Malcsák Pál felvidéki nagygyáros fog kijelölni és az ő kijelölése
                  ellen senkinek kifogása ne legyen. Ez az én végső akaratom.”
            </p>
				<p>
               A végrendelet a közjegyzőt meggyőzte arról, hogy Lehóczky Mihály jó
                  és vallásos ember. A két jogászgyerek, ki tanuként aláirta, ötszáz-ötszáz forintot
                  kapott Lehóczkytól, kik midőn ezt soknak tartván, nem akarták elfogadni, Lehóczky
                  e szavakkal nyujtá át:
            </p>
				<p>
               - Nem lesz sok, ha jól akarják végezni a tanulást.
            </p>
				<p>
               A fiuk is ugyanazt mondják, amit a közjegyző:
            </p>
				<p>
               - Lehóczky ur jó és vallásos ember.
            </p>
			</div>
			<div type="chapter">
				<head>
               Játék a fiura.
            </head>
				<p>
               Lehóczky Mihály valóban jó ember volt, csakhogy beteg.
            </p>
				<p>
               Felesége merő ellentéte férjének. Alakjában középmagasságu,
                  fénytelen, sárga szemekkel; mély, fekete, ritka szempillákkal, kerekre nyilott,
                  tág orrlyukakkal, husos testtel, picziny lábakkal és torkig egészséggel.
            </p>
				<p>
               Mikor beszélt, néha selypitett, olykor sziszegett. Tudott beszélni
                  csaknem siránkozó hangon, midőn férjéről volt szó; a szolgaszemélyzet előtt pedig
                  dühöngött, mint a kartács.
            </p>
				<p>
               Azok, kik az utczáról vagy estélyeikről ismerték, szép asszonynak
                  tartották, nem is volt csunya; husos arcza, élvek után vágyó nedves ajkai szépnek
                  mutatták a futó gondolkodók előtt.
            </p>
				<p>
               Homlokán, arczbőrén, senkisem vette észre azokat a hajszálnál
                  vékonyabb, sürü, finom vonalakat s nem tudták, hogy azokat a háborgó, elfojtott
                  indulatok sokszorositják az arcz mezőjére.
            </p>
				<p>
               Mikor férjével legelőször meglátogatta Porsovai Ádámot és kézszoritás
                  után, midőn távoztak, Porsovai a mosdó szekrényhez sietett, megmosta kezét,
                  mialatt ilyen véleményt mondott róla:
            </p>
				<p>
               - Gonosz asszony, szinte megfáztam mellette; azt hiszem, megcsalná
                  magát a világot, ha birna véle.
            </p>
				<p>
               A tulajdonságok különben mindig következetesek. Fejedelem és szolga,
                  királyné és kofa, egyenlők ebben. Csupán a lajtorja-fogak változnak, ahol
                  állanak.
            </p>
				<p>
               A nevelés gyémántköszörüje eltompul az indulatokon. Csak szinében
                  veti máskép.
            </p>
				<p>
               Ezt az asszonyt szerette Porsovai Károly és hozzá ellenállhatatlanul
                  vonzódott. Vannak ilyen esetek közöttünk nagy számmal. Keressük, kutatjuk az okát
                  s nem találjuk. Legvalószinübb, hogy a szerelemnek vadhajtásai ezek.
            </p>
				<p>
               Most is hozzá sietett. A fitos orru szobaleány szeme az állandó
                  ajándék reményében reá kaczagott.
            </p>
				<p>
               - Urnőm várja - mondá, és kinyitotta előtte az ajtókat.
            </p>
				<p>
               Lehóczkyné egy divánon feküdt, fehér selyem hálóköntösének nyitott
                  ujjaiból kilátszottak fehér karjai.
            </p>
				<p>
               - Mit hoztál?
            </p>
				<p>
               Ennyi volt a megszólitás.
            </p>
				<p>
               - Csókot, drága Nellim, ölelésedért.
            </p>
				<p>
               Ő is átölelte a más asszonyát.
            </p>
				<p>
               Az asszony előtt egy csomó hirlap volt, amelyek ugy mutattak, mintha
                  valaki a szőnyeghez verte volna őket.
            </p>
				<p>
               A szerelmes, röpke szavak után beszélgettek mindenféléről.
                  Lehóczkynén ugy látszott, mintha olyat akarna mondani, mit a másiktól vár, hogy
                  előbb mondja el.
            </p>
				<p>
               Porsovai Károly csak arról a várt ujságról nem szólott. Lehóczkyné
                  kénytelen volt feladni a kérdést:
            </p>
				<p>
               - Képviselő akarsz lenni?
            </p>
				<p>
               - Az.
            </p>
				<p>
               - Lásd, milyen hütlen vagy hozzám, a hirlapokból kellett megtudnom.
                  Nagy-Kocséron lépsz fel?
            </p>
				<p>
               - Ott.
            </p>
				<p>
               - És miért nem mondtad?
            </p>
				<p>
               - Meg akartalak vele lepni, Nellikém.
            </p>
				<p>
               - Mégis emlitened kellett volna szándékodat, sokat tehettem volna
                  érted.
            </p>
				<p>
               - Megbirkózom vele most már magam, bár a te szivességedet legtöbbre
                  becsülöm.
            </p>
				<p>
               - Bókolsz?
            </p>
				<p>
               - Nem. Jól ösmerem előkelő ösmeretséged.
            </p>
				<p>
               - Nem félsz, hogy meg találsz bukni?
            </p>
				<p>
               - Attól éppen nem. Azt hiszem apám is elő fogja segiteni
                  megválasztásom.
            </p>
				<p>
               - Jó apa.
            </p>
				<p>
               - Ha képviselő leszek, annyi nyereségem lesz belőle, hogy mindig ott
                  lehetek, a hol te vagy.
            </p>
				<p>
               - Édes Károly.
            </p>
				<p>
               - Drága Nellim.
            </p>
				<p>
               - Te a régi hü Kari vagy!
            </p>
				<p>
               - És te az én angyalom.
            </p>
				<p>
               - De ha képviselő leszel, félek, elcsábitanak tőlem.
            </p>
				<p>
               - Ne félj, a politika nem olyan szép asszony, mint te vagy.
            </p>
				<p>
               - Mégis rohannak utána a férfiak és a politikusokat kedvelik a szép
                  asszonyok.
            </p>
				<p>
               - Akkor te légy az én szép asszonyom.
            </p>
				<p>
               Melléje ült Lehóczkynénak a puha ottománra, odaszoritotta magához s
                  amaz reá hajtotta fejét. A falon egy szerailt ábrázoló képen mosolyogtak a
                  rabszolganők; aranyozott kalitkájában lustákat ásitott a kakuk.
            </p>
				<p>
               Lehóczkyné erős ó-bort töltött a pohárba, kocczintott s felhajtották
                  a pohárt. A bizalmas tegeződéssel folytatott beszéd ujra kezdődött.
            </p>
				<p>
               - Tudod-e, Károly, hogy vendéget várok?
            </p>
				<p>
               - Nem tudom.
            </p>
				<p>
               - Találd el!
            </p>
				<p>
               - Ladnai Benő.
            </p>
				<p>
               - Az is eljön.
            </p>
				<p>
               - Ez derék, Bencze pajtással jól mulatunk.
            </p>
				<p>
               - Ő jó barátod, Károly.
            </p>
				<p>
               - Ösmerem és szeretem. Hozzád jön?
            </p>
				<p>
               - Ugyan, Károly...
            </p>
				<p>
               - Ne vedd rossz néven, Nelli, semmi mellékgondolat nem kisérte
                  szavaimat.
            </p>
				<p>
               - A férjemhez jön.
            </p>
				<p>
               - Igaz, ő ügyvédetek.
            </p>
				<p>
               - És most maradj a szobában, mig átöltözöm.
            </p>
				<p>
               Lehóczkyné szobaleányát hivta.
            </p>
				<p>
               - Fésülj meg! - parancsolá.
            </p>
				<p>
               A szobaleány félénken nyult asszonya hajához. Asszonya többször
                  felszisszent; pedig a legnagyobb gonddal teljesité parancsát.
            </p>
				<p>
               A szobaleány távozott. Lehóczkyné a tükörbe nézett. Látni akarta
                  szemeinek villanását, midőn elfojtott hangon susogta:
            </p>
				<p>
               - Nem angyalod, de ördögöd leszek!
            </p>
				<p>
               Aztán csengő hangon kiáltott az ajtón keresztül:
            </p>
				<p>
               - Megyek már! Készen vagyok.
            </p>
			</div>
			<div type="chapter">
				<head>
               A kisértő.
            </head>
				<p>
               - Károly! tudod mit akar Ladnai Benő?
            </p>
				<p>
               - Hogyan tudjam én azt?
            </p>
				<p>
               - Képviselő akar lenni.
            </p>
				<p>
               - Hol?
            </p>
				<p>
               - A kristyói kerületben.
            </p>
				<p>
               - Lehetetlen.
            </p>
				<p>
               - Miért volna az?
            </p>
				<p>
               - Ladnai Benőt ott nem ösmerik.
            </p>
				<p>
               - Téged ösmernek Nagy-Kocséron?
            </p>
				<p>
               - Igazad van. Te kitünő vitázó vagy. Veled aligha többet nem nyerne a
                  parlament mint velünk.
            </p>
				<p>
               - Károly! megütlek ezzel a legyezővel.
            </p>
				<p>
               - Ne haragudj, tréfáltam.
            </p>
				<p>
               - De ha mégis őt hivják meg Kristyóra?
            </p>
				<p>
               - Ugyis nehéz lesz a helyzete.
            </p>
				<p>
               - Nem gondolnám. Őt jól ismerik ott. Azon a vidéken ügyvédeskedett,
                  férjem is ott ösmerkedett meg vele.
            </p>
				<p>
               - Akkor másképen áll a dolog. Kristyón van legtöbb választó a
                  kerületben.
            </p>
				<p>
               - Férjem is reá szavaz.
            </p>
				<p>
               - Férjed aligha avatkozik a politikába.
            </p>
				<p>
               - Barátainkért áldoznunk kell és ő ezelől sohasem tér ki.
            </p>
				<p>
               - Nekem azt a hirt hozták, hogy engemet akarnak a kristyói kerületben
                  megválasztani.
            </p>
				<p>
               - Beszélt már erről Benő valamit; de te magad mondtad, hogy
                  Nagy-Kocsérra méssz.
            </p>
				<p>
               - Ugy lesz, a hogy mondod. Megigérem neked, ha tetszésedet ezzel is
                  öregbithetem: hogy nem lépek fel Kristyón.
            </p>
				<p>
               Lehóczkyné e szavakra erősen megszoritotta Porsovai Károly kezét, e
                  kézszoritásban megnyilvánult a tetszése.
            </p>
				<p>
               - Még sem találtad el a vendégem nevét.
            </p>
				<p>
               - Ugyan ki lehet az?
            </p>
				<p>
               - Itt van már! - kiáltott Lehóczkyné.
            </p>
				<p>
               Egy leány lépett be az ajtón egy másik nővel, aki társalkodónője
                  lehetett és a kézcsók után Lehóczkyné nem engedte, hogy a leány megcsókolja.
            </p>
				<p>
               - Ne csókold arczomat kicsikém, vendégem van, vendégem kedvéért bort
                  ittam, - szólott a leányhoz.
            </p>
				<p>
               A leány nem csókolta meg.
            </p>
				<p>
               A társalkodónővel azonban összecsókolóztak. Ugy találkoztak, mint
                  régi ismerősök.
            </p>
				<p>
               Lehóczkyné a leányt odavezette vendégéhez.
            </p>
				<p>
               - Férjem helyett magam mutatom be: Porsovai Károlyt.
            </p>
				<p>
               A leány arczán olyan különös rezgés futott végig, amit csak a
                  legnagyobb benső öröm szokott előidézni.
            </p>
				<p>
               Kezet akart csókolni Porsovai Károlynak.
            </p>
				<p>
               Ez meglepetten rántotta vissza kezét, mi a leánynak láthatólag
                  rosszul esett és nem tudott zavarában egy szót sem szólani. Csaknem sirásra
                  fakadt.
            </p>
				<p>
               Lehóczkyné segitette ki zavarából.
            </p>
				<p>
               - Porsovai ur: Malcsák Emma kisasszony.
            </p>
				<p>
               Ennyi volt a bemutató, de Porsovai Károlyt rendkivül meglepte a leány
                  szépsége. Testvérei között ő volt az egyedüli, a ki sohasem járt a gyároshoz.
                  Különös ellenszenvet érzett lelkében, midőn arról beszéltek apja és testvérei, a
                  kik nem teltek be a gyáros dicséretével. A leányt megszólitani sem akarta.
                  Szépségét látta, de nem akart vele bizalmasabban társalogni.
            </p>
				<p>
               Helyette a háziasszony beszélt.
            </p>
				<p>
               - Porsovai ur talán nem is tudja, hogy Emma bevégezte tanulását és
                  mától fogva nagyleány.
            </p>
				<p>
               - Óh, Nelli néni, még nem vagyok az.
            </p>
				<p>
               Porsovai Károly végre sem kerülhette ki, hogy a leányhoz néhány
                  kérdést ne intézzen. Távozni akart ugyan, de Lehóczkyné marasztotta.
            </p>
				<p>
               - Talán bemutatóra jött? - kérdé tőle.
            </p>
				<p>
               - Igen. Tisztelkedni akartam. Ma délelőtt hagytam ott a
                  nevelőintézetet, három napig még itt maradok, addig megnézzük a főváros
                  nevezetességeit társalkodónőmmel, ki barátnője Nelli néninek. Három nap mulva apám
                  ide érkezik, akkor haza megyünk.
            </p>
				<p>
               - Hozzánk el fog menni? Apám örömmel venné látogatását.
            </p>
				<p>
               - Mihelyt otthon leszek azonnal. Bármikor mentem haza, átmentünk
                  mindjárt mindahárman, apám, nagyapám és én. Másnap Porsovai bácsi látogatott meg
                  bennünket, a mit ritkán szokott tenni és eltiltott, hogy „urnak” szólitsam.
            </p>
				<p>
               - Ha majd haza jutok most már én is átnézek.
            </p>
				<p>
               - Szüleimnek nagy örömet szerzek igéretével.
            </p>
				<p>
               A leány ezt oly gyermekies őszinteséggel mondta, mely szelét vetette
                  annak a háladatos vonzalomnak, a melylyel apja, anyja a Porsovaiak iránt
                  viseltettek, és a melynek ő gyermekkora óta tanuja volt, a melyre őt magát is
                  nevelték.
            </p>
				<p>
               Malcsák Emma még alig töltött félévet tizenhat éven felül, már is
                  meglátszott egész lényén, hogy egy kiváló, a megszokott szépségektől elütő alakká
                  fejlődik.
            </p>
				<p>
               Regék, mondák élnek nemzedékről nemzedékre azokban a völgyekben, a
                  melyek egyikében ő is született, felnőtt. Az árvamegyei kunyhóknak szellemi
                  kincsei ezek a mondák és regék, telve szépségekkel, ábrándokkal.
            </p>
				<p>
               E mondákban foglaltatik ez az állitás:
            </p>
				<p>
               „Tudta azt a királyfi, hogy Hófehérke nem rejtőzhetett máshová, mint
                  a legnagyobb magyar hegyek közé, a hol télen is mezitláb jártak a leányok, kurta,
                  zöldharaszttal himzett fehér ingben, mert szegénységöktől nem tellett több. A
                  hideg telekben sem veszté a leányok hófehér bőre a fehérségét, ezért jött közéjük,
                  hogy próbára tegye a királyfi szerelmét, felismeri-e közöttük.”
            </p>
				<p>
               A mondák ott keletkeznek, a hol alapjuk valószinü forrásból
                  táplálkozik. A Katalin-völgyén, hol Malcsák Pál gyára terült el, a szomszéd Rika
                  völgyében feltünő szépségek találhatók, ép ugy, mint lejebb a gyetvai
                  pásztorcserények, karámok között.
            </p>
				<p>
               Vannak a földnek pontjai, mik különös szépségeket tárnak elénk: hegy,
                  völgy, zuhatag, kristályfény, komor sziklák, csillogó kövek, szökellő vizsugarak,
                  mind található, szemlélhető, élvezhető; megnyilva, kitárulva, hivogatva,
                  csalogatva bennünket, hogy bámuljuk és csodáljuk őket mi emberek, a közönséges,
                  mulékony szerves férgek.
            </p>
				<p>
               Malcsák Emma magas volt már most is, tizenhat éves korában, magassága
                  jóval felülcsapott a közepes nőkén. Hajlékony, karcsu gyermek remekül fejlődött
                  nőies vállakkal. Homloka középmagas, szeliden árnyékolva a dus növésü szőke
                  hajtól. Szemei kékek s arczában legfeltünőbb az a kicsiny, vizszintes vonalu száj,
                  erős, meggypiros ajkakkal. Keskeny, sürü fogainál csak bőre volt meglepően
                  fehérebb és fénylőbb. A fogak fénye abba a homályba esett mellette, amit
                  szin-ráhajlásnak nevezünk.
            </p>
				<p>
               Fehér bőrén a vér keresztül lihegett.
            </p>
				<p>
               Idegen körökben azt mondták róla:
            </p>
				<p>
               „A legszebb tót leány.”
            </p>
				<p>
               Porsovai Ádám mindig e szavakkal beczézte:
            </p>
				<p>
               „Gyönyörü magyar lyányom.”
            </p>
				<p>
               Emma gyermek volt szivében, s a mit a világról tudnak a nagyobb
                  leányok, azokból mit sem tudott. Leányvilága akkor kezdődött, midőn a leánynevelő
                  intézetből elköszönt, ami alig történt néhány órával ezelőtt.
            </p>
				<p>
               Lehóczkyné ott állott előtte. A pokol utját az angyaloktól egy
                  keskeny mesgye választja el és ez asszony szeméből, az ördög pislogott az
                  angyalra.
            </p>
			</div>
			<div type="chapter">
				<head>
               A játék megkezdődik.
            </head>
				<p>
               A leány távozáshoz készült. Lehóczkyné e szavakkal bocsájtotta
                  el:
            </p>
				<p>
               - Holnap hozzám jöttök ebédre, vendégeim lesztek egész nap.
            </p>
				<p>
               Midőn eltávoztak, enyelegve fordult Porsovai Károlyhoz.
            </p>
				<p>
               - Nos, mit szólasz a csipkemester leányához?
            </p>
				<p>
               - Ritka szépségnek találtam, különben még gyermek.
            </p>
				<p>
               - Gyermek! - kaczagott Lehóczkyné. - Egy tizenhat éves leány már nem
                  gyermek s ez egy megtestesült szépség.
            </p>
				<p>
               - De még iskolába járt.
            </p>
				<p>
               - Bohó vagy, édes Károly. Az effajta szépségből hiányzik a lelki
                  szépség, akárminő nevelést kap. Mint látod, felnő és kész; ha akad kérője,
                  asszonynyá lesz.
            </p>
				<p>
               - Hogy érted ezt?
            </p>
				<p>
               - Igen egyszerüen, barátom. Ez gazdag, még sem juthat be az uri
                  társaságba. Az apja közönséges polgár, ezt is elveszi egy másik gazdag közönséges
                  polgár. Marad asszonynak, akinek nem nyilik tere arra sem, hogy megösmernék lelki
                  szépségeit, ha ugyan birna ilyenekkel. Szerencsénkre, Magyarországon még
                  tekintélye és jelentősége van e szónak: ur. Egy napidijas felesége és családja
                  szivesebben látott vendég kisvárosi uri társaságban, mint egy gyárosé. Ugy-e
                  igazam van? Te, az uri ember, elvehetnél ilyesféle leányt?
            </p>
				<p>
               - Elvehetném; de örökös gát lenne előttem. Igazad van, Magyarországon
                  még ezzel számolni kell.
            </p>
				<p>
               - Holnapra téged is meghivlak.
            </p>
				<p>
               - Aligha jöhetek el.
            </p>
				<p>
               - El kell jönnöd. Meglásd, ez a leány, akit gyermeknek hiszel, kaczér
                  is tud lenni.
            </p>
				<p>
               - Ohó! Ez ujság! Itt leszek!
            </p>
				<p>
               - És tudod-e, hogy ez igen érdekes leány?
            </p>
				<p>
               - Semmi érdekességét nem tudom.
            </p>
				<p>
               - Azt hallottam: az öreg ur igen furcsa értelemben veszi a
                  háladatosságot.
            </p>
				<p>
               - Miféle öreg ur?
            </p>
				<p>
               - A te öreged.
            </p>
				<p>
               Porsovai Károly elsápadt e szavakra.
            </p>
				<p>
               - Csak várj egy kicsit, - folytatá Lehóczkyné - várj a haragoddal.
                  Egy vén kertészné beszélte, de csak nekem, hogy mindennap ibolyát rakott a
                  Malcsákné ablakába...
            </p>
				<p>
               - Kornélia! - kiáltott föl szenvedélyesen az ifju - ne beszélj tovább
                  apámról, csak ő róla ne! csak az ő nevét ne emlitsd! Iszonyu ember tudna az
                  lenni.
            </p>
				<p>
               - Hahaha! Ugyan mit tehetne velem, akihez nincsen semmi köze?
            </p>
				<p>
               - De én szeretlek.
            </p>
				<p>
               - Én nem?
            </p>
				<p>
               Mindakettőnek igaza volt, csak az érzelmekben voltak a különbségek.
                  Az ifju megrettenésének komoly okai voltak. Ha az ő apja csak azt tudná meg, hogy
                  hol van ő most és szerelmében hova sülyedt, fiának ez alacsonyságát keményen
                  megtorolná. Hátha még azt tudná meg, hogy fia képes oda betenni lábát, ahol egy
                  védtelent akarnak befeketiteni a vendégség nyegleségeivel.
            </p>
				<p>
               Lehóczkynénak azonban sikerült a támadt felleget eloszlatni és
                  másnapra tüzték az „ujdonság” megtekintését.
            </p>
				<p>
               Porsovai Károly távozott; Ladnai Benő pedig megérkezett. A szép
                  asszony az utóbbit sem fogadta kevesebb melegséggel, mint az előbbit.
            </p>
				<p>
               Ladnai Benjámin, amint az ügyvéd neve az anyakönyvbe van bevezetve,
                  egyike volt a főváros amaz ügyvédeinek, kik vidéki ösmeretségöket felhasználva,
                  leginkább ezeknek a pereit folytatják, azoknak birtokkölcsönöket eszközölnek,
                  homályos tőzsdei megbizásokból élnek.
            </p>
				<p>
               Ez ügyvédeknek egy része a felszinen tartja magát, bizva valami
                  különös eshetőségbe, képzelt, egykor beteljesedhető véletlenbe, mely hágcsóul
                  szolgálhat reményeiknek. Az előkelőség mázát kendőzik magukra mig fiatalok, vagy
                  legalább mig nem kezdenek vénülni. Ez a korszak a küzdés korszaka életökben. Nem
                  egyszer követnek el olyan dolgot, miért a büntető törvénynyel gyülhetne meg a
                  bajuk; de simák és hajlékonyak. A társadalom idomitott kigyói.
            </p>
				<p>
               Az ügyvéd a szebb emberek közé tartozott, a nők legalább ugy
                  nyilatkoztak róla. Apró, bentülő szürke szemei, hegyes álla, melyet a még
                  hegyesebb szakáll fedett, érdekessé tették a nők előtt.
            </p>
				<p>
               A Lehóczky házaspár egyesülésénél ő is közremüködött. Állitólag ő
                  hivta volna fel Lehóczky figyelmét arra, hogy nősüljön meg.
            </p>
				<p>
               - Ön beteges ember és e derék hölgyben hü ápolót nyer - mondotta
                  neki.
            </p>
				<p>
               Az esküvőjükön aztán mint tanu is szerepelt.
            </p>
				<p>
               Mondhatnók, hogy ez ösmeretség alapján tegezte Lehóczkynét, épugy,
                  mint Porsovai Károly, azonban férje előtt nagyságosnak szólitotta.
            </p>
				<p>
               Porsovai Károly szerette Lehóczkynét és nem tudott tőle megválni.
                  Ladnai Benő nem szerette ezt az asszonyt, de ragaszkodott hozzá mély, engedelmes
                  alázattal. Az ő jövője Lehóczkyné volt.
            </p>
				<p>
               Lehóczkyné gyülölt minden Porsovait, de Károlyhoz ragaszkodott.
                  Ladnait igazán szerette. Lehóczkyné szerelme a számitás és a csók volt.
            </p>
				<p>
               Akkor este Ladnai náluk vacsorált.
            </p>
				<p>
               - Kedves meglepetést szerzek számotokra, Mihály, - szólott férjéhez.
                  - Azt hiszem vendégeink is jól fognak mulatni.
            </p>
				<p>
               - Mi lesz az?
            </p>
				<p>
               - Malcsák Emma itt volt nálunk, társalkodónőjével, kit én ajánlottam
                  anyjának és holnap délután ismét eljönnek. Azt hiszem, itthon maradsz?
            </p>
				<p>
               - Mindenesetre itthon maradok, ha már másodszor jönnek hozzánk.
            </p>
				<p>
               - Érdekes estét terveztünk s mi magunk leszünk az érdekesek.
            </p>
				<p>
               - Én aligha leszek valami érdekes.
            </p>
				<p>
               - Ne érts félre. Jelmezes este lesz. A férfiak felöltöznek
                  vadászruhába; mi pedig a rikavölgyi parasztnők ruhájába. Te még ugy sem láttad. Ha
                  ott vagyunk, mindig az erdőt járod, látnád csak milyenek ott a nők!
            </p>
				<p>
               - Néha találkoztam velök, semmi különöset sem láttam rajtuk.
            </p>
				<p>
               - Mert az nem feltünő ott; de estén pompás. Felöltözünk virágos
                  halina bekecsbe, rövid, térden felül érő fehér szoknyába; vastag, fehér pamut,
                  kurta harisnyát huzunk, piros sarut kötünk!
            </p>
				<p>
               - A férfiak kik lesznek?
            </p>
				<p>
               - Ugyan! csak nem hivunk idegeneket. Rajtad és az ügyvéd uron kivül a
                  szomszéd: Porsovai Károly.
            </p>
				<p>
               Lehóczky Mihály letette a kezében tartott ezüst villát és csendesen
                  megjegyezte:
            </p>
				<p>
               - Malcsák Emma is átöltöznék?
            </p>
				<p>
               - Miért ne. Ha nagyanyjának ez volt a rendes ruházkodása, ő sem
                  röstelli, sőt örülni fog, ahogy társalkodónője tudatta velem.
            </p>
				<p>
               - Ne feledd, Kornélia, ő nem a mi leányunk...
            </p>
				<p>
               Mióta Lehóczky Mihály megnősült, ez volt első figyelmeztető szava
                  nejéhez. Aligha meg nem bánta ezt is, annyira sietett az ebéd utáni
                  kézcsókkal.
            </p>
			</div>
			<div type="chapter">
				<head>
               Nem sikerült játék.
            </head>
				<p>
               Mit akart Lehóczkyné a jelmezes házi mulatsággal, május utólján, azt
                  a résztvevők közül senkisem sejtette.
            </p>
				<p>
               - Egyszerü ötlet, - mondták a többiek, - amely jó mulatsággal
                  végződhetik.
            </p>
				<p>
               Mind a két férfi-vendég pontosan érkezett, a férfi szerepek már ki
                  voltak osztva: Lehóczky Mihály zongorázik, Ladnai Benő fuvolázik, amihez kitünően
                  ért; Porsovai Károly pedig tánczolni fogja a gyürütánczot, ahol a legény az
                  összefogott hölgykarok gyürüjén belől tánczolja a
                  havasi szálas
               -t, mely abból áll, hogy a legénynek minden nővel tánczolni kell és
                  mindtől kap jutalmul egy-egy csókot.
            </p>
				<p>
               A felsőmagyarországi paraszttáncz igy válik szalonképessé, csak
                  odaillő és odavaló szereplők kellenek hozzá.
            </p>
				<p>
               És milyen finom anyag lesz ez a nagyvárosi férfipletykára, kihagyva a
                  pletykából a házi urnőt, ki szellemes ötletével ezt megszervezte.
            </p>
				<p>
               A szobaleány a nővendégeket jelentette be. Lehóczkyné elébök futott,
                  e szavakkal hagyva ott a férfiakat:
            </p>
				<p>
               - Most már én is felöltözöm.
            </p>
				<p>
               A két vendég rikavölgyi jelmezét hosszu köpönyeg takarta és a
                  bérkocsisnak, ki ott volt a kapu előtt mig vissza jönnek, fogalma sem volt a
                  jelmezes mulatságról.
            </p>
				<p>
               Midőn Lehóczkyné is felöltözött, Malcsák Emma, kit egyedül takart még
                  köpönyeg, a nők előtt is félve kérdezte:
            </p>
				<p>
               - Kik lesznek a teremben, Nelli néni?
            </p>
				<p>
               - Ne félj, kis bohó, csak Porsovai Károly lesz, senki más.
            </p>
				<p>
               - És nem fog ezért anyám megharagudni?
            </p>
				<p>
               - Óh, hisz ezt a kis csintalanságot eltagadhatjuk.
            </p>
				<p>
               - Én nem tagadhatok el semmit.
            </p>
				<p>
               Lehóczkyné összevonta szemöldökét.
            </p>
				<p>
               - Légy nyugodt, - mondta, - kérdeni sem fogja.
            </p>
				<p>
               - De mig bemegyünk, nem vetem le köpönyegem.
            </p>
				<p>
               Még erősebben beburkolódzott. A köpönyeg vékony selyem volt, mégis
                  oly melegnek érezte.
            </p>
				<p>
               A három férfiu már várt reájuk. Lehóczky zongorázott, Ladnai
                  fuvolázott, Porsovai Károly vadászköntösén a tölgyfagombot simogatta.
            </p>
				<p>
               A teremajtó kinyilott. Legelőbb Lehóczkyné lépett be s férjének ugy
                  tetszett, hogy a rikavölgyi öltözetet ő már látta valamikor legénykorában, valami
                  csapszék álarczos bálján.
            </p>
				<p>
               Hanem a társalkodónő alaposan elrontotta a hatást. Az időkben jól
                  előre haladt kisasszony hijával volt minden női kecsnek.
            </p>
				<p>
               Ugy hatott, mint a hideg viz s a két ifjabb férfi szeme, forróbb
                  hatásra várt.
            </p>
				<p>
               Az ott állott a terem ajtóban. Köpönyegjébe takarózva, mint egy
                  szobor, halványan, megijedve.
            </p>
				<p>
               Lehóczkyné odaszaladt a tétovázó leányhoz s megfogta köpönyegje
                  szélét.
            </p>
				<p>
               - Dobd el, kicsikém!
            </p>
				<p>
               Emma még erősebben magához szoritotta.
            </p>
				<p>
               - Nem vethetem le.
            </p>
				<p>
               Lehóczkyné vörösebb lett az indulattól, mint valaha.
            </p>
				<p>
               - És miért nem jöhetsz közénk?
            </p>
				<p>
               - Mert Nelli néni azt mondta, csak Porsovai Károly ur lesz itt, pedig
                  többen is vannak férfiak. Szégyenlem.
            </p>
				<p>
               Lehóczkyné nevetett mérgében.
            </p>
				<p>
               - Nem jön közénk! Szégyenli! Ugyan Porsovai ur, bátoritsa.
            </p>
				<p>
               Kaczagott a könyezésig.
            </p>
				<p>
               A férfiak átlátták, hogy a játék nem sikerült, Porsovai Károly
                  odament a leányhoz s megszólitá:
            </p>
				<p>
               - De nem neheztel reánk, édes Emma?
            </p>
				<p>
               - Önre nem szabad neheztelnem.
            </p>
				<p>
               - Ugyan miért volnék én kivétel?
            </p>
				<p>
               - Mert kicsinykorom óta imádkoznom kellett önökért minden reggel.
                  Akkor még nem tudtam, hogy miért kell önökért imádkoznom, most már tudom és
                  naponként kétszer imádkozom.
            </p>
				<p>
               Porsovai Károly méltatlan volt nevéhez, midőn a leánynak elmondott
                  szép szavaira ilyen kérdést intézett hozzá:
            </p>
				<p>
               - Talán csak tréfál?
            </p>
				<p>
               - Önnel azt sem szabad tennem.
            </p>
				<p>
               - Ki tiltaná?
            </p>
				<p>
               - Szüleim.
            </p>
				<p>
               - Ha csakugyan ugy van, arra kérem: ne mondja el szüleinek ezt a
                  jelenetet.
            </p>
				<p>
               - Engedelmeskedem.
            </p>
				<p>
               - Három nap mulva magam megköszönöm.
            </p>
				<p>
               - Nagy szerencsénknek tartjuk látogatását.
            </p>
				<p>
               - Most mit fog tenni?
            </p>
				<p>
               - Haza megyek.
            </p>
				<p>
               - Lekisérhetem kocsijáig?
            </p>
				<p>
               - Jőjjön kérem, köszönettel fogadom.
            </p>
				<p>
               Lehóczky Mihály ekkorra eltávozott a teremből. Emma köszönt s
                  Lehóczkyné megcsókolta.
            </p>
				<p>
               - Nem haragszol reám? - kérdezte tőle.
            </p>
				<p>
               - Oh Nelli néni, azt sem tudom, mi a harag, bocsásson meg, hogy
                  elrontottam a mulatságot.
            </p>
				<p>
               Lehóczkyné kocsijához sem kisérte őket. A párbeszédet, amelyet
                  Porsovai Károly folytatott vele, hallotta, csintalanul hunyoritott szemeivel
                  Ladnai Benőre.
            </p>
				<p>
               - Ezek aligha barátságba nem lépnek egymással.
            </p>
				<p>
               - Milyen makacs tud lenni ez a tót rucza, - felelte Ladnai.
            </p>
				<p>
               Porsovai Károly visszajött, ő is hangosan kaczagott.
            </p>
				<p>
               - A kisasszony nagyon szemérmes, azt hittem imádkozni fog, ugy
                  beszélt az irányomban tanusitandó tiszteletről. Megigértem, hogy elmegyek
                  hozzájuk. Udvarolni fogok neki, legalább ezzel is telnek a felvidéki unalmas
                  napok.
            </p>
				<p>
               - Szeresse el, - mondta Lehóczkyné, - nagyon könnyen megy.
            </p>
				<p>
               Ezen a megjegyzésen mind a hárman nevettek.
            </p>
				<p>
               Malcsák Emmának ez volt az első napja leány életében. Nem gondolt
                  semmi rosszat és nem tudta meg sem itélni, hogy Lehóczkynénak mi szándéka volt a
                  jelmezes estével. Szivvilága még csak apját, anyját fogadta be és a hálát a
                  Porsovaiak iránt, akik anyjához jók voltak.
            </p>
				<p>
               - Égesse el, kérem, ezeket a ruhadarabokat, - mondta
                  társalkodónéjának, mikor hazaértek. - Megigértem, hogy erről nem szólok anyámnak
                  és a szavamat megtartom.
            </p>
				<p>
               A társalkodónő szót fogadott; pedig a ruhákat a leánynak
                  összegyüjtött zsebpénzéből készittették.
            </p>
				<p>
               Mikor apja érte jött és magukra maradtak, megkérte, hogy a
                  társalkodónőt ne vigyék haza, ő neki arra nincs szüksége.
            </p>
				<p>
               Apja röviden intézte el leánya kérését. A társalkodónő feltételei
                  között egy havi felmondás volt kikötve az egy évi kötelezettségben. A derék hölgy
                  két napot töltött Emmával, és Malcsák Pál a két napra, két egész évi fizetéssel
                  dijazta.
            </p>
				<p>
               Rendkivül meg volt elégedve leánya óhajtásával, és magában
                  mondogatá:
            </p>
				<p>
               - Emmának igaza van. Minek ő mellé társalkodónő? Beszélhet otthon
                  maga is az anyjával, ha kisebb korában tudott, az iskolában csak nem
                  felejtett.
            </p>
			</div>
			<div type="chapter">
				<head>
               A játék ismét nem sikerül.
            </head>
				<p>
               Porsovai Károly az Emmának megigért időben, először gyermekkora óta,
                  meglátogatta Malcsák Pálékat.
            </p>
				<p>
               Váratlanul érkezett. Még az öreg Porsovai sem tudott felőle. Malcsák
                  Pál éppen nem várt vendéget, ott volt a munkások között, intézkedve némely
                  gépjavitásokról.
            </p>
				<p>
               Porsovai Károly felkereste a gyárban. A bemutatkozás után néhány
                  észrevételt tett egyes gépekre, melyek hiányával voltak a legujabban feltalált
                  alkalmas ujitásoknak. Mint jeles mérnök, életrevaló eszméket hozott fel, a gyár
                  berendezésénél észlelhető hiányokról.
            </p>
				<p>
               Malcsák Pál a haladás embere volt: észrevette a megjegyzések
                  igazságát. A Katalin-völgyből ezelőtt egy évvel keskeny vágányu, hegyi vasutat
                  épittetett az alig nyolcz kilométernyire fekvő fővonalhoz s megigérte Porsovai
                  Károlynak, hogy megjegyzéseit először is itt valósitja meg.
            </p>
				<p>
               Gyárát a hegyilakók elnevezték
                  „kenyérmühely”
               -nek, és ezen a tájon megszünt a kivándorlás. A gyár legnagyobb
                  kiterjedésében hajlitott butor készitésére volt berendezve. A leányok, asszonyok a
                  csipkekészitést végezték: horgoltak, szőttek, kötöttek, motolláltak. A czérnák is
                  itt készültek, ezernyi orsó berregett a gépházban: sodorták, eregették a
                  fonalat.
            </p>
				<p>
               A gyárnak minden zugában pezsgett az élet. A legnagyobb teremben
                  ötven nő foglalkozott a himzéssel. Asztal-, ágy-, szekrényteritőket-,
                  divánpárnákat, kerevet-takarókat himeztek: arany, ezüst, selyem, czérna, gyapju,
                  gyapot, csalánszálakkal. E himzések hiresekké váltak s gazdag palotákba jutottak
                  el. A czégértáblán többféle érdemérmek mutatták az ügyesség és a jó munka
                  elismerését. A munkások fehér buza-kenyeret, hust ettek. Az ikricza-termelés
                  kiszorult a mostoha talajból, kiszoritotta a csipke, a butor, a himzés. Ötszáznál
                  többen dolgoztak a gyárban, melynek három kisebb és két nagy kéménye meredezett a
                  fehér égerfák lombjai fölé.
            </p>
				<p>
               A gyáros egészen elhizott emberré vált, roppant lábakkal. A
                  szerencse, a mely lépten-nyomon kisérte, a boldogságot vonta uszályául. Családi
                  élete tiszta volt, mint a templom kelyhe s templomának nagyszámu hivei munkások
                  voltak.
            </p>
				<p>
               A gyárban külön pipázó-terem volt a munkások részére, akik ott is
                  étkeztek. A gyárban, az udvaron csak egy ember pipázott, aki felül állott a
                  tilalmon: apja, az öreg Malcsák András.
            </p>
				<p>
               Felesége szépült az elmult tizenhét év alatt, mit asszonyságában
                  töltött el.
            </p>
				<p>
               Egyetlen unokáját, Emmát, nagyapja elnevezte:
                  kis lány
               -nak. Apja, anyja megszokta az elnevezést s leányukat otthon mindig e
                  névvel szólitották.
            </p>
				<p>
               E munkás, boldog családot és a kenyérmühelyt látogatta meg Porsovai
                  Károly, a müvelt ember, a törvényhozónak készülő ur.
            </p>
				<p>
               A gyár müvezetője két, fiatal tapasztalt iparos volt: egyik a Malcsák
                  Pálné testvérje, az egykori hegedüs gyermek; a másik az, kinek apját a füredi
                  vásárban agyonütötték.
            </p>
				<p>
               Ha bárki jelent volna meg a gyárban, nem okozhatott volna olyan
                  örömet a családnak, mint valamelyik Porsovai megjelenése. És Porsovai Károly, a
                  rendkivüli előzékenység után, a miben részesült, kijelentette előttük, hogy ezután
                  mindennap ellátogat hozzájuk.
            </p>
				<p>
               Malcsákéknak jól estek e szavak és örömük telt a látogatásokban. A
                  gyárban el volt foglalva mindenki. Malcsákné maga ellenőrizte az üzleti
                  könyveléseket, csak még Emmának nem volt kiosztva a kötelessége s igy Porsovai
                  Károly mindennap tölthetett egy pár órát vele.
            </p>
				<p>
               Emma valódi tisztelettel hallgatta szavait. Ha bókot mondott:
                  elhitte; ha közönséges dolgokról beszélt, előtte az is nagynak tünt fel.
            </p>
				<p>
               Akit komolyan tisztelünk, az mindig nagyobb egy fejjel előttünk, mint
                  amilyen. Malcsákné az Emma nevelésénél tévedt, mikor a Porsovaiak iránt való
                  tiszteletet leányába is beleoltotta.
            </p>
				<p>
               A leány nem tartozik szülein kivül tisztelni senkit, ha az férfi és
                  legény. Állapotával, nemével, fölötte áll a férfiaknak, kik hálát, tiszteletet, a
                  leányokkal szemben azonnal a maguk javára aknáznak ki a csábitás
                  müvészetében.
            </p>
				<p>
               A leány-kor himes mező és ez a kor visszavarázsolhatatlan. A bimbó
                  egyszer fakad, a rózsa egyszer nyilik. Ez
                  egyszer
               -ben rejlik a nagyság. A leány a maga idejében királyné s királyát
                  csak szive oltárában leli fel.
            </p>
				<p>
               Emma azt hitte: egy Porsovai csak nemes lehet.
            </p>
				<p>
               Többször voltak magukban. A leány szépsége, sok szép tulajdonsága,
                  csaknem meghóditották Porsovai Károlyt s érezte, hogy szive is kezd vele
                  foglalkozni.
            </p>
				<p>
               Elhatározta, hogy sietni fog.
            </p>
				<p>
               Most is ketten voltak. A leány egy tüpárnát himezett. A párna bársony
                  szövetébe két betü készült, ékes hajlásokkal.
            </p>
				<p>
               - Kinek késziti ezt, Emma.
            </p>
				<p>
               - Anyámnak, születésnapjára.
            </p>
				<p>
               Oda tette kezét a leány vállára és igy szólt:
            </p>
				<p>
               - Emma, gyer, ülj le mellém.
            </p>
				<p>
               A leány letette a himzést, sápadtan állott fel a különös
                  megszólitásra.
            </p>
				<p>
               - Emma, végtelenül szeretlek.
            </p>
				<p>
               Az nem felelt; hanem könyezett.
            </p>
				<p>
               - Emma, imádlak.
            </p>
				<p>
               - Óh, ne mondja azt, szólt sirva a leány - önnek nem szabad engem
                  szeretnie. Önre nagy jövő vár. Minek tanit szeretni? Erre már anyám tanitott.
                  Minek kér, hogy szeressem, hiszen szerettem mindig.
            </p>
				<p>
               - Én szerelmemet adom neked, s add nekem érte cserébe magadét.
            </p>
				<p>
               - Egész életem az öné...
            </p>
				<p>
               A leány kezeivel eltakarta arczát. Nem tudta azt sem, hogy valóban mi
                  a szerelem. A tisztelet rabjává tette az előtte álló férfiunak.
            </p>
				<p>
               Porsovai Károly az ablakhoz ment, mint Lehóczkyné szokta tenni és
                  annyit mondott magában:
            </p>
				<p>
               - Ez könnyen megy.
            </p>
				<p>
               A leány nem birt érzelmeivel s felkiáltott:
            </p>
				<p>
               - Károly! szeret ön igazán?
            </p>
				<p>
               - Feleségemül veszlek.
            </p>
				<p>
               Ez komoly hangon volt mondva. Emma felsikoltott rá.
            </p>
				<p>
               - Megyek, - mondá Porsovai Károly, megfogva a leány kezét, - estére,
                  tiz óra után sötét van. Szüleid korán fekszenek le. A gyárból nem jön ki senki, az
                  éjjeli munkások később mennek haza. Emma! végy magadra fekete köpönyeget. Jőjj ki
                  a keritéshez. Ott leszel?
            </p>
				<p>
               - Ott leszek.
            </p>
				<p>
               Megcsókolta a leányt s távozott.
            </p>
				<p>
               - Ez sikerül, - beszélgetett az uton, - megtudom, kijön-e; s ha
                  kijön?... Eh! a jövő télen is lesz jelmezes est, s ha képviselő leszek, ezt a
                  szeretőmet bizonyosan megirigylik. Kivánságom egy kissé elhibázott: de tudnom
                  kell, mire képes.
            </p>
				<p>
               Köpenyébe takarózva, este ott várt a gyárkerités mögött.
            </p>
				<p>
               A völgyre barna sötétség feküdt. A sötétben láthatók voltak a gyár
                  kéményeiből kiszóródó tüzszikrák, mintha pásztás tüzeső hullana a kémények
                  nyakába. A gyárnak ablakai ki voltak nyitva, kihallatszott, amint dalolták a
                  munkások:
            </p>
				<p>
               «Fecske veri szárnyával a vizet.»
            </p>
				<p>
               A kapu felé nézett s indulatai fellobogtak.
            </p>
				<p>
               A kapu előtt egy sötét alak árnya huzódott el. Arra tért ő feléje.
                  Tehát ő, a szerencsés nőhóditó, nem csalatkozhatik. Maga sem tudta megmagyarázni,
                  miért idézte elő ezt az éjjeli találkát. Szivesen látott vendég odabent is, ott is
                  győzhet. Tigrissé vált, amely meglapulva, méltóságos nyugalomban lesi a perczet,
                  mikor áldozatát megrohanja. Az alak közeledett. Ölelésre tárta karjait.
            </p>
				<p>
               - Jó estvét, Károly uraság! - köszönté egy erős férfihang.
            </p>
			</div>
			<div type="chapter">
				<head>
               A gyár működése és Porsovai Ádám.
            </head>
				<p>
               Az öreg Malcsák András volt, ki minden éjjel többször körülkerülte a
                  gyárat.
            </p>
				<p>
               Porsovai Károlyban meghült a vér a köszöntésre. Az öreg ember
                  megjelenésétől meglepetten válaszolt:
            </p>
				<p>
               - Jó estét, András bácsi, a kéményeket bámultam, megyek a
                  Rikára.
            </p>
				<p>
               Kezet szoritva az öreggel, elindult; de a gyáron tul egy kerülőt
                  téve, hazafelé vette utját s szobájába zárkózott.
            </p>
				<p>
               Az öreg Malcsák körülkerülte a gyárat, midőn a kapuhoz
                  visszaérkezett, egy másik köpenyeges alakkal találkozott, ki félénken tekintgetett
                  szét a sötétben.
            </p>
				<p>
               - Te vagy az, kis lány!?... Gyer angyalom a szobádba. Harmatos a fü,
                  meghülnek kis lábaid.
            </p>
				<p>
               Az öreg senkinek sem szólt a találkozásokról. Unokája arczát másnap
                  reggel megsimogatta s látva annak izgatottságát, megvigasztalá:
            </p>
				<p>
               - Ne szomorkodj, kis lány! Nagyapád nem árulkodik.
            </p>
				<p>
               Emma nyakába borult az öregnek s összecsókolgatta ábrázatát.
            </p>
				<p>
               - Mikor annyira szeretem - mondá nagyapjának.
            </p>
				<p>
               - Szeress kis leányom. Fiatal vagy, tied az élet, legyen a tied szép
                  öröme is.
            </p>
				<p>
               Porsovai Károly harmadnapra ujra látogatást tett náluk.
            </p>
				<p>
               Szóba került a jövő képviselőválasztás. Malcsák Pál felszólitotta, ne
                  menjen máshová.
            </p>
				<p>
               Visszautasitotta az ajánlatot, azt mondván a gyárosnak:
            </p>
				<p>
               - Az ön gyára csodákat müvel a vidéken. Ellenállhatatlanul terjeszti
                  a magyarságot. A multkor azt mondta ön nekem: tanult tőlem; én meg tanultam itt és
                  e tanuságot felhasználom, ha a politikai pályára lépek.
            </p>
				<p>
               Malcsák Pál szerényen visszahuzódott a dicsérő szavak elől. Sokszor
                  hallott már ő efféléket.
            </p>
				<p>
               - A gyár rendszerének érdeme az. Gyárunk kicsiny volt; de az első nap
                  tisztába voltam azzal, hogy miként tudnak tanitani az érzéketlen vas, fa,
                  rongydarabok. Mühelyeimben a szerszámokról, a készitmények részleteiről magyar
                  neveket tanultak munkásaim. Sok fáradságunkba került ez, nemzeti iparunk
                  tisztessége a kézmüves szerszámok magyar nevének a tudása. Sajnos, de ez a szabály
                  Magyarországnak kevés műhelyében, kevés gyárába van alkalmazva. A sárréti gulyás,
                  a székely ember fia idegen nyelven tanulja a mesterségéhez való szerszámneveket.
                  Az ipariskolákban ezt nem tanitják. A kormány azt hitte: lámpást gyujtott az
                  ipariskolákkal a magyar társadalom egyik osztályának; mondhatom a lámpás rosszul
                  világit. Ezelőtt tizenhét évvel kezdtem, s két nemzedéket neveltem én ezzel
                  magyarrá a Rika körül!
            </p>
				<p>
               - Igaza van, ezt tanultam én öntől, és most egyidőre,
                  elbucsuzom.
            </p>
				<p>
               Az egész család kérte, Emma kivételével, ki szédülni érzé fejét, hogy
                  látogasson el máskor is hozzájuk.
            </p>
				<p>
               - Holnapután utazom Nagy-Kocsérra, mikor jövök el ismét, azt
                  meghatározni nem tudom, de eljövök, ezt az emléket pedig itt hagyom.
            </p>
				<p>
               Arczképét adta át Porsovainénak.
            </p>
				<p>
               - Mi is adunk, - mondá Malcsákné, és négy arczképet adott át:
                  férjéét, magáét, ipáét, leányáét.
            </p>
				<p>
               Porsovai Károly elbuczuzott tőlük, Emmától e szavakkal vált meg:
            </p>
				<p>
               - Emlékezzék reám.
            </p>
				<p>
               Mindenki ugy érezte, mintha a látogatás valami hidegséget hagyott
                  volna maga után. A távozás olyan szomorunak tünt fel előttük.
            </p>
				<p>
               Az arczképet Malcsákné oda akarta tenni a Porsovai fiuk arczképei
                  sorába; az öreg Malcsák azonban azt mondá:
            </p>
				<p>
               - Adjuk Emmának, ő jobban megőrzi.
            </p>
				<p>
               Másnap ujra megcsókolgatta nagyapját s megköszönte figyelmét.
            </p>
				<p>
               - Szomoru vagy, kis lány?
            </p>
				<p>
               - Oh nagyapám, hogyne volnék az. Hiszen ő nem szeret...
            </p>
				<p>
               Porsovai Károly még csak ezek után tudatta apjával, hogy képviselő
                  akar lenni. Apja alighanem sejtette szándékát, és azt mondta fiának:
            </p>
				<p>
               - Beszélgessünk e felől egy keveset.
            </p>
				<p>
               Porsovai Ádámmal mindenről érdemes volt beszélgetni. Sokat tudott,
                  sokat gondolkodott. Okoskodásának alapja, megtisztult öntudatában mozgott.
                  Öntudata annyira fölemelte, hogy a nemzetnek minden tagját embernek, testvérének
                  tekinté. A jogok igaz megosztásának volt feltétlen hive s igy, sok dolgot máskép
                  itélt meg, mint ahogy azt a politikai felfogások sugalták.
            </p>
				<p>
               Hatvanöt éves ember volt már. Ez az idő elegendő arra, hogy egy
                  nagyeszü ember tiszta fogalmakat alkosson magának a politikai igazságról. Porsovai
                  Ádám nagy esze a tapasztalatok köszörülése között metszően élessé fejlődött. A
                  tisztult fogalmak heves tüze uralta lelkét, agyát, szivét. Imádta a magyar hazát,
                  de nem képletesen, hanem a koldustól a biborosig vératyafinak tartott abban
                  mindenkit. Szerette az urat, ő maga is az volt, az értelmiséget, a népet, s ez
                  utóbbit tartotta a nemzet erejének, szivének, amazt agyának, vezérének.
            </p>
				<p>
               Sokszor nevetett, midőn a népről beszéltek előtte s igy beszélt:
            </p>
				<p>
               - A nép, saját sorsának a kovácsa Magyarországon, a nép már kétszer
                  viselte magát korszakalkotólag.
            </p>
				<p>
               Egy politikai pályára készülő ember előtt mindig jó, ha az apa
                  elmondja nézeteit. A tapasztalattal előnyben van és ebből sokszor kihalászhatók
                  olyan igazságok, a melyeket csak később tudna meg.
            </p>
				<p>
               Fiának ezeket mondta az öreg Porsovai:
            </p>
				<p>
               - Tisztázzuk az eszméket. Te képviselő akarsz lenni; kérdem mit
                  csinálsz ott? Dolgozni akarsz, azt mondod? Ha dolgozol, egyike leszel azoknak,
                  akik napibéröket igyekeznek megszolgálni. Ujitásokat kiván kormányzásunk
                  szerkezete már is, midőn még be sincs végezve és csonkán működik. Viszel eszméket?
                  Rajta leszel, hogy a szerkezet végre egész legyen? A pártok nem viselnek semmi
                  felelősséget, ki vonhatná őket felelősségre? Ezek nem nagyon óhajtják a kormányzó
                  kerék befejezését, melynek talpa maga a nép s küllői: a közigazgatás, a
                  biráskodás, a hadsereg, az ipar, a kereskedelem, a sajtó, a mezőgazdaság, a
                  törvényhozás, a költészet, a bányászat, az oktatásügy. Eddig van. Számitsd össze:
                  ez tizenegy küllő. A kerékből e szerint hiányzik: egy. A kerékagyra fekszenek a
                  küllők. Minden nyomás, minden zökkenés odafeszül. A kerékagyat alkotja maga a
                  nemzet, ez emeli a tengelyt: az államegységet. A századok elmultak: a magyar
                  kerékagy még csak nyikorog, s ott tátong rajta egy lyuk, a tizenkettedik küllő
                  részére üresen. A kerék forgása a lyuk miatt nem szabályos kör...
            </p>
				<p>
               Károly fia közbeszólott:
            </p>
				<p>
               - De kérem apámat, tudom, hogy mit ért a hiányzó küllő emlitésével,
                  ez meg van: a legméltányosabb alapra fektetve.
            </p>
				<p>
               - Méltányosság! (Ugyan fiam.) Hát a nemzet tagjait méltányosság
                  szerint kell törvényekkel elhalmozni, nem jog szerint?!
            </p>
				<p>
               Porsovai Ádám különös nyomatékkal mondta el ez utóbbi szavait. Az
                  öreg ember nyirott bajuszával, tüzes szemeivel, kopasz homlokával olyan volt e
                  pillanatban, mint egy próféta, kinek nagy lelke a multak dicsőségében meglátja a
                  hiányt, és a jövő igazsága, jósszemei előtt elterül.
            </p>
			</div>
			<div type="chapter">
				<head>
               Nemtelen.
            </head>
				<p>
               Felemelte kezeit és magasabb hangon folytatá:
            </p>
				<p>
               „Az 1847-48-iki országgyülés méltóságos volt: törvényhozásunk ekkor
                  veszitette el középkori jellegét. Az eszmény, az igazság győzött
                  ellenállhatatlanul. Évszázadok munkái semmisültek meg egy percz alatt és e
                  pillanat talán nagyobb volt azoknál a századoknál, a melyek elmultak, mert benne
                  volt az ember, a lángoló honszerelem s felette állott az Isten!
            </p>
				<p>
               Magyar, német, tót, szerb, oláh, horvát, örmény és mindazok, kik e
                  szép haza területén laktak, mindnyájan érezték e határozat nagyságát, buta volt,
                  ki meg nem értette; rossz, kinek lelke nem hevült.
            </p>
				<p>
               Az 1847-48-iki törvényhozás törölte el s jobbágyságot és ez volt
                  történelmünk legdicsőbb napja. Egy sóhaj is keserü, hát milliók százados
                  szolgaságának jajveszékelése.
            </p>
				<p>
               Ott voltam én is, fiam. Sohasem éreztem magamat olyan nagynak, mint
                  azon a napon mikor e törvényt megszavaztuk. Azonban ugy éreztem később, hogy
                  iszonyu tévedést követtünk el. Meggyujtottuk a tüzet és nem adtunk rá módot, hogy
                  az ország kazánjában felhasználjuk. Szabaddá tettük az embert; de szárnyát
                  kitéptük. Az a roppant erő, mi a nemzetben él, nem működhetik ma sem együtt.
                  Ezelőtt négy rend volt hazánkban is, mind a négy nemes rend. Ezeké volt minden
                  jog. A valódi népet „nemtelen”-nek nevezték törvényeink is. Mily ocsmány szó!
            </p>
				<p>
               Mi eltörültük a jobbágyságot, behoztuk a törvény előtt való
                  egyenlőséget. De a népképviseleti törvény alkotásával ujra különválasztottuk a
                  nemzet testét: a sokszorosan nagyobb részt megcsináltuk ujabb kiadásu „nép”-nek,
                  jogtalannak; a kisebb részt beosztottuk jogosoknak, és alakult egy uj rend: a
                  választók rendje. Egy darab ócskaság a középkorból. A mi működésünk boglárja ezzel
                  kakastollá vált.
            </p>
				<p>
               Milyen szép lett volna az, fiam, ha azon a napon kimondjuk hazánk
                  nagykoru férfilakosaira a politikai egyenlőséget is. Egy évszázaddal előztük volna
                  meg szomszédainkat. Ugy tettük volna, mint a sas, mely pihés kölykei fejét az első
                  reggelen a nap felé forditja, s azok, alkonyatig a napba néznek. Szemök
                  hozzászokik a fényhez, a világossághoz.
            </p>
				<p>
               Mi nem mertünk a napba nézni. Ez hiba volt. Akárhogyan itéljük meg
                  azokat a napokat, e tévedést sohasem törülhetjük le róla.
            </p>
				<p>
               Vannak tétovázó elmék, a kik védik e hibáinkat és azt állitják: a
                  népnek idő kell, hogy jogokkal tudjon bánni.
            </p>
				<p>
               Gyermek beszéd az!
            </p>
				<p>
               A népképviseleti törvény megszavazása után másnap otthagytam a
                  politikát örökre. Elmentem karddal napszámos munkát végezni s ekkor győződtem meg
                  igazán tévedésünkről.
            </p>
				<p>
               Óh, ha ott lettél volna, fiam!
            </p>
				<p>
               Megtanultad volna a nagyságot bámulni azokban, a kikhez mi önzők
                  valánk. Láttad volna a hősöket tüzszemeikkel, villogó kardjaikkal lelkesülten
                  rohanni... öntudatlanul. Küzdve talán azért, a mit magunk vettünk el tőlük:
                  vértestvéreinktől, a néptől, a szegények fiaitól.
            </p>
				<p>
               Fájdalmasan érintett politikai ébredésem. Ha mi kis emberek, azokban
                  a nagy időkben, nem követjük el e káros tévedést, melylyel nemzetünk öntudatossága
                  ki tudja mennyi időre esett vissza, az 1867-iki törvényhozás a kisebb napokban
                  helyesebb alapon kezdte volna meg államunk kiépitését s ma, tiszta erkölcsökben
                  fényeskednék társadalmunk.
            </p>
				<p>
               Magyarországnak rendkivüli a helyzete. Hajdan őre volt nyugotnak
                  fegyverrel, ma a fegyver mellé tanulás kell! Az ide vezető utat csak egyesült
                  erővel, egyenlő jogokkal lehet megtenni.
            </p>
				<p>
               Együtt kellett volna nevelni a népet a politikai egyenlőséggel. Ez
                  kiegyenlitett volna mindent, mi a mult hibája volt. Nekünk olyanná kell nevelni
                  hazánk népét, hol mindenki szükségesnek képzeli magát; a nemzet szerves részének,
                  melytől elszakadni nem óhajt, nem bir. Egy tömör testté kell válnunk, melyen
                  seholsem fedezhetők fel repedések.
            </p>
				<p>
               Ma már dolgoznunk kell. A munka hőseinek a napjai következnek. Ezt is
                  megszokjuk és nem maradunk el. A népnek minden tagja dolgozik. Nem helyes, hogy
                  csak a kenyérben legyen az érdem jutalma.
            </p>
				<p>
               Mi volna a jövő feladat? Egygyé olvasztani a jogegyenlőséggel a
                  nemzetet.
            </p>
				<p>
               Ugy sejtem, a te politikai pályád is tévesztett irányban indul.
                  Dolgozni fogsz, törvényeket hoztok, a minek tizedrészét sem tartják meg. A te
                  pályád politikai kenyérkereset lesz: előkelő helyzet biztositása,
                  tekintélyszerzés, elösmert magas állás. Tudod-e, mi a sorsa az ilyen
                  politikusoknak? Fiatal vagy. Reményeidtől nem látsz tisztán.
            </p>
				<p>
               Becsülettel dolgoztál: becsülettel kifizetnek. Mi marad utánad
                  emlékül? A fizetésedről felvett nyugták. Mi lesz a jövőd? A feledés. Érdemesnek
                  tartod, hogy ezért a politikai pályára lépj? Mindezek bekövetkezhetnek bármilyen
                  polgári foglalkozásban.
            </p>
				<p>
               A politikai pályát fenn kell tartani legnagyobb tehetségeink és a
                  fenkölt gondolkodásuak részére: hogy az odajutás egyértelmü legyen a legnagyobb
                  kitüntetéssel. Helyet kell engedni annak, ki arra érdemes, akik tiszták, mint a
                  frissen esett hó, önzetlenek, mint Rákóczi Ferencz és Bercsényi Miklós volt. És
                  eszmék nélkül e pályára lépni, hiba.
            </p>
				<p>
               A rendi alkotmány eltörlése nem egyszerü tény volt, talán nem is
                  eszme. Az embernek két karra, a madárnak két szárnyra van szüksége, anélkül nem
                  egész. A rendi alkotmány egy nagy, éhes száj volt; odvas fogait kitördelte a
                  közszellem, nyelvének nem hitt már senki. Evett örökké és felfalt mindent. Az egy
                  iszonyu hiba, bün volt: eltörlése szerencse, áldás. A törvények, amelyeket az a
                  kor hozott, mind kivesztek. Utoljára nálunk megemberelte magát, mint a haldokló s
                  eszébe jutottak bünei. Meg kellett halnia. Halála öröm volt a népeknek.
            </p>
				<p>
               Mi, az ujak sem jól kezdtük. Unokáink törpéknek fognak tartani s én
                  elösmerem, hogy kicsiny voltam.
            </p>
				<p>
               Azt az egy hiányzó küllőt, aki beilleszti alkotmányunk keretébe, az
                  lesz a nagy.
            </p>
				<p>
               A halálbüntetést el kell törülni. Nincs olyan undok büntény, minek a
                  börtön hatásosabb gyötrelme ne lenne, mint a halál. A halálbüntetést egyetlen
                  bünnek a megtorlására szabad alkalmazni az igazságban: a honárulásra.
            </p>
				<p>
               És a törvények hozásához minden ember hozzászólhasson az egy
                  szavazatával. A magyar nép tud szeretni, igazán, és a ki ezt tudja, az megbizhatja
                  igaz jogainak gyakorlásával is.
            </p>
				<p>
               A mai nappal végkép elbucsuzom a politikától. Saját fiaim sem értenek
                  velem egyet, mit fiaikban, unokáikban ujra fellelhetnének.
            </p>
				<p>
               Te pedig, fiam, ha képviselő leszel, beszéld el, miként gondolkozott
                  egy öreg törvényhozó, aki zsémbelődéssel tölti napjait. Találsz sokakat, akik
                  igazat adnak majd Porsovai Ádámnak.”
            </p>
			</div>
			<div type="chapter">
				<head>
               A nagy-kocséri választókerület.
            </head>
				<p>
               Kevés vártatva ujra megszólalt az öreg:
            </p>
				<p>
               - Meg sem kérdeztem tőled, melyik párthoz tartozol majd, ha az
                  országgyülésbe jutsz.
            </p>
				<p>
               - Egyik párthoz sem, pártonkivüli leszek.
            </p>
				<p>
               - Határozottan rosszalom. Kis ember vagy még te ahhoz, hogy a pártok
                  egyikét se találd olyannak, amelynek soraiban büszkeséggel helyet foglaljon egy
                  olyan ifju, mint te vagy. Amit én elmondtam előtted, az nem elitélése e kornak, de
                  megbirálása.
            </p>
				<p>
               - Meggyőződésem igy találja a legjobbnak.
            </p>
				<p>
               - Szóltam már müködéstekről, tovább ezzel nem untatlak. Nem
                  akadályozlak utadban, szerető apád leszek mindenkoron.
            </p>
				<p>
               Fia, apja kezéhez nyult s reá hajtotta homlokát.
            </p>
				<p>
               - Tudom, hogy te a legjobb apa vagy a világon.
            </p>
				<p>
               - Hol lépsz fel képviselőjelöltnek?
            </p>
				<p>
               - Nagy-Kocséron.
            </p>
				<p>
               - Vannak ott ösmerőseid?
            </p>
				<p>
               - Sokan vannak és megválasztásomat biztosnak mondják.
            </p>
				<p>
               - Nagy-Kocsér maga választ?
            </p>
				<p>
               - Nem. A választókerület a székhelyen kivül három kisebb faluból:
                  Bede, Mirhó, Gátasból áll. Nagy-Kocsér maga is sokat vár a képviselőjétől:
                  vízszabályozást, kaszárnyát államköltségen s számtalan apró dolgokat, miket mind
                  meg kell igérnünk.
            </p>
				<p>
               - És te megigéred?
            </p>
				<p>
               - Hogyne igérném, részben ettől függ a győzelem.
            </p>
				<p>
               - Teljesithetők ez igéretek?
            </p>
				<p>
               - Nem mindenben, s amit be nem válthatunk, azt ujra igérjük.
                  Mindezeken kivül ott van még két jeles kortes, akikkel tisztába kell jönnöm.
            </p>
				<p>
               - Kalmárnézetek között elvhü férfiak.
            </p>
				<p>
               - De nagybefolyásu emberek és jobbra vagy balra mindig rendelkeznek
                  kétszáz szavazóval. Az egyik Réz László, a másik Csik Sándor s pártjuk mindig
                  van.
            </p>
				<p>
               - Követik őket?
            </p>
				<p>
               - Hiven követik. Ha valaki cserbenhagyja őket, a választás után rá
                  kiabálják: „Te elvtagadó. Tarkalelkü stb.” Kikötni velük senkisem mer. Nagy erejü
                  emberek. Beperelni sem merik: mert a birókat ők választatták megyei, városi
                  képviselőknek s azt hiszik, ezek lekötelezettjeik. Ezek fogják a pártot szervezni.
                  Ők fogadják a muzsikusokat; gondoskodnak borról, sajtról, husról, kenyérről,
                  pálinkáról, szivarokról s ők lesznek a párt erszényei.
            </p>
				<p>
               - Itt Kristyón hajdina-kása mellett választ a nép, azt is otthon főzi
                  sajátjából.
            </p>
				<p>
               - Réz László és Csik Sándor fog intézkedni mindenről. Én csak a
                  tollakat, zászlókat rendelem meg.
            </p>
				<p>
               - Itt Kristyón egy zászlója van a kerületnek és hetvenkét faluja. A
                  zászlót ott őrzik a városházánál a választás napjáig. Ha több párt van, mindnek
                  egy zászlója van. A választók toll helyett hárs- vagy cserleveleket tüznek
                  kalapjukhoz, mit az erdők fáiról szednek. A megbizó levél még sem
                  értéktelenebb.
            </p>
				<p>
               - Nagy-Kocséron legalább huszezer forintba kerül a választás.
            </p>
				<p>
               - És ezt választásnak nevezed?
            </p>
				<p>
               - Minek nevezzem?
            </p>
				<p>
               - Egy rossz üzletnek, amely ha általánossá válnék, tisztán csak a
                  gazdagoké lenne a képviselőség, és a méltónak is fel kellene áldoznia vagyona egy
                  részét.
            </p>
				<p>
               - Kérlek, kedves apám, ez nem üzlet, és hogy fizetnünk kell, annak a
                  választók az okai.
            </p>
				<p>
               - Van ilyen kerület sok?
            </p>
				<p>
               - Nagy-Kocsér mindenesetre olyan.
            </p>
				<p>
               - És te megengedhetőnek tartod ezt?
            </p>
				<p>
               - Magad mondtad, apám: hogy a középkor is szentesitett nézeteket. A
                  vágy: a győzelem; a győzelem: az előny; az előny: a hatalom; a hatalom mindent
                  szentesit.
            </p>
				<p>
               Porsovai Ádám összevonta szemöldökét e szavakra, fia elé lépett,
                  keményen szemébe nézve annak.
            </p>
				<p>
               - Ha mindezeket vallod, a becsület hol van?
            </p>
				<p>
               - Légy nyugodt, apám. Egyéni becsületem tiszta. Az marad. Én mindig a
                  te engedelmes fiad maradok.
            </p>
				<p>
               - Csak tanácsokat nem vársz és nem fogadsz el tőlem. Nos, fiu! van-e
                  pénzed?
            </p>
				<p>
               - Ötezer forintom van.
            </p>
				<p>
               - A többit hol veszed, ha huszezer forintba kerül a választás?
            </p>
				<p>
               - Kölcsön veszek váltóra.
            </p>
				<p>
               - Amit aligha tudnál visszafizetni a választások ismétlődésével, -
                  mondá komoran, és régi, lapos faragásu, czikornyákkal ékesitett szekrényéhez
                  lépett, annak fiókjából kivéve három csomag bankjegyet.
            </p>
				<p>
               - Itt van harminczezer forint, elköltheted bátran. Használd el. Ez a
                  pénz, azt hiszem, elég lesz arra, hogy megváltoztasd felfogásodat és megtudd: hogy
                  a magyarnak ereje vagyonában van s ha pályája kezdetén az ősit rontja, ő aligha ád
                  utódainak. Nem akarom, hogy váltóra szorulj. Sohasem volt váltó a házamon belül s
                  ebben állott a régi, magyar gazdálkodás ereje.
            </p>
				<p>
               Az öreg magyar gazda tanácsa volt ez, ki méhszorgalommal gyüjtött
                  fiai részére s szükségesnek látta ezt, fel is emliteni.
            </p>
				<p>
               Mondása szerint: a politikától aznap elbucsuzott. Naplójába irt egész
                  estig. Midőn kész volt, nyitva hagyta naplóját és mig künn sétált kertjében, fia
                  ezeket olvasta az utolsó sorokból:
            </p>
				<p>
               „Az első óra meggyőzött az 1847-48-dik törvényhozás méltóságáról.
                  Utána harminczkilencz évnek minden napja arról az óriás tévedésről győzött meg,
                  amit akkor elkövettünk. Ösmerem a magyar vért, a magyar természetet: ragaszkodik
                  a
                  van
               -hoz, nem szivesen ujit, bár minden évtizednek megvannak uj mesterei;
                  de ha eljön az idő, minden komolyabb eset nélkül osztja meg a jót s ez a tudat
                  vigasztal. Én elismerem hibámat és vezeklem.”
            </p>
				<p>
               Négy, öreg betü volt a sorok alá vetve:
            </p>
				<p>
               V É G E.
            </p>
				<p>
               Másnap csomóba kötötte naplóját, nem irt abba többé.
            </p>
				<p>
               Porsovai Ádám semmiben sem volt közönséges ember. Ha tetteit mások
                  ugy ismernék mint mi, nagynak tartanák. Ha találkoznánk vele, szurósnak találnók
                  nyelvét. Nem érthetjük meg szavainak mélységét, igazságát, sulyát.
            </p>
				<p>
               Harminczkilencz év azonban egy ember életében nagy idő!
            </p>
				<p>
               Az akkor ültetett csemete terebélyes fává nőtt fel. Látjuk a fát,
                  talán bámuljuk is. Harminczkilencz év alatt Porsovai Ádámnál a sziv melegen
                  érzett, az agy mérlegelte a mult hatását a jelenre. Ő is látta a fát, azt hitte,
                  annak rostjai nem egészségesek s levonta a következményeket az eseményekből, mig a
                  jelenig ért.
            </p>
				<p>
               Az események igazolták észrevételeit. Megvilágosodott azoknak a
                  pillanatoknak fényében, amelyek előtünnek a gondolkozó ember agyában, midőn a maga
                  tetteit birálja. A meghozott törvény, melyet nagynak képzelt, bénának, csonkának
                  mutatkozott: mankónak látta, melyet az egészséges, unottan emel.
            </p>
				<p>
               Harminczkilencz év helyeselte az irányt, amelyben gondolkozott, sőt
                  igazat adott neki.
            </p>
				<p>
               A gondolat megérett nála s tettre hivta. Kora ellentmondott, a
                  tetteket fiaitól várta, kik nem osztoztak apjuk nézetében. Mi maradt részére?
            </p>
				<p>
               A meggyőződés.
            </p>
				<p>
               És becsukta a naplót.
            </p>
			</div>
			<div type="chapter">
				<head>
               A dicsőség utjai.
            </head>
				<p>
               A kristyóiak nagyon szerették Porsovai Ádámot. Ezelőtt, mikor még
                  vendég volt megyéjükben, éppen ugy, mint ma, midőn állandóan ott lakott: komoly
                  emberek, polgárok, kézmüvesek eljártak hozzá tanácsot kérni; és ő szivesen adott
                  mindenkinek.
            </p>
				<p>
               Midőn fiai nagykoruak lettek, a kristyóiak felajánlották a kerület
                  képviselőségét; de Ádám ur örömére ezek sohasem fogadták el, csak azért: mert
                  tudták, hogy apjuk politikai óhajtásainak aligha tudnak megfelelni s ez,
                  összeütközésre adna okot közöttük.
            </p>
				<p>
               Apjuknak kijelentették, hogy a politikai pályához semmi kedvük; a
                  kristyóiak pedig sohasem tudták meg valódi okát, miért nem vállalták el a Porsovai
                  fiuk a felajánlott képviselőséget.
            </p>
				<p>
               Mert a kristyóiak őszintén ragaszkodtak Porsovai Ádámhoz, különösen
                  azóta, mióta Kristyót a vérontástól mentette meg.
            </p>
				<p>
               Akkor történt ez, mikor a vármegye, minden nagyobb városában
                  elrendelte a szegényház épitését. A kristyói polgárság felzudult a kivetett adó
                  miatt. Az adó nem volt sok; de szerintök igazságtalan: minden adóforint után két
                  fillért kellett fizetni. Kristyón már volt is szegényház. Malcsák Pálné épittette,
                  elveszett testvérje emlékére, és annak a nevéről nevezve el.
            </p>
				<p>
               Malcsák Pál távol volt, midőn a szegényházra kirótt adót
                  karhatalommal akarták beszedetni. A polgárság összegyült. Dühösek, elkeseredettek
                  voltak az adó miatt és a kirendelt katonaságot, amely negyven gyalogosból állott,
                  ki akarták verni a városból. Igy kiabáltak:
            </p>
				<p>
               - Azért vagyunk mi, hogy másnak keressünk?
            </p>
				<p>
               - Keressen mindenki magának!
            </p>
				<p>
               - A koldusok megélnek az ajtók előtt is.
            </p>
				<p>
               - A mi vagyonunkkal a megye nem rendelkezik!
            </p>
				<p>
               A polgármester kiment Porsovai Ádámhoz s megkérte: jönne el
                  Kristyóra, a népet lecsillapitani.
            </p>
				<p>
               Ez oda állott a nép elébe; senki nem kisérte, de meghallgatta a
                  polgárság.
            </p>
				<p>
               - Mit szólnának a polgár urak, - mondá - ha a havasi pásztorok, vagy
                  a városban lakó szegények, a nyomorékok, megtámadnák a polgár urak házát?
            </p>
				<p>
               Senkisem felelt.
            </p>
				<p>
               - Kihez fordulnának segitségért?
            </p>
				<p>
               Arra sem adtak választ.
            </p>
				<p>
               - Malcsák Pál nem sajnált ezreket, önök filléreket is sajnálnak.
                  Polgár urak! ez csuf dolog.
            </p>
				<p>
               A polgárság nagyot lélegzett. Őket ezideig minden szónok „dicső
                  hazafiak”-nak szólitotta mégis ugy vették észre, mintha Porsovai beszédjében volna
                  az igazság.
            </p>
				<p>
               Megéljenezték Porsovait, a katonaságot és a szegényház-adót. Egy óra
                  alatt kifizették hátralékaikat.
            </p>
				<p>
               Másnap, midőn Porsovai Károly el akart utazni, az öreg Malcsák András
                  egy levelet hozott részére. A levélben a kristyói választó polgárság tudatta: hogy
                  még azon nap délelőtt küldöttségileg megjelennek nála, fogadja el őket.
            </p>
				<p>
               Öt fia volt Porsovai Ádámnak, most már ötödször jöttek a
                  kristyóiak.
            </p>
				<p>
               Porsovai Károlynak el kellett fogadni a küldöttséget, mely két óra
                  mulva volt megérkezendő. Addig beszélgetett az öreg Malcsákkal, ki örökösen
                  pipált.
            </p>
				<p>
               A kedves illatu muskotály dohányt a Porsovai fiuk küldték neki s ezt
                  nem adta volna oda semminemü élvezetért.
            </p>
				<p>
               - Szokott-e politikai dolgokkal foglalkozni? - kérdé tőle Porsovai
                  Károly.
            </p>
				<p>
               - Mézeskalácsos voltam én, Károly ur! s ahhoz nem kellett az a
                  szerszám. Olvasták előttem, hogy Nagy-Kocséron akar fellépni képviselőjelöltnek,
                  az is rosszul esett; azóta nem szelel jól a pipám.
            </p>
				<p>
               - Ezért kár a pipát rendbe nem tartani.
            </p>
				<p>
               - Nem ugy van, Károly ur. Nagyon szeretnők már leróni tartozásunkat
                  édes atyja iránt. Maga a legkisebb fiu s követ akar lenni. Legyen kérem, a mi
                  képviselőnk.
            </p>
				<p>
               - Már eligérkeztem. Válaszszanak mást, és ha kérni akarnak valamit,
                  az is megszerzi.
            </p>
				<p>
               - Kérni?! Ugyan mi kérnivalónk volna nekünk? Hiszen mi
                  adunk
               , a mi völgyeinkben boldogok az emberek.
            </p>
				<p>
               - Nem mindenki olyan gazdag, mint Malcsák Pál.
            </p>
				<p>
               Az öreg Malcsák megrezzent e feleletre.
            </p>
				<p>
               - Higyje meg Károly ur, - mondá érzékenyen, - sokat dolgozik az,
                  felesége is sokat busul.
            </p>
				<p>
               - Miért busul?
            </p>
				<p>
               - Sajnálja testvérjét, kiről sohasem tudott meg semmit. Azt a
                  testvérjét, amelyik elveszett a körmöczbányai piaczon.
            </p>
				<p>
               - Azt apám is kutatta; de nem találta semmi nyomát. Majd egyszer csak
                  előjön mint gazdag, uri ember, ahogy a szinpadokon és az érzelgős regényekben
                  szokás. Még magának is hozhat valamit, András bácsi.
            </p>
				<p>
               - Nem szinpad a mi völgyünk, Károly ur, és én nem hiszem, hogy
                  lássuk; pedig akármilyen sorsban jönne, örülnénk megérkezésén.
            </p>
				<p>
               A beszélgetésnek vége szakadt, a küldöttség jött meg.
            </p>
				<p>
               A polgármester maga beszélt, azt mondván Porsovai Károlynak:
            </p>
				<p>
               - Nem keressük politikai pártállását, mert hiszszük: hogy az csak jó
                  lehet. Fogadja el kerületünk képviselőjelöltségét s ha van benne dicsőség, legyen
                  az öné.
            </p>
				<p>
               Porsovai Károly kijelentette, hogy a jelöltséget nem fogadhatja
                  el.
            </p>
				<p>
               - Talán nem bizik megválasztatásában? - kérdék tőle többen.
            </p>
				<p>
               - Bizom; de már eligérkeztem máshová.
            </p>
				<p>
               Az öreg Malcsák kivette a pipát a szájából s e szavakkal vetett véget
                  a feszült helyzetnek:
            </p>
				<p>
               - Hát mi is megválasztjuk.
            </p>
				<p>
               Porsovai Károly, néhány óra mulva már a vasuti kocsiban ült, hogy a
                  kitüzött időben Nagy-Kocséron lehessen.
            </p>
				<p>
               Sietett, még Körmöczbányán ki kellett szállania, Lehóczkyné levele
                  várta ott.
            </p>
				<p>
               A körmöczbányai pályaudvar, magas hegy tetején van, amelyről
                  tekervényes ut vezet le a városba. A magas vártorony sem ér derekáig a hegynek és
                  a fogadós kocsisa vigan sipolt tülökjével a két szürke lónak, amint lefelé
                  haladtak.
            </p>
				<p>
               Egy iszalag bokornál a lovak horkanva ugrottak félre, majd
                  lerántották a kocsit a mélységbe.
            </p>
				<p>
               A kocsis mérgesen vágott a bokorhoz. Porsovai Károly az ütés után
                  dühösen kapta ki a kocsis kezéből az ostort, megostorozta, amiért a bokor tövén
                  ülő embert megütötte, ki össze volt ott huzódva, mint egy mohos kő.
            </p>
				<p>
               Homloka alig volt. Széles koponyáját haja csaknem szemöldökéig
                  benőtte. Szemei kisfényüek, orra lapos, ajkai vastagok. Csizmát, ugy látszik, soha
                  sem viselt, mert lábujjai szétnyitva állottak. Nadrágját zsineggel kötötte össze
                  térden felül, és derekán vastag, gömbölyü kötél szoritotta a mindenütt lyukas
                  köntöst. Fülei a feje tetejéig nyultak föl.
            </p>
				<p>
               Felállva, visszataszitó látványt nyujtott. Porsovai Károly pénzt
                  akart neki adni, de az visszatolta kezével s dadogva ennyit mondott:
            </p>
				<p>
               - Jó ember vagy!
            </p>
			</div>
			<div type="chapter">
				<head>
               Előkészületek a választásra.
            </head>
				<p>
               A fogadóstól tudakozódott a hülyéről.
            </p>
				<p>
               - Szegény ember az, uram, ki senkinek sincs terhére, Kuli János.
            </p>
				<p>
               Porsovai Károly nem volt babonás; de mégis jó jelnek vette e
                  találkozást, mert ez az ember azt mondta neki:
            </p>
				<p>
               - Jó ember vagy.
            </p>
				<p>
               A levelek átvevése után sietett Nagy-Kocsérra. Az a különös ellentét,
                  amely erősfejü apjának politikai nézeteivel szemben más politikai nézetre terelte,
                  valami különös állapotba sodorta, mely egyfelől léha, másfelől meggyőződésszerü
                  volt. A tulajdonság, az értelem tisztitó csatájának még ezután kellett jellemében
                  bekövetkezni, hogy ura legyen önmagának.
            </p>
				<p>
               Mint a képviselő-jelölteket szokás, őt is ünnepélyesen fogadták.
            </p>
				<p>
               Megtartotta beszédét s kétezer torok kiáltotta reá a helyest.
            </p>
				<p>
               Következtek a látogatások. Egy özön kézcsók, amit adni kellett; egy
                  csomó ajándék, virág, amit el kellett fogadni és megköszönni a haza szent
                  nevében.
            </p>
				<p>
               A kerületben különben csendes volt minden s a jelek egyhangu
                  választásra mutattak.
            </p>
				<p>
               Korteseivel végezett s Lehóczkyné látogatására indult.
            </p>
				<p>
               A levélben, a mely Körmöczbányán várta, arra kérte, keresné meg
                  mihamarább.
            </p>
				<p>
               Mielőtt azt a levelet megirta Lehóczkyné, a következő párbeszédet
                  folytatta Ladnai Benővel.
            </p>
				<p>
               - A kristyói kerületben lehetetlen fellépnem, akikkel beszéltem,
                  kijelentették: hogy Porsovait fogják megválasztani.
            </p>
				<p>
               Lehóczkyné arcza lángvörös lett e szavakra:
            </p>
				<p>
               - És te mit mondottál?
            </p>
				<p>
               - Semmit. Képviselőségemnek ez időszerint vége.
            </p>
				<p>
               - Miért lenne az?
            </p>
				<p>
               - Csak Kristyón léphettem volna fel, hol nem szükséges a
                  képviselő-jelöltnek, egy egész vagyont költeni választási czélokra.
            </p>
				<p>
               - Porsovai szerencsés fiatal ember, ugy látszik.
            </p>
				<p>
               - Pedig ösmeretlen a politikai világban.
            </p>
				<p>
               - Mivel szolgált reá, erre a nagy bizalomra?
            </p>
				<p>
               - Malcsák Pál utján, ki egyike a leggazdagabb embereknek a megyében.
                  A választó kerület lakosai tőle vásárolnak s áruival a lakosok, az ország minden
                  részében, Ausztriában, Lengyelországban, Oroszországban kereskednek. Ezek a
                  házaló, vagy szekerező kereskedők választók, oda szavaznak, ahova Malcsák s ezt
                  megváltoztatni nem lehet.
            </p>
				<p>
               - De én azt akarom, hogy képviselő legyél - kiáltott fel Lehóczkyné -
                  és az leszel. Megmutatom!
            </p>
				<p>
               - Köszönöm, Nelli. Angyal vagy.
            </p>
				<p>
               - Képviselő leszel, ha én mondom! Megmutatom, mit tudok tenni.
                  Bencze!... Higyjem-e, hogy igazán szeretsz... Számithatok-e rád, hogy hü maradsz
                  hozzám a jövőben?
            </p>
				<p>
               - Csak te emelheted fel hódoló rabszolgádat, - sóhajtá Ladnai s
                  térdre rogyott az asszony előtt.
            </p>
				<p>
               A hágcsóra már fellépett ezzel az alázattal. - Ez az asszony merész,
                  felvezet a lépcsőkön, - gondolá.
            </p>
				<p>
               Lehóczkyné felemelte a térdelőt, gyorsan, hevesen folytatta
                  beszédjét:
            </p>
				<p>
               - Akkor azt teszed, a mit én akarok.
            </p>
				<p>
               - Minden szavad teljesitem.
            </p>
				<p>
               - Nem riadsz vissza semmitől?
            </p>
				<p>
               - Én?!
            </p>
				<p>
               Mintha csak azt mondotta volna: „Tudnál te olyan gonosz lenni, mint
                  én, asszony?”
            </p>
				<p>
               Sokáig beszélgettek együtt. Hazamenet Ladnai vidáman mormogta:
            </p>
				<p>
               - A képviselőség, azt mondja, enyém lesz, ha kivánságát teljesitem.
                  Megigértem, megtartom. A költség igy visszatérül és én haladni fogok kitüzött
                  czélom felé, magasra. Ha keresztezné utaimat szerelmével, annak igen nagy ára
                  lesz. Ez az együgyü Porsovai minden léhaságában is becsületes, mint a határmutató
                  kő. A becsületes emberekkel legkönnyebb elbánni...
            </p>
				<p>
               Lehóczkyné, midőn Porsovai Károly megérkezett, elébe szaladt a
                  folyosón.
            </p>
				<p>
               - Jőjjön, jőjjön kérem, gyorsan, régen várom!
            </p>
				<p>
               A szobába érve, első szava ez volt hozzá:
            </p>
				<p>
               - Nagy-Kocsérról jösz?
            </p>
				<p>
               - Onnan.
            </p>
				<p>
               - Nem hallottál valami készülődést az ellenfeled részéről?
            </p>
				<p>
               - Tréfálsz talán? Nekem nincs ellenfelem.
            </p>
				<p>
               - Ezért hivtalak, jó barátom, érdekeidet én is óvom, mennyi pénzed
                  van választási czélokra?
            </p>
				<p>
               - Harminczezer forintot adott apám, magamnak is van ötezer
                  forintom.
            </p>
				<p>
               Lehóczkyné homlokán felhő vonult végig. Ezt soknak tartotta a
                  játékhoz és zavarát palástolandó, lassu hangon mondta:
            </p>
				<p>
               - Jó apa.
            </p>
				<p>
               - Pedig politikai ellenfelem.
            </p>
				<p>
               - Ugy látszik, játszva győzöd le ellenfeleidet.
            </p>
				<p>
               - De hát szólj, kedves Nelli, - kérte Porsovai Károly - ki az
                  ellenfelem?
            </p>
				<p>
               - Ladnai Benő.
            </p>
				<p>
               - Lehetetlen.
            </p>
				<p>
               - Ugy van. Férjemtől tudtam meg szándékát. Ma el is utazott
                  Nagy-Kocsérra, nem beszélhettem le szándékáról. Haragszom tettéért.
            </p>
				<p>
               - Azért ugyan ne neheztelj reá, mindenkinek joga van arra pályázni,
                  ha választható.
            </p>
				<p>
               - Te nem haragszol reá?
            </p>
				<p>
               - Ezzel nem szolgáltatott okot a haragra.
            </p>
				<p>
               - De aligha adnál kölcsönt neki, ha kérne tőled, - szólt Lehóczkyné
                  kaczagva.
            </p>
				<p>
               - Az attól függ, milyen hangulatban lennék, mikor kéri.
            </p>
				<p>
               Nem tartotta komolynak a Ladnai fellépését; csak midőn két hét mulva
                  értesitették Ladnai pártjának a növekedéséről, hivatta magához Réz Lászlót.
            </p>
				<p>
               Réz László gyorsvonattal utazott, másnap reggel korán zörgetett
                  ajtóján.
            </p>
				<p>
               Porsovai Károly szolgája kinyitotta az ajtót, Réz László két kézzel
                  parolázott a képviselőjelölttel.
            </p>
				<p>
               - Hivtam önt, Réz bátyám. Beszélgessünk az ottani állapotokról.
            </p>
				<p>
               Az asztalon egy doboz külföldi szivar volt. Réz László rágyujtott.
                  Szétvetette lábait a szőnyegen, vastag füstöket eregetett, mialatt egyik zsebét
                  teletömte szivarokkal.
            </p>
				<p>
               - Jó lesz az utra.
            </p>
				<p>
               - Tessék a másik zsebbe is, és tegyen kérem a harmadikba is. Ilyen
                  időben sok szivar elkél.
            </p>
				<p>
               - Elég lesz egy pár zsebbel, a harmadik zsebemre
                  más
               szükségem van, uram - felelt, megnyomva a szavakat az intéző
                  férfiu.
            </p>
				<p>
               Végre rátértek a felhivás okára.
            </p>
				<p>
               - Mondja, Réz László uram, miképpen történt Ladnai Benő
                  fölléptetése?
            </p>
				<p>
               Réz László torkát köszörülte és megvetőleg intett kezével.
            </p>
				<p>
               - Legkevésbé se ijedjünk meg tőle, nagyságos uram. Büszkén mondhatom,
                  hogy Ladnai ur jelölése csupa komédia. Az egész, saját tervem. Csik Sándor a
                  főkortese, rokonom, jó barátom s mi tudjuk, mi fog történni.
            </p>
				<p>
               - De csakis nekem ajánlotta fel müködését?
            </p>
				<p>
               - Hiszen azt csinálja; de Ladnai hogy odajött hozzánk, felajánlott a
                  választásra huszezer forintot. Tudja, uram, mi a meggyőződés emberei vagyunk,
                  minket eltántoritani nem lehet.
            </p>
				<p>
               - Akkor mit feleltek neki?
            </p>
				<p>
               - Elfogadtuk ajánlatát. Mi egy szép és nagyszámu családnak a fejei
                  vagyunk s meg kell ragadnunk az ilyen ritka alkalmat.
            </p>
				<p>
               A Réz Lászlók választás idején félelmes férfiak, nem tanácsos kikötni
                  velök a képviselőjelölteknek.
            </p>
				<p>
               Porsovai Károly sem merte kidobni Réz Lászlót, csak annyit
                  mondott:
            </p>
				<p>
               - Igy Ladnai győzhet?
            </p>
				<p>
               - Nem; megbeszéltük mi ezt jól. A Porsovai-párt mindig több lesz, ezt
                  elmondja jelölt ur előtt maga Csik Sándor is.
            </p>
				<p>
               - Akkor meg ki lesz játszva Ladnai.
            </p>
				<p>
               - Ez nincs másképen. Egy kerületben minden jelölt nem lehet
                  képviselő.
            </p>
			</div>
			<div type="chapter">
				<head>
               Kétszeres választási költség.
            </head>
				<p>
               - Igaza van.
            </p>
				<p>
               - Régi tapasztalatokkal birok e téren, uram.
            </p>
				<p>
               - Tehát vegyük fel a küzdelmet. Adtam már önöknek huszezer forintot,
                  adok még tizezeret.
            </p>
				<p>
               - Nagyságos jelölt ur! ön háromszáz szótöbbséggel lesz
                  megválasztva.
            </p>
				<p>
               - Köszönöm. Szükségesnek látja-e, hogy még másnak is adjak?
            </p>
				<p>
               - Senkinek, rajtam kivül - kiáltott fel Réz László. - Ellopnák,
                  megcsalnák. Ne engedje magát senkitől kizsebeltetni. Az egész választás sikeréről
                  én felelek. Ha még néhány forintra lenne szükségünk, azt hiszem, ezen nem akadunk
                  fel?
            </p>
				<p>
               - Csak forduljon hozzám bizalommal, minden eshetőségre készen
                  állok.
            </p>
				<p>
               - Uram, ön kiváló ember! A haza sokat nyert becses személyével. Ön
                  büszkesége lesz választókerületünknek, fényessége hazánknak.
            </p>
				<p>
               - Az a jövő titka.
            </p>
				<p>
               Réz László örömében megölelte Porsovai Károlyt és felkiáltott:
            </p>
				<p>
               - Uram! Ily kitünő emberrel még nem találkoztam soha. Csókoljon
                  meg!
            </p>
				<p>
               A csókot is megkapta és kitörő örömmel távozott.
            </p>
				<p>
               Porsovai Károly nem sajnálta ez erszénypióczának adott pénzét; de a
                  csókot, ráadásul annyi pénzre, undoritónak találta.
            </p>
				<p>
               A választás sikere ezen emberek befolyásától függött, akik ugylátszik
                  csuf játékot folytattak a jelöltek zsebére.
            </p>
				<p>
               A választást megelőző napon leutazott a kerületbe. Ladnai az utolsó
                  héten mindig ott tartózkodott. Mindenki azzal a hirrel fogadá, hogy győzelme
                  bizonyos, sőt akkor éjjel Réz Lászlóval Csik Sándor is felkereste és a háromszáz
                  szótöbbséget most már mindaketten igérték.
            </p>
				<p>
               Másnap késő este végződött a szavazás, Porsovai Károly háromszáznégy
                  szavazattal megbukott.
            </p>
				<p>
               A délelőtti órákban tudatta Malcsák Pál vele, hogy Kristyón
                  egyhangulag megválasztatott.
            </p>
				<p>
               Apjának szavai jutottak eszébe, midőn közte és Ladnai között
                  végbement a szavazás: a nagykocséri üzlet nem sikerült.
            </p>
				<p>
               A dolog ugy történt: Ladnai délután tette meg utolsó ajánlatát a
                  korteseknek; Réz Lászlónak pedig egy régen huzódott perét is felvállalta és a
                  faluról jött szavazók egy óra alatt átpártoltak az ő pártjához.
            </p>
				<p>
               A választás után való éjszakán mindenfelé mulattak a győztes
                  választók, mig a vesztes fél leverten tért haza.
            </p>
				<p>
               Az uj képviselőnek, miután sorba látogatta a mulatóhelyiségeket, egy
                  csoport uriember társaságában végig kellett dőzsölni az éjszakát.
            </p>
				<p>
               A mulatók meghivták a bukott jelöltet is, akiről tudták, hogy ő lett
                  a kristyói követ. Az áldomáson az izgalmas napok után át kellett esni az uj
                  törvényhozóknak, ez már ugy illik.
            </p>
				<p>
               Mulattak és ittak. A jókedv csapongott, a fejbe, a lábakba szállt az
                  erős bor heve. Mindenki mámoros lett nemsokára. Ami különös ritkaság a mulatók
                  között, egyetlen felköszöntés sem hangzott el. Az urakon feszült várakozás volt
                  látható. Mindenki várta az első felköszöntést; de mivel a győztes és a bukott
                  jelölt is ott volt: nem találták meg a felköszöntés helyes formáját.
            </p>
				<p>
               Mindenki nagyot lélegzett, midőn éjfél után Ladnai Benő pohárral a
                  kezében, felköszöntötte Porsovai Károlyt.
            </p>
				<p>
               - Kedves barátom! Bocsáss meg, hogy felléptem ellened, hogy győztem.
                  Te is elérted szived vágyát másutt. Szeretettel üdvözöllek!
            </p>
				<p>
               Az urak nagyot ittak a felköszöntő után, s mindnyájan lelkesen
                  mondogatták:
            </p>
				<p>
               - Ez egy gavallér ember.
            </p>
				<p>
               Porsovai Károly, ki nem ösmerte az okokat, melyek Ladnait a
                  fellépésre birták, mámoros állapotában megbocsátott volna bárkinek is az ilyen
                  mindennapi esetért, hol végre is az ügyesebbé a győzelem.
            </p>
				<p>
               Megölelte Ladnait, melléje ült s mint törvényhozó megtette az első
                  inditványt:
            </p>
				<p>
               - Igyunk!
            </p>
				<p>
               Mindenki elfogadta. Összecsendültek a poharak, a két képviselő
                  kedélyesen kezdte tárgyalni egymás között a lefolyt választás eseteit.
            </p>
				<p>
               - Mégis vakmerő ember vagy, Bencze pajtás, hogy felléptél
                  ellenem.
            </p>
				<p>
               - Réz László vett rá, édes Károlyom...
            </p>
				<p>
               Ladnai szomoruan hajtotta le fejét e szavak után.
            </p>
				<p>
               - Mi bajod? Miért szomorodtál el? - kérdezte tőle amaz.
            </p>
				<p>
               - Attól félek barátom, - folytatá halkan Ladnai, - hogy ezzel a
                  győzelemmel becsületemet vesztettem.
            </p>
				<p>
               - Mit tettél?
            </p>
				<p>
               - Azt, hogy nem tehetek eleget igéreteimnek.
            </p>
				<p>
               - Mi okon?
            </p>
				<p>
               - Nincs pénzem.
            </p>
				<p>
               - Kinek maradtál adósa?
            </p>
				<p>
               - Réz Lászlónak. Ötezer forintot kell neki küldenem holnapután s nem
                  tudom teljesiteni.
            </p>
				<p>
               - Te Benő! Nekem alig maradt kétszáz forintom, ezzel nem boldogulsz,
                  kérj Lehóczkytól.
            </p>
				<p>
               - Barátom, - felelt Ladnai - Lehóczky komoly beteg és nem akartam
                  alkalmatlankodni nála, hogy ügyvédi számlám kiegyenlittessem vele, felesége maga
                  is ellenezte a számlák benyujtását s azt mondta: „Ön oly ellenféllel áll szemben,
                  kire mindenben számithat.” Különben régi barátok vagyunk.
            </p>
				<p>
               - Igazad van, pajtás, annak az asszonynak is igaza volt. Van egy
                  váltód?
            </p>
				<p>
               - Mit akarsz vele?
            </p>
				<p>
               - Azt kérdem, van-e váltód?
            </p>
				<p>
               - Van.
            </p>
				<p>
               - Add ide!
            </p>
				<p>
               Az urak nagy része már ekkorra kidőlt, ki az asztalon, ki a székén
                  horkolt. Ladnai arczán remegés futott végig. Porsovai Károly iróeszközöket kért és
                  magához hivott a mulatók közül négy embert, akiknek volt annyi erejük még, hogy a
                  szobába végig sétálhassanak.
            </p>
				<p>
               - Uraim! - mondá. - Ladnai Benő barátomnak tartozom, egy váltót irok
                  alá, vegyék ezt tudomásul. Uri becsületszóra, maradjon e dolog közöttünk.
            </p>
				<p>
               Az urak harsány éljent kiáltottak.
            </p>
				<p>
               - Igazi gavallér. Ellenfelének is fizet!
            </p>
				<p>
               Aláirta a váltót s átadta Ladnainak.
            </p>
				<p>
               Porsovai Károly Ladnai Benővel együtt utazott el. A vasuthoz az urak
                  kisérték ki őket. Az elég szenvedélyes választás után látva a nép, hogy a jelöltek
                  nem oly halálosan gyülölik egymást, mint ahogy ők képzelték és a mig ők szidták
                  egymást, azok legalább külsőleg a jó barátság szinét mutatták, ezt a megjegyzést
                  tették az együttes utazásra:
            </p>
				<p>
               - Ugyan kinek higyjünk ezután?
            </p>
				<p>
               Mert a választók nagy része csak hinni szeret, tudásra nem vágyik. Az
                  már nehezebb.
            </p>
				<p>
               Porsovai Károly Budapestre érve, Lehóczkynéhoz sietett, hol a
                  szobaleány e szavakkal hökkenté meg:
            </p>
				<p>
               - Asszonyom csak délután fogadhatja.
            </p>
				<p>
               Ez volt az első elutasitás a szép asszony küszöbétől, ki ugyanebben a
                  perczben Ladnai Benőtől azt kérdezte:
            </p>
				<p>
               - Sikerült minden? Kész a váltó?
            </p>
				<p>
               - Itt van.
            </p>
				<p>
               Lehóczkyné kéjes gyönyörrel nézte a váltót, melyen ott feketéllett e
                  tisztes név: Porsovai Ádám.
            </p>
			</div>
			<div type="chapter">
				<head>
               Forduló pontok.
            </head>
				<p>
               - Miért nem fogadott ma délelőtt, asszonyom? - kérdezte Porsovai
                  Károly Lehóczkynétól.
            </p>
				<p>
               - A fejem fájt, uram, s azt hiszem, ez kiment.
            </p>
				<p>
               A komoly
                  uram
               és
                  asszonyom
               megszólitáson nagyot nevettek mindaketten és ismét a régiek
                  maradtak.
            </p>
				<p>
               A képviselői állás mégis elvonta Porsovai Károlyt ettől az
                  asszonytól, ritkábban tette látogatásait.
            </p>
				<p>
               Emmával is találkozott. Őszi vásárlásokra jöttek a fővárosba. Alkalma
                  nem volt, hogy hosszabb ideig beszélgethessen vele; de látta, hogy a leány
                  határtalanul szereti.
            </p>
				<p>
               Sokkal okosabb ember volt, semhogy ne látta volna, hova fejlődhetik
                  ez a szerelem. Jól ösmerte Emmának tiszta ragaszkodását, sajnálni kezdte, hogy
                  szerelmének lángját felszitotta.
            </p>
				<p>
               Kicsinynek tartotta ő a női szivet; de midőn Emmától távol volt,
                  gondolatai mégis oda jártak.
            </p>
				<p>
               Előkereste arczképét, asztalára helyezte, édesanyja arczképe mellé.
                  Nem tagadhatta, hogy Emmában van valami báj, mit szebbnek talált azokénál, kiket
                  ez ideig szeretetével kisértett. A nagy vonzalom, mely képes volt a szüztisztaságu
                  leány érzelmeit magával ragadni, hatással volt lelkére, s naponként érezé, hogy
                  erőt vesz rajta a szerelem.
            </p>
				<p>
               Apját nem látogatta meg, mióta képviselővé lett. Nem akarta az öreg
                  ur zsémbelését hallgatni és az országgyülés levegőjét sem találta olyannak, mint
                  ahogy képzelte. Rutnak látta a politikai küzdelmet, nem sokat lelt benne abból mit
                  az ifjak képzelnek róla, tartott is tőle, hogy kénytelen lesz apjának elmondani
                  ezeket.
            </p>
				<p>
               Kezdett elhidegülni a politikától s észrevette, hogy képes lenne
                  Lehóczkynéval folytatott viszonyát is abban hagyni.
            </p>
				<p>
               Vágyai jórészt beteltek. Jóllakottnak érezte magát.
            </p>
				<p>
               Ködös, télelő nap volt, midőn egy régi barátjával találkozott az
                  utczán, ki megszólitá.
            </p>
				<p>
               - Te Károly! Haragba vagy az öreg urral?
            </p>
				<p>
               - Csak ő haragudhatik reám.
            </p>
				<p>
               - Akkor értem a dolgot. Tudod-e, hogy az öreg ur sok adósságot
                  csinál?
            </p>
				<p>
               - Teheti, ha akarja; de nem volt adós soha.
            </p>
				<p>
               - A nagy takarékpénztárban mégis 50.000 forintos váltója van.
            </p>
				<p>
               - Az lehetetlen.
            </p>
				<p>
               - Ugy látszik, nem lehetetlen. Én a takarékpénztárnak
                  felügyelő-bizottsági tagja vagyok, a váltótárcza átvizsgálásakor láttam a
                  váltót.
            </p>
				<p>
               - Kérlek barátom, légy szives hozzám, másold le nekem azt a
                  váltót.
            </p>
				<p>
               - Megtehetem. A pénztár nyitva van, egy óra mulva lakásodon
                  leszek.
            </p>
				<p>
               Porsovai Károlynak e hir hallatára rossz sejtelmek kavarogtak
                  agyában. Emlékezett arra, hogy a nagy-kocséri választás éjjelén boros fővel aláirt
                  egy váltót. Mi történt később azzal, arra már nem emlékezett; az első benyomások
                  után azonban elhitte, hogy Ladnai már lejáratta, kifizette, ezért nem szólitották
                  őt annak rendezésére fel.
            </p>
				<p>
               Ladnai lakására sietett. Nem volt otthon. A házbeliek azt mondták,
                  még tegnap elutazott vidékre.
            </p>
				<p>
               Itt nem tudott meg semmit.
            </p>
				<p>
               Barátja visszajött a takarékpénztárból, nagy nyugtalanságok között
                  várta s már az ajtónál kérdezé:
            </p>
				<p>
               - Mi hirt hoztál?
            </p>
				<p>
               - Édes Károlyom, a váltót nem találtam bent, Ladnai Benő tegnap
                  délelőtt kiváltotta.
            </p>
				<p>
               - Hogyan jött az apám váltója Ladnai kezéhez?
            </p>
				<p>
               - A váltón Lehóczkyné volt a forgató. Ladnai kibocsájtó; elfogadó:
                  Porsovai Ádám.
            </p>
				<p>
               - Mit keresnek ezek a nevek apám váltóján?
            </p>
				<p>
               - Azt nem tudom, barátom. Különben mint szokás, a váltó benyujtásakor
                  az intézet értesitette az öreg urat és ő nem tett a váltó ellen semmi kifogást. A
                  lejárat tegnapra volt jegyezve.
            </p>
				<p>
               - Apámnak valami magánügye lehet. Ne feledd, hogy Ladnai ügyvéd
                  is.
            </p>
				<p>
               - Igazad van, valami megbizásféle. Isten veled s annyit mondok: jó
                  lesz az öreg urra vigyáznotok.
            </p>
				<p>
               - Köszönöm a szivességed és most egyre kérlek: ne tudasd bátyáimmal
                  ennek a váltónak a létezését.
            </p>
				<p>
               - Ha akarod, szavamat adom reá.
            </p>
				<p>
               - Köszönöm.
            </p>
				<p>
               Porsovai Károly nem értette apjának ez eljárását. Mint emlitette,
                  apja sohasem volt adós, azok közé a magyar urak közé tartozott, kikről azt
                  tartotta mindenki: „Erszénye rendben van, meg is lehet mellette élni.”
            </p>
				<p>
               Lehóczkynéhoz indult. Lehóczkyné vörösre sirt szemekkel fogadta:
            </p>
				<p>
               - Mit tett ön, szerencsétlen! - kiáltá feléje.
            </p>
				<p>
               Porsovai Károly sápadt ajakkal kérdezé:
            </p>
				<p>
               - Mit tehettem én?
            </p>
				<p>
               - Váltót hamisitott...
            </p>
				<p>
               Lehóczkyné láthatta, mint rendül meg egész testében az a férfiu,
                  kinek szép fejét annyiszor vonta ölébe. Mint vértelenednek el ajkai az iszonyu
                  szóra és mint egy megrettent gyermek, hogy fogódzik reszkető kezekkel egy szék
                  karjának párnájába. Porsovai Károly is láthatta volna, miként kavarognak örömben
                  az előtte álló asszony szemei. Ajkai tövében fehér habból buborékok képződnek,
                  amint rikácsolja:
            </p>
				<p>
               - Ladnai Benő beszélte nékem az egész esetet. Ön választási
                  költségekre ötvenezer forint kölcsönt kért tőle, vagy annak kieszközlését és midőn
                  váltóval egyenlitette tartozását - - apja nevét irta alá...
            </p>
				<p>
               - És kegyed, asszonyom, elhiszi ezt? kérdé a megtámadott.
            </p>
				<p>
               - A tényt nem lehet megmásitani. Adott ön Ladnainak váltót?
            </p>
				<p>
               - Adtam.
            </p>
				<p>
               - Tanuk előtt?
            </p>
				<p>
               - Tanuk előtt.
            </p>
				<p>
               - Lássa, Ladnai e módon beszélte el és fel akarta jelenteni az esetet
                  a biróságnál. A nyilvánosság elébe akarta vinni, amivel megölhette volna önt. Sok,
                  sok fáradságomba, könyörgésembe került, mig erről lebeszélhettem. Nem engedhettem
                  meg, hogy megbecstelenittessék.
            </p>
				<p>
               - Hol van Ladnai most? Kifizetem ez összeget is.
            </p>
				<p>
               - Én kértem, utazzon el. Mutassa be a váltót, hátha be fogják
                  váltani. Ezt mind az ön érdekében tettem Károly, nehogy szépen indult pályája
                  semmivé legyen.
            </p>
				<p>
               A rémülettől kidülledt szemekkel nézett az asszonyra Porsovai Károly.
                  Ebben a pillanatban belátott a lelkébe s hörögve kérdezé:
            </p>
				<p>
               - Hová vitte a váltót?
            </p>
				<p>
               - Porsovai Ádám urhoz.
            </p>
				<p>
               - Az apámhoz?!
            </p>
				<p>
               Az együgyüség sokszor a legveszedelmesebb támadó fegyver: mert élét,
                  irányát nem veszik észre, nem kutatják, olyan semminek, olyan csekélynek tünik
                  fel.
            </p>
				<p>
               A bátor ember megvédi magát a kardcsapásoktól; az okos a
                  megcsalatástól; de a becsületes embert sokszor megöli együgyü támadója. Itt is az
                  az eset történt.
            </p>
			</div>
			<div type="chapter">
				<head>
               Ki az erősebb?
            </head>
				<p>
               - Ne induljon fel Károly, nincs igazsága.
            </p>
				<p>
               - De asszonyom, mondá ez remegő ajkakkal, önök ezzel kidobtak az
                  emberek sorából, nem tudják felfogni, milyen az a viszony, mi közöttem és apám
                  között van. Mit kiván ő tőlem és mivel tartozom én neki és önmagamnak, ezeket nem
                  tudhatják és ön miért irta alá a váltót?
            </p>
				<p>
               Lehóczkyné lesütötte szemeit s nem felelt.
            </p>
				<p>
               - Szóljon asszonyom. Ugy-e csak tréfa az egész, amit talán
                  büntetésemül gondolt ki. Talán megsértettem, talán nem voltam önhöz igaz?
            </p>
				<p>
               Az asszony, kihez majd szigoruan, majd meleg hangon beszélt, most sem
                  válaszolt. Elforditotta fejét, hogy ne lássa arczát. Érezte, hogy itt van az idő,
                  mikor ki kell játszania minden kártyáját és ismerte ellenfelét, ismerte azokat a
                  kényszeritő okokat, melyekkel kicsavarhatja annak a másiknak kezéből a fegyvert,
                  mit talán ellenök megtorlásképen használni akarna.
            </p>
				<p>
               Porsovai Károly nem értette a hallgatás okát s komolyan kérdezé:
            </p>
				<p>
               - Asszonyom, tudomása volt az ellenem szőtt ármányról?
            </p>
				<p>
               - Nem tartozom erre felelni, én az előbb mondtam, hogy mindent csak
                  az ön érdekében tettem, az ön megmentése végett irtam a váltóra nevemet.
            </p>
				<p>
               - Jól van asszonyom. Én pedig kifizetem a váltót.
            </p>
				<p>
               Halk kopogás hangzott, a szobalány szólott:
            </p>
				<p>
               - Nagyságos asszonyom, sürgöny érkezett. Bevihetem?
            </p>
				<p>
               - Hozza be.
            </p>
				<p>
               Lehóczkyné felnyitotta a sürgönyt s hirtelen átolvasta.
            </p>
				<p>
               - Sajnálom, - mondá - hogy nem teljesedhetik a szándéka. Ön mindenben
                  szerencsés. Mint értesülök, Porsovai Ádám ur ellenvetés nélkül kifizette a váltó
                  értékét.
            </p>
				<p>
               Porsovai Károly most már komolyan nem tudta, mi történik vele.
                  Csaknem hihetetlennek tünt fel előtte az egész dolog. Hogy egy nő, kit jobban
                  szeretett valaha, mint szabad lett volna talán és egy barátja, kivel bár ellenfele
                  volt, jót tett, - ilyen ravasz, együgyü csalást kövessenek el ellene, ennek sem az
                  okát, sem a czélját nem láthatta át. Hidegen mondta:
            </p>
				<p>
               - Asszonyom, önök tüzzel játszanak. Ennek komoly folytatása
                  lesz.
            </p>
				<p>
               - Mit akar ezzel mondani?
            </p>
				<p>
               - Azt hiszi, van a világon olyan ember, ki ezt a kontárul szőtt hálót
                  szét ne tépné?
            </p>
				<p>
               - Nem ösmerem a szövés mesterségét, Porsovai ur, nem olyan körben
                  nevelkedtem s nem olyan körben élek, hogy arra rászoruljak.
            </p>
				<p>
               - Én perelni fogok.
            </p>
				<p>
               Lehóczkyné kevélyen fölveté ajkait.
            </p>
				<p>
               - Milyen alapon?
            </p>
				<p>
               - Hogy az a váltó hamis.
            </p>
				<p>
               - Azt csak Porsovai Ádám ur teheti.
            </p>
				<p>
               - Meg fogja tenni az apám.
            </p>
				<p>
               - És ki ellen?
            </p>
				<p>
               - Önök ellen.
            </p>
				<p>
               - No, ez szép dolog lenne, uram.
            </p>
				<p>
               - Nagyon rászolgáltak.
            </p>
				<p>
               - Hanem én csudálkozom, hogy nem látja egyuttal a per végét is.
            </p>
				<p>
               - A vége: az önök romlása.
            </p>
				<p>
               - Téved.
            </p>
				<p>
               - Ön elbizakodott, asszonyom.
            </p>
				<p>
               - Sőt alig veszem valónak, amiket itt minden ok nélkül elém
                  tálal.
            </p>
				<p>
               - Ön ugy látszik, nem is akarja tudni ennek a cselszövénynek
                  nagyságát?
            </p>
				<p>
               - Nem látom át, miben érdekelne az engem s mi lenne abban
                  hátrányomra.
            </p>
				<p>
               - Nem fél a pertől?
            </p>
				<p>
               - Legkevésbbé sem.
            </p>
				<p>
               - Érthetetlen bátorság.
            </p>
				<p>
               - Éppen nem érthetetlen. Ön nem fog perelni, uram.
            </p>
				<p>
               - Perelni fog az apám, aki kötelezettség nélkül fizetett.
            </p>
				<p>
               - Az sem fog perelni.
            </p>
				<p>
               - Önt, ugy látszik, teljesen félrevezették.
            </p>
				<p>
               - Engem nem vezettek sem jobbra, sem balra.
            </p>
				<p>
               - Akkor igen furcsa fogalma van a perek lefolyásáról.
            </p>
				<p>
               - Dehogy! Ki adta Ladnainak a váltót?
            </p>
				<p>
               - Én adtam egy váltót, miután önre hivatkozott.
            </p>
				<p>
               - És ön maga beismerte, hogy tanuk előtt adta.
            </p>
				<p>
               - Azt nem is fogom eltagadni soha.
            </p>
				<p>
               - A per vége e szerint az ön romlása, akkor apja nevét irta alá,
                  lehet - tévedésből.
            </p>
				<p>
               - Olyan bolondul nem szoktam tévedni.
            </p>
				<p>
               De Porsovai Károly tökéletesen átérezte, hogy ezen a téren verve van,
                  hogy a kontárul szőtt hálót nagyon is müvészi ujjak bogozták s komoran nézett maga
                  elé.
            </p>
				<p>
               - Hát mondjuk asszonyom, hogy ezen a téren ön és társa, Ladnai
                  győztek; hátra van azonban még egy tér, ahol társának szivébe mártom a
                  megsemmisitő gyilkot.
            </p>
				<p>
               Lehóczkyné elsápadt, mindazonáltal nyugodt hangon mondá:
            </p>
				<p>
               - Kiváncsi vagyok harczoló eszközeire.
            </p>
				<p>
               - Azt hiszem, ön el fogja találni, mi jogai vannak egy férfinak
                  férfival szemben s Ladnaiban talán azt találok?
            </p>
				<p>
               - Tegye, bár én azt hiszem, hogy meggondolja a dolgot és nem fogja
                  tenni.
            </p>
				<p>
               - Ha nem teszem, támadni fogom az országgyülésen és ha okát kérdezik
                  a sértegetésnek, - elbeszélem barátaimnak. Tetszik ez a módja az
                  elégtétel-vevésnek?
            </p>
				<p>
               Lehóczkyné most már kigyult szemekkel állott Porsovai Károly elé.
                  Kitört belőle a vadság, mely nem ösmer határt, irgalmat, békét abban a
                  pillanatban, amidőn gyengébb nemének szilajságával rohan ellenfelére.
                  Alakoskodásának heves erejével, rosszabbhoz vonzódó lelke féltékenységével rohanta
                  meg, tompa, nőietlen, kemény hangján:
            </p>
				<p>
               - Én megtiltom önnek, hogy nevemmel Ladnai nevét nyilvánosan
                  pellengérre állitsa!
            </p>
				<p>
               - Tehát érdeklődik iránta is, asszonyom?
            </p>
				<p>
               - Akár érdeklődöm, akár nem, ettől a percztől önnek semmi köze sincs
                  ehhez.
            </p>
				<p>
               Porsovai Károly kaczagni akart Lehóczkyné felindulásán, akiről most
                  már sejteni kezdé a valót, de az asszony hirtelen közbe vágott:
            </p>
				<p>
               - Ha ön Ladnai nevét vagy az én nevemet ebben az ügyben meghurczolja,
                  be fogom bizonyitani: hogy ön a legsilányabb emberek egyike, aki képes lett volna
                  egy derék férj hitvesét olyan helyzetbe juttatni, amely családi boldogságát dulta
                  volna fel!
            </p>
				<p>
               - Most már én vagyok kiváncsi az ön fegyvereire, asszonyom!
            </p>
				<p>
               - Meg fogja tudni.
            </p>
				<p>
               - Én teljesitettem kérését s elmondtam támadásaim nemét.
            </p>
				<p>
               - És nem ijedtem meg tőle.
            </p>
				<p>
               - S én aligha fenyegetéseitől.
            </p>
				<p>
               - Csakhogy az enyéim igazak.
            </p>
				<p>
               - Az enyéim pedig erősek és biztosak.
            </p>
				<p>
               - Kitöröm az élüket.
            </p>
				<p>
               - Ugyan mivel?
            </p>
				<p>
               - Saját fegyvereivel.
            </p>
				<p>
               - Ön nem szónokol, nem verekszik.
            </p>
				<p>
               - Ön sem.
            </p>
				<p>
               - Ki tilthatná meg?
            </p>
				<p>
               - Én..... Ha ön nem hallgat..... Évek óta összegyüjtött, hozzám
                  intézett, szerelmet valló leveleit fogom letenni a nyilvánosság elé. Ez szép kép
                  lesz, amelyen ön a főalak: a nőcsábitó, s körülötte ott lesznek a nevető alakok.
                  Megértette ezt az ajánlatot, uram? Én távozom. Ebédre vagyok hiva. Sietek
                  átöltözni.
            </p>
			</div>
			<div type="chapter">
				<head>
               Álom.
            </head>
				<p>
               Porsovai Károly kidagadt halántékkal rohant el Lehóczkynétól. Az
                  utczán járók kitértek a dult arczu ember elől. Egy bérkocsist találva,
                  megszólitá:
            </p>
				<p>
               - Jó ember, vigyen haza.
            </p>
				<p>
               Otthon lefeküdt betegen. Egyedül maradt azzal a kinzó gondolattal,
                  hogy apja előtt minő embernek tünik fel. Még sürgönynyel tudatni is késő már,
                  Ladnai megelőzte és ő tudta, hogy apja ki fogja fizetni a váltó értékét Ladnainak.
                  Oh, az nagy, igaz ember! S ő? Részeges, könnyelmü. Mégis törvényhozó. Forró
                  homlokára nyomta tenyerét és felsóhajtott:
            </p>
				<p>
               - Eh!
            </p>
				<p>
               Arcza csaknem minden pillanatban változott; a gondolatok lázas
                  verejtékcseppektől gyöngyöző homlokára ültek.
            </p>
				<p>
               Iszonyu lelki küzdelmeket élt át.
            </p>
				<p>
               Végre megszüntek fájdalmai. Kellemes, egyenlő, szinte magasztos
                  homály borult lelkületére.
            </p>
				<p>
               De a homály égetett, mint az izzó parázs, s lángcsillámai a szemek
                  tüzében kavarogtak.
            </p>
				<p>
               Felkelt ágyából. Feje égett, nem tudott pihenni. Járkálni akart,
                  lábai alig birták. Leült az asztal mellé. Könyökét az asztalra tette, fekvő karját
                  oszlopul állitotta forró halántéka alá s mintha keveselte volna a gondolkozást:
                  beszélgetett, mély szomorusággal.
            </p>
				<p>
               „Rossz fiu, engedetlen fia voltam az apámnak. Megsértettem nemes
                  gondolkozását, mert nem értettem meg. Megvert az Isten.... Ötvenezer forint semmi!
                  Vagyonomból háromszorosan kitelnék. Testvéreim kifizetnék érettem egy szóra. De az
                  a tudat, hogy apám látni fogja aláirását hamisitva...
            </p>
				<p>
               Ki ellen lépjek fel? Könnyelmüen, részegen, valósággal aláirtam egy
                  váltót. Mit fog mondani apám? Sohasem bocsájt meg! Ösmerem jól. Ha gyilkos volnék,
                  ő ölne meg, hogy mások meg ne gyalázzanak; de a becstelenség iránt nem ismer
                  velünk szemben irgalmat.
            </p>
				<p>
               Azt hiszem, apám később meg fog bocsátani és jól
                  emlékezik
               rólam... Mikor ugy szeretett... Az a rettenetes, igaz ember, ki még
                  falatjait is akképpen osztotta be, hogy nekünk jusson a legélvezetesebb... Az a
                  tiszta szándék, a mely királyi jellemeknek szerette volna nevelni fiait!...
            </p>
				<p>
               Akármit mond. Én nem lehettem olyan gyalázatos, hogy az ő nevét irtam
                  volna le a magamé helyett. Ezt nem tehettem! Nem tettem!
            </p>
				<p>
               Hátha...
            </p>
				<p>
               Akármint itél felettem, ugy érzem, mintha tiszta volnék e
                  becstelenségtől. Nem fogom előtte védeni magam... Azt állitják, hogy a világ
                  társadalma egy nagy üzletté fog válni, honnan ez a fogalom: becsület, számüzve
                  lesz. Öreg emberek, kik ebben a betegségben sinlődnének, mint alkalmatlanok, külön
                  választatnának a mozgó, müködő társadalomtól. A társadalom uralkodó felfogásai
                  alakulhatnak, fejlődhetnek, fajulhatnak; de az emberek vérkeringése nem s ki
                  milyen, maradnak olyannak. Én minden könnyelmüségem mellett tisztelem az apámat és
                  csak egyedül tőle félek ezen a világon.”
            </p>
				<p>
               Felsimitotta homlokára csapzott hajfürteit, szekrényéből kivett egy
                  nehéz forgópisztolyt.
            </p>
				<p>
               Felvonta a pisztoly kakasát, oda állott a tükör elé.
            </p>
				<p>
               A pisztoly csövét szivének irányozta és a tükörbe nézett.
            </p>
				<p>
               Mosolyogva fordult el a tükörtől, mert abban édes anyja arczképét
                  látta meg.
            </p>
				<p>
               - Hát ezzel a lövéssel még azt is bebizonyitsam apám előtt, hogy
                  gyáva voltam. Köszönöm, hogy visszatartottad kezem.
            </p>
				<p>
               És megcsókolta anyja arczképét. Lelke a másik perczben nyugodtabb
                  lett, ez az arczkép visszaadta bátorságát; de érezte, hogy beteg és
                  gondolkozásának még nem ura. Ujra ágyához vánszorgott és elaludt. Gondolatai
                  tévelyegve röpködtek lázas álmában. Álmát később leirta, olyan hatással volt
                  lelkére és mi onnan vettünk át egyes részleteket.
            </p>
				<p>
               *
            </p>
				<p>
               Az asztalon édes anyja arczképe mellett ott volt az Emmáé is. Oda
                  ugrott az arczképhez, letérdelt előtte ugy beszélt hozzá:
            </p>
				<p>
               - Nem félek az apámtól... szeretlek. Nem vagyok becstelen... Ugy-e,
                  te hivsz magadhoz szépem? Ugy-e, te voltál az, aki nekem akarta magát adni csábitó
                  szavamra. Jer... ölelj meg. Meg akartam csalni szived... Ezért ér a bünhödés... De
                  én felöltözök halinába, mint hozzád méltó munkás ember. Nekem is lesz gyáram. A
                  kormos füst között, te leszel a fehér angyal... Megigértem és megkérlek feleségül.
                  Apám fog először tánczolni lakodalmunkon. Ezzel tartozik nekem, fiának!... Ne
                  öltözz még... De szép koszoru van fejeden... Jer most már mátkám vagy! Imádni
                  foglak... Jer... Várnak már reánk.
            </p>
				<p>
               *
            </p>
				<p>
               „Ekkor Lehóczkyné állott elém, és apámról, az előttem is emlitett
                  csuf gyanusitását fülembe sugta. Elhatároztam, hogy megtudom, hol terem
                  nyárutolján a koratavasz ibolyája, mit olyan gunyosan emlegetett az asszony.
            </p>
				<p>
               Elmentem megnézni az ibolyatermő hegyet, ami nem is volt hegy, csak
                  hegynyulvány. A többi hegyekkel nem állott semmi összefüggésben. Alakja
                  hasonlitott egy fához, melynek koronáját tarkóstul együtt leszakitotta a vihar.
                  Oldalain cserjék sem nőttek, a gránit szinét vörös, sovány moha fedte, a
                  legkopárabb kövek zord virága.
            </p>
				<p>
               Fent, a tört korona roncsai egy félsátort alkotnak, melybe nyugtáig
                  besüt a nap. A tető alatt egy tó van, a tóban aranyhalak uszkálnak. A tó télen sem
                  fagy be. Talán a tó és a sátorernyők kötik meg a meleget. Szép, tündérmesébe illő
                  hely az ott, szélein mindig nyilik az ibolya.
            </p>
				<p>
               Oda csak őrültek, hülyék és szerelmesek juthatnak fel. A szerelem
                  minden. Az őrültség merészszé teszi a gondatlanságot a szerelemben.
            </p>
				<p>
               Ott álltam tövében a magas hegynek, mégis mindent láttam.
                  Megindultam, hogy én is szakitok ibolyát, s minden lépés után vissza csusztam.
                  Ekkor megfogta kezem az a Kuli János, kivel Körmöczön találkoztam, s aki azt
                  mondotta: „Jó ember.” Igy már haladtam.
            </p>
				<p>
               Az utnak még felét sem tettük meg, már is éreztem, hogy erőm nem fog
                  eltartani czéljáig. Összeharaptam ajkaimat s minden erőmet összeszedtem. Nem
                  birtam tovább menni. Megkértem Kuli Jánost, hozzon egy ibolyát. Elfutott mellőlem.
                  Ujra megindultam, de nem tudtam haladni feljebb.
            </p>
				<p>
               Dühösen rántottam elő kurta vadászkésemet, belevágtam a gránitba. A
                  kés pengéjéből szikraeső hullott. Mindhiába! A kés hegye letört s én egy kiálló
                  gránitlapnál eszméletlenül hanyatlottam el.
            </p>
				<p>
               Láttam, hogy a hegycsucsok közül egy kőszáli sas repül felém,
                  gyorsan, mint a nyil. A sas lecsapott hozzám. Széles mellén a tollak mint valami
                  pánczélpikkelyek borzolódtak, sárga lábain horogmódra görbültek körmei, csőrét
                  kéjesen csapkodta a sziklához és a magast átható „ko - - ko!” kiáltással rohant
                  felverni társait.
            </p>
				<p>
               Nemsokára többedmagával jött elő, egymás mellett hajlongva,
                  bukdácsolva. Szárnyaik eveztek s reám, a prédára akartak rohanni.
            </p>
				<p>
               Ekkor ugy láttam, mintha egy ember üzné a másikat. Mindaketten
                  felülről jönnek lefelé. Az első rendkivüli hajlékonyságával mindig kikerüli az
                  utána jövő dühös fogásait, amidőn hozzám jutnak, az első elsiklik mellettem, a
                  másik pedig megborzadva kiáltja:
            </p>
				<p>
               - Fiam!
            </p>
				<p>
               Apám volt, aki Kuli Jánost üzte. Nem tudtam szólani hozzá egy szót
                  sem. Félkarjára vett és a legnagyobb életveszélyek között hozott le a hegyről.
                  Körmei felszakadoztak, ujjai hegyéből vékony sugarakban szökött ki a vér, és a
                  midőn már puha ágyba fektetett, olyan magasztosnak látszott homloka hogy azt
                  mondá:
            </p>
				<p>
               - Eltürted, amikor engem akart befeketiteni az a rossz asszony csunya
                  nyelvével. Nemcsak eltürted, de elhitted. Ezért akart a sors meggyalázni. Gyönge
                  voltál fiam, nagyon gyönge.”...
            </p>
				<p>
               *
            </p>
				<p>
               Mikor Porsovai Károly felébredt lázas álmából, fáradtabb volt, mint
                  háromnapi tivornya után és hosszu gondolkozás után igy beszélt:
            </p>
				<p>
               - Politikai pályámnak vége. Én oda többé nem megyek, ahol Ladnai Benő
                  van.
            </p>
			</div>
			<div type="chapter">
				<head>
               Másik pálya.
            </head>
				<p>
               Azt hitte először, hogy valami kóros közömbösség vesz rajta erőt;
                  azonban a bátorság, a melylyel a halálthozó csövet elforditá magától, késztette
                  tovább küzdeni, uj pályát választani, más téren müködni és boldogulni, vagy
                  elbukni.
            </p>
				<p>
               Egészen ujjá változott. Uj életre vágyott. Erős munkát, tiszta utakat
                  remélt; érezte a szerelmet szivében, a mely kitörni készült.
            </p>
				<p>
               Apját ugy tekintette, mint egy élő könyvet, melynek lapjain csak
                  igazságok találhatók és elhatározta, hogy nem megy elébe, mig az méltónak nem
                  találja arra, hogy haza hivja.
            </p>
				<p>
               Hogy mi legyen az uj pálya, ezt még nem találta meg. Gondolkozását
                  cselédje zavarta fel. Egy levelet hozott, melyből ezt olvasá: „Kérlek, jőjj fel
                  azonnal a miniszteriumba.”
            </p>
				<p>
               A pénzügyminiszter irta a levelet. Éppen jókor, legalább egy kellemes
                  órát eltölt nála a nehéz órák után.
            </p>
				<p>
               A pénzügyminiszter barátsággal fogadta.
            </p>
				<p>
               - Barátom, mondotta, te egy igen hasznos szolgálatot tehetnél
                  mindnyájunknak. Az állam megköszönné szivességed.
            </p>
				<p>
               - Rendelkezzél velem, kegyelmes uram, ha a köznek szolgálhatok,
                  örömmel.
            </p>
				<p>
               - Ugy tudom, te mérnök vagy és azt állitják rólad: hogy jeles
                  bányamérnök.
            </p>
				<p>
               - Tanulmányoztam a bányákat is.
            </p>
				<p>
               - Elég ez nekem. Aranybányáink a felvidéken alig hozzák meg a
                  költséget. Aranyat csak porszemekben találnak: munkálkodunk, tervezgetünk, hogy
                  bővebben legyen nemes érczünk. Arra kérlek, menj el Körmöczbányára, tanulmányozd
                  az ottani állapotokat, azután közöld velem terveidet érvényesités végett.
            </p>
				<p>
               Porsovainak soha jobb alkalommal nem tehetett volna senki ilyen
                  ajánlatot. Erre volt neki éppen szüksége. Mig küldetését befejezi, megtalálja
                  valószinüleg uj pályáját is. Elfogadta a megbizást, harmadnapra már Körmöczbányán
                  volt.
            </p>
				<p>
               A bányaigazgatóság szolgálatkészen fogadta s rendelkezésére bocsátott
                  minden bányatörténeti adatot, melyet századok óta pontosan feljegyeztek a
                  bánya-levéltár naplóiban.
            </p>
				<p>
               Midőn ezeket áttanulmányozta, meglátta belőle, hogy a
                  nemesfém-termelés hová hanyatlott.
            </p>
				<p>
               A hegyek méhe pedig itt szinültig van aranynyal, csakhogy szüken
                  adja.
            </p>
				<p>
               A bányamérnökök már a század elején tisztában voltak azzal, hogy az
                  arany bő fészke a bányák aljában van. Hogyan menjenek oda? Azzal is tisztában
                  voltak. A legalsó tárnát kellett volna lemélyiteni, vagy területében nagyobbitani.
                  Igen, de a legalsó tárna tele volt vizzel. A bányának minden aknája, minden
                  tárnája: a felső tárna, a közép tárna, az alsó tárna mind vizes volt és a három
                  tárna ágyából a viz minden éjjel a legalsó tárna teknőjébe szivárgott s elapadt
                  este annyira, hogy alig volt benne három méter vastag viz s minden reggel kiáradt
                  annyira, hogy oda leszállani nem lehetett.
            </p>
				<p>
               És milyen vize volt a tárnának! Ha vasat érintettek vele, az olyanná
                  lett, mintha be lenne aranyozva, a bőrkötény, a ruha, ha hozzá ért, mind ragyogó
                  szint nyert, mig levegőre nem jutott.
            </p>
				<p>
               De akkor szétmállasztotta a ruhát, zsémb-ereket hasgatott a vason; ha
                  valaki kezefejét belemosta, körme megvastagodott s mézgalágyságura vált.
            </p>
				<p>
               A legalsó tárnához nem is tudtak volna munkást kapni semmi áron.
                  „Ördög fürdő”-jének nevezték a bányászok. Ha valaki munkaközben róla beszélt,
                  minden munkás keresztet vetett, s utána rebegte az egyszerü, rövid
                  bányászimát:
            </p>
				<p>
               - Jó szerencsét!
            </p>
				<p>
               Vasárnap délutánonkint, összegyültek a bányászok, a falu szélén
                  beszélgetni, ahol nem egy öreg bányász akadt, ki magát az ördögöt is látta a
                  legalsó tárnában. Legendák füződtek az ilyen látományokhoz.
            </p>
				<p>
               Egy az is: hogy a bányászok azóta savanyukáposztaevők, mióta az ördög
                  elfoglalta fürdőnek a legalsó tárnát.
            </p>
				<p>
               A bányamérnökök azonban sohasem voltak savanyu-káposztaevők, nekik
                  tellett más fajta eledelekre is, azonkivül eléggé bővelkedtek a bányamérnöki
                  tudományokban.
            </p>
				<p>
               A legalsó tárna vizét vegyelemezték s megállapitották annak
                  marósavtartalmát. Már a mult század utolján megmondta egy öreg bányamérnök, hogy a
                  legalsó tárna vizét vagy ki kell szivattyuzni, vagy pedig utat kell nyitni, ahol
                  kiömöljék a bányából.
            </p>
				<p>
               Az öreg e felfedezése után nemsokára meghalt.
            </p>
				<p>
               De a gondolat élt. Felutazott az ország minisztereihez s mindenütt
                  elismerték, hogy e gondolatban van az Ördögfürdő ellenszere; de kiszivattyuzni nem
                  lehet. Ki tudja, honnan veszi ez a tóforma tárna főtáplálékát, mely megsemmisit
                  mindent, a mi hozzá ér.
            </p>
				<p>
               A magas miniszteriumokban aztán a kiszivattyuzásról nem is
                  gondolkoztak komolyan tovább. A miniszteri bölcsességnek egy másik tárnát
                  kerestek, az ország lakosait, hol a szivattyu akadály nélkül müködött.
            </p>
				<p>
               De a bányamérnököket nem hagyta nyugodni az öreg mérnök gondolata.
                  Csaknem egy századdal később, végre rájött egy másik mérnök, hogy le kell
                  ereszteni a Garam folyóba az Ördögfürdőt.
            </p>
				<p>
               A többi mérnökök glóriát kiáltottak e felfedezésre. Erre nem is
                  gondoltak. A terv világos és kivihető. A Garam régi folyó, azt nem eszi meg az
                  Ördögfürdő vize. A Garam szine a legalsó tárna fenekénél lejebb van husz méterrel.
                  Ott folyik a Kiria-völgyben, ott kell kiereszteni. „Micsoda felfedezés ez!” -
                  kiabálták. „Érdemjelet kapsz!”... „Az öreg mérnök kérvényezni fogja részedre a
                  menyországi külön nyaralót.”... „Angyalok fognak összecsókolni, ha feljutsz,
                  amiért annyi szegény bányásznak jobb keresetet szereztél.”
            </p>
				<p>
               Mikor aztán fölocsudtak az örömmámorból és biztos irónjukkal végig
                  vezették a vonalat az Ördögfürdőtől a Garamig, akkor látták, hogy a Garam két
                  kilométernyire fordul legközelebb a hegy tövéhez.
            </p>
				<p>
               A Kiria-völgy csakugyan annyival van lejebb, de az a két kilométer
                  hosszu gyomor, mely az Ördögfürdőtől odáig tart, kemény trachit, annak átvájására
                  rengeteg pénz és több esztendő kell.
            </p>
				<p>
               Szóródott a guny bőségesen a szegény felfedező fejére. Egyik
                  jóakarója igy mentette a többiek előtt:
            </p>
				<p>
               - A felfedezőnek igaza van. Ez is egy gondolat s nem az ő hibája,
                  hogy kutató mámorában czukros lepénynek képzelte a hegyet, mit a felvidéki tótok
                  kirágnak a Garamig, ott nagyot isznak rá.
            </p>
				<p>
               A felfedező nem sokáig állotta a gunyt. Áttétette magát Selmeczre,
                  megszabadult a csufolódóktól.
            </p>
				<p>
               Porsovai Károlynak is elmondták ezeket az eseteket, és ő, a mint
                  jobban-jobban beleismerkedett a bányaügyekbe, s látta, hogy ott minden akként
                  megy, mint a hogy azt a legtanultabb szakemberek vezethetik, a pénzügyminiszter
                  czélját az ő kiküldetése felől nem tartotta egyébnek, mint egy felülvizsgálásnak a
                  bányakezelés felől.
            </p>
				<p>
               Ha az volt a czélja, hogy magának helyes jelentést téttet a bánya
                  állapotáról, semmi egyéb: ő egy pár nap mulva jelentésével már készen lesz.
            </p>
			</div>
			<div type="chapter">
				<head>
               Kuli János.
            </head>
				<p>
               Körmöczbányai tartózkodását apja tudatta Malcsákékkal is. Malcsákné
                  levelet irt hozzá. A levélben hosszan és sokszor kéri, tudakozódjék elveszett
                  testvére után, ha neki sikerülne valamit megtudni felőle.
            </p>
				<p>
               A bánya áttanulmányozása mellett ezzel is foglalkozott. A hatóság jól
                  ösmerte ezt az ügyet. Midőn Porsovai Ádám először felköltötte az érdeklődést
                  iránta, akkor meginditották a kutatást. Később Malcsákék is folytatták, minden
                  évben többször eljöttek Körmöczbányára, sőt leányukat is itt iskoláztatták egy
                  ideig; de még valószinü nyomra sem akadtak soha.
            </p>
				<p>
               Porsovai Károly sem volt szerencsésebb, Malcsákné hozzá intézett
                  levelében tudatta vele az öreg ur örömét, hogy komolyabb munkához fogott, minek
                  folytán azon feltett szándéka, hogy ott hagyja képviselői állását, csak
                  megerősödött benne. Beáll bányamérnöknek, vagy egy nagyobb gyárat épit ő is a
                  felvidéken. Itt beszéd helyett közvetetlen hasznot tehet nemzetének s jobb létet
                  biztosithat a vidék munkás lakosainak.
            </p>
				<p>
               Körmöczbányán mindennap ajtaja előtt találta a hülyét, kivel már
                  találkozott, a kiről álmodott is azon a lázas éjszakán.
            </p>
				<p>
               Ha valamerre távozott, ez ember kisérte távolból. Később megszokta,
                  beszédbe eredt vele, ami igen nehéz volt; mert a hülye dadogott, csak rövid,
                  szakgatott mondatokban tudott beszélni. Egyszer behivta szobájába s megigérte a
                  hülyének, hogy a bányába is elkisérheti, mivel azt elutazása előtt még egyszer,
                  minden részében megvizsgálja.
            </p>
				<p>
               Azt hitte, e hülyének olyat mutat meg a bányával, a mit az sohasem
                  látott. Itt is tévedett, különös teremtés volt ez a hülye ember.
            </p>
				<p>
               Jól hallott, és ugy látott a sötétben, mint más a napvilágnál. Szemei
                  nem ismerték a sötétséget; agya nem ismerte a világosságot.
            </p>
				<p>
               Azt senkisem tudta, hogy került Körmöczre. Azt hitték, valami bányász
                  gyermeke lehetett, bár mindig magyarul beszélt, holott a bányászok nem igen tudtak
                  magyarul.
            </p>
				<p>
               Nem bántotta soha senki, iszonyu erejétől inkább féltek. A kocsis,
                  aki felé vágott, nem ismerte meg, különben nem merte volna megütni. Az emberek
                  társaságát kerülte. Legnagyobb öröme az volt, ha az iskolába járó gyermekekkel
                  játszhatott és széles hátára vehette valamelyiket.
            </p>
				<p>
               Nem kért senkitől semmit, még enni valót sem. Azt tartották róla,
                  hogy nem eszik; teste pedig jó táplálkozásra vallott.
            </p>
				<p>
               Azt sem tudták, hol lakik, van-e lakása?
            </p>
				<p>
               Nem járt sehová. Lakott több helyen s lakását tetszése szerint
                  változtatta.
            </p>
				<p>
               A fogadós már mondta nevét: Kuli Jánosnak hivták.
            </p>
				<p>
               Kuli János a város denevére volt. A háztetőkön járkált; a házak falán
                  ugy mászott éjjelenként, mint hernyó a gyümölcsfák ágain.
            </p>
				<p>
               Mit Isten elvett ez ember elméjéből, a testnek adta meg és a test
                  ügyessége pótolt nála mindent.
            </p>
				<p>
               Örülni tudott. Dalolgatott az utczákon s egyszer megpróbálta a
                  fütyölést is; vastag ajkai azonban nem csucsorodtak össze, a mi igen
                  elszomoritotta.
            </p>
				<p>
               Később egy hosszabb fajta fenyőfa-furulyát keritett. Szájához vette,
                  belefujt; a furulya szólott és a hülye lassankint megtanulta fujni a
                  furulyát.
            </p>
				<p>
               Sohasem vált meg attól többé, ott hordozta kötél-övében.
            </p>
				<p>
               A denevérekkel együtt járt a tornyokban, a templomok padlásain: a
                  patkányoknál is jobban ösmerte a bányát, a város alá vésett lyukakat s ez
                  utvesztők előtte ösmertek valának, mint a póknak a hálója.
            </p>
				<p>
               Minden házba, minden pinczébe eljutott ezen az uton. Onnan szedte
                  élelmét s mivel a hülyék a legnagyobb evők: hust evett mindig s bort ivott. Étkező
                  teremül a főtér emlitett buborékját használta.
            </p>
				<p>
               A lyukakba négykézláb járt, jobban mondva, futott. Az egykori „házi
                  tárnák” aljában patakok képződtek, melyek a buborék közepén levő tóba folytak le.
                  Kuli Jánost ez legkevésbbé se zavarta futásában, széles tenyereivel szétcsapta a
                  vizet. A locsogás tetszett neki, itt is dalolgatott és gyönyörködött ijesztő
                  hangjában, mely sokszorosan visszhangzott.
            </p>
				<p>
               Mikor furulyálni akart, azonnal leszökött a lyukakhoz. A hülyének
                  otromba kaczagásából ilyenkor nagy boldogság szólt. Sivalkodott örömében,
                  kéjelgett tudományában, mely a furulya hangjában szól hozzá.
            </p>
				<p>
               A lyukak, a furulya hangjára különféle hajlásu viszhangokat vertek
                  fel: egyik sikkongott, a másik sipolt, a harmadik bugott mint a templom orgonája;
                  a negyedik dörgött, csattogott mint az esőt szóró fellegek.
            </p>
				<p>
               E hangok változatos egybeolvadásánál élvezte Kuli János a szépet és
                  sötét agyába világosság hatolt. A világosság, e béna lélekben is a szeretet volt.
                  Annyi szeretet, annyi világosság, ami egy furulyaszóban és a viszhangok dallamába
                  fér.
            </p>
				<p>
               Ez ocsmány test sátorában jó sziv ringatta az élet tüzét. A mivel
                  táplálkozott, azt a máséból azért vette, mert nem ismerte az enyim, tiéd
                  fogalmát.
            </p>
				<p>
               Jóságáról röviden egy esetet emlitünk fel.
            </p>
				<p>
               Egy bányász, a savanyukáposztalé-ivók közül, a város bányájának egyik
                  tárnájában dolgozott egyedül. Ez ág, fülke, vagy lyuk: az övé volt. Abban
                  dolgozott éveken keresztül, félmeztelen testtel, ahogy az aranybányászok
                  dolgoznak. A kemény trachit és üvegkristály szilánkja sokszor husába pattogott,
                  husából piros vérkönyek szivárogtak ki. Talpán a bányász kalapógyi sáros volt a
                  bányaviz szennyes iszapjától és vörös a rácsorgó vértől.
            </p>
				<p>
               Végre gazdag eret talált. Fészket vájt a robbanó anyagnak. Ösmerte a
                  kőzetet, a megtalált aranyerek gazdagságát, mint vadászeb a vadak nyomait.
            </p>
				<p>
               Kanóczát beillesztette a fészekbe. A kanócz volt-e rossz? A bányász
                  volt-e az örömlázban késedelmes? A fészek robbant s a bányász mellét egy sulyos
                  sziklaforgács zuzta szét.
            </p>
				<p>
               Az esetnek hire futott. A nép összecsődült a bányaház előtt s midőn a
                  bányászt házához szállitották: feleségének jajjai, a gyerekek sirása közé vegyült
                  Kuli János szomoru óbégatása.
            </p>
				<p>
               Vigasztalni akarta őket.
            </p>
				<p>
               A kunyhó körül sokan voltak, azok elkergették.
            </p>
				<p>
               De a kunyhó körül sokáig ólálkodott. Egy izben nem volt otthon az
                  özvegy asszony, beosont a kunyhóba. Szétnézett odabent. Mire volt kiváncsi?
                  Kenyeret, hust keresett, s megtalálta a hordó káposztát.
            </p>
				<p>
               Piszkos tenyerével meritett a hordó levéből és behörpenté.
            </p>
				<p>
               Csunya ábrázata iszonyuan eltorzult az élvezet után. Tüszkölt,
                  köpködött. Dühös lett. Bizonyosan azt hitte, a hordóban bor van. Megfogta a hordót
                  s feldöntötte.
            </p>
				<p>
               Az özvegy késő este tért haza kunyhójába. Sirásra fakadt, midőn
                  meglátta élelmének maradványait a földön.
            </p>
				<p>
               Bánatosan feküdt kemény ágyára, s csak akkor riadt fel, midőn az
                  ajtót valaki durván berugta.
            </p>
				<p>
               Mécset gyujtott. A kunyhó közepén két oldal szalonnát látott ledobva,
                  a földön egy marék szinarany-gölöncsért szedett össze.
            </p>
				<p>
               - Az Isten nem akarja, hogy éhezzem és a bányák angyalával küldte az
                  ajándékot - rebegék fonnyadt ajkai.
            </p>
				<p>
               A mécs kialudt. A hold bevilágitott a kicsiny ablakon. Az asszony
                  letérdelve imádkozott és a mély csendben, mely az éjszakákon fekszik, egy rut
                  ember nézett be a holdsugárral együtt az ablakon. Azt hitte, az asszony most ő
                  hozzá beszél és tenyerére hajolva, elvágtatott az ablak alól.
            </p>
			</div>
			<div type="chapter">
				<head>
               A Fokoru.
            </head>
				<p>
               Porsovai Károly egészen ujat, meglepőt vélt Kuli Jánosnak mutatni a
                  bányával, ezért hivta le magával.
            </p>
				<p>
               A béka repülni akarta tanitani az ölyüt. Mert Kuli Jánosnak a föld
                  alatt volt a légtengere, csakhogy azt senkisem tudta, senkisem sejtette.
            </p>
				<p>
               Porsovai Károly látta a készet, a nyitottat, de nem látta az egészet,
                  ami nem volt még felnyitva.
            </p>
				<p>
               - Lejösz a bányába velem, János? - kérdé tőle.
            </p>
				<p>
               A dadogó Kuli János ilyenformán felelt.
            </p>
				<p>
               - L - - e - - m - - e - - gy - - e - - k.
            </p>
				<p>
               - Nem ijedsz meg?
            </p>
				<p>
               - M - - i - - a - - z?
            </p>
				<p>
               Az asztalon ki volt teritve a bánya térképe, a bánya keresztmetszetét
                  vizsgálta Porsovai Károly, midőn Kuli Jánost behivatta az utczáról. A térképen
                  vörös vonallal volt kijegyezve a tervező öreg mérnök lejtmérése, az Ördögfürdőtől
                  a Garamig.
            </p>
				<p>
               - Ez a Garam itt, János - mondá Porsovai - ez meg az Ördögfürdő.
            </p>
				<p>
               Kuli János nevetett.
            </p>
				<p>
               - Mit nevetsz?
            </p>
				<p>
               - N - e - m - a - z - a - z.
            </p>
				<p>
               - Hát micsoda?
            </p>
				<p>
               - P - a - p - i - r - o - s.
            </p>
				<p>
               Most már Porsovai nevetett.
            </p>
				<p>
               - Az Ördögfürdő vizét, ha a Garamba leeresztenék, ott lenne a sok
                  arany, János.
            </p>
				<p>
               Ez a párbeszéd nem volt egyéb Porsovai részéről enyelgésnél. Látta a
                  hozzá vonzódó hülyét s nem kergette el magától.
            </p>
				<p>
               Párbeszédökből ezután elhagyjuk Kuli János dadogását, ki hüségesen
                  követte Porsovait a bányaházig. Hanem a bányaháznál elszaladt tőle, és Porsovai
                  Károly magában szállott le az aknába.
            </p>
				<p>
               - Nem mer lejönni, szegény János, - gondolá.
            </p>
				<p>
               A bányászok már ösmerték, minden bányász, akivel találkozott,
                  alázatosan köszöntötte:
            </p>
				<p>
               - Jó szerencsét!
            </p>
				<p>
               Leült egy csillére s elgondolkozott. A viz suhogva folyt a csillék
                  alatt. A vizcseppek kotyogása, az öklöcsök koppanása, e másként néma sirboltban,
                  hol csupán az emberek élnek, feje fölött egy óriás hegy a maga rettentő sulyával,
                  igen alkalmas hely volt a gondolkodásra, mit a bányászok betegrezgésü hangja
                  zavart néha, midőn mondák: - Jó szerencsét!
            </p>
				<p>
               A bányavirágok ragyogtak, az aranyporszemek pislogtak a tárna
                  oldalán. A tárnapalláson a nyirkos levegő a vizpárákból képleteket idomitott:
                  nyálkás, enyvszerü, hideg kolonczok lógtak alá, mint letépett pókhálók.
            </p>
				<p>
               A fénylő szüzarany házának rossz levegőjét szivta verejtékesen az
                  ember.
            </p>
				<p>
               Porsovai Károly megindult az alsó tárnák felé, meglátogatni még
                  egyszer az Ördögfürdőt.
            </p>
				<p>
               Kuli János, midőn elvált tőle, elfutott a hegynek tulsó
                  oldalára.
            </p>
				<p>
               A hegyoldalon bükkfák, somcserjék tenyésztek. A somkórók között egy
                  bokor tövénél szük lyukba bujt, melynek szája összelapult tölcsérhez hasonlitott.
                  Bebujt a tölcsér szájába, sokáig futott repedésforma, sokfelé hajló s görbülő
                  utján, hol fel, hol le, de mindig haladva, mig egy tárnából lámpa világitott felé.
                  Egyenesen lefelé tartott s végre ott látjuk guggolva, az alsó tárna akna
                  tövénél.
            </p>
				<p>
               Nyelvével körültörölte vastag ajkait, figyelt. Megrázta nagy fejét,
                  ami nála annyit jelentett, hogy nincs megelégedve valamivel. Könyökét térdeire,
                  két nagy tenyerét álla alá téve ült, mozdulatlanul. Szomorkodott, és ő is
                  gondolkodott.
            </p>
				<p>
               E mozdulatlan állapotában ásitozott, mint hal a levegő után a folyó
                  tükrén. Ez volt nála jele annak, ha valamit kicsinyelt.
            </p>
				<p>
               Az aknán a bányatóra, az Ördögfürdőre fujt a szél, suhogva, morogva,
                  mint mikor ablakunkat veri az őszi eső.
            </p>
				<p>
               Kuli János odakiáltott a szélnek:
            </p>
				<p>
               - Buh!
            </p>
				<p>
               Porsovai Károly csodálkozva nézett reá, midőn odaért.
            </p>
				<p>
               - Hát ismered az Ördögfürdőt, János?
            </p>
				<p>
               Kuli János a fejével intett.
            </p>
				<p>
               - Akkor te sokat tudhatsz?
            </p>
				<p>
               - Sokat.
            </p>
				<p>
               - Hát az Ördögfürdőt nem tudnád innen kiereszteni?
            </p>
				<p>
               - Ereszd ki magad.
            </p>
				<p>
               - Hol?
            </p>
				<p>
               - A Fokorun.
            </p>
				<p>
               Porsovai Károly jól tudta, hogy a Fokoru annak a hegynek neve,
                  melyben a bánya van. Semmi fontosságot nem tulajdonitott Kuli János szavainak,
                  csupa kedvtelésből beszélt vele.
            </p>
				<p>
               - A Fokorun nem lehet.
            </p>
				<p>
               - Ki lehet.
            </p>
				<p>
               - Nincs rajta más nyilás, mint a bánya száda.
            </p>
				<p>
               - Van.
            </p>
				<p>
               - Hol?
            </p>
				<p>
               - Itt.
            </p>
				<p>
               - Nagy?
            </p>
				<p>
               - A viz kifér rajta.
            </p>
				<p>
               - Meg tudnád mutatni?
            </p>
				<p>
               - Meg.
            </p>
				<p>
               - Hivjuk elő a bányamestert.
            </p>
				<p>
               - Akkor nem mutatom meg.
            </p>
				<p>
               - Miért?
            </p>
				<p>
               - Mert csak te vagy jó ember.
            </p>
				<p>
               - Milyen távolságra van a nyilás?
            </p>
				<p>
               - Átmegyek rajta és visszajövök.
            </p>
				<p>
               - Hát menj.
            </p>
				<p>
               Kuli János eltünt az Ördögfürdő alsó végében.
            </p>
				<p>
               - Ez érdekes - mormolá Porsovai Károly. - Valósággal kiváncsivá tesz
                  ez a csudálatos ember, aki hülye, de azért ugy látszik, ismeretlen aknáknak is
                  alapos ismerője.
            </p>
				<p>
               Felpiszkálta tollkésével bányamécsének kanóczát, megnézte óráján,
                  mikor távozott el Kuli János.
            </p>
				<p>
               Várt egy órát, Kuli János nem érkezett vissza. Felcsigázott
                  kiváncsisága mulni kezdett a várakozásban. Már indulni akart, midőn a hülye végre
                  megjött. Az utra e szerint csaknem ötnegyed óra volt szükséges.
            </p>
				<p>
               Porsovai Károly meg akart győződni teljesen az ösmeretlen utról s azt
                  mondta a hülyének:
            </p>
				<p>
               - Estére elmegyünk oda, ahonnan most vissza jöttél, elvezetsz
                  oda?
            </p>
				<p>
               - El.
            </p>
				<p>
               - Feljösz velem?
            </p>
				<p>
               - Nem.
            </p>
				<p>
               Otthagyta Kuli Jánost, akiről most már tudta, hogy más uton is ki tud
                  menni a bányából.
            </p>
				<p>
               A bányaigazgatósághoz menve, összehivta tanácskozásra a
                  bányatiszteket.
            </p>
				<p>
               - Egy pár nap mulva eltávozom, - szólalt fel a tanácskozáson, -
                  jelentésemet megteszem az ügyes vezetésről, azonban meg kell önöktől kérdeznem:
                  nem tudnak, nem sejtenek, nem hallottak-e olyan utról vagy aknáról valamit, amely
                  az ösmert aknán kivül a bányából kivezethet?
            </p>
				<p>
               Arról senkisem tudott semmit.
            </p>
				<p>
               Az egész hegy kőzetösszetételeit meg tudták mondani, mily nemekből
                  áll, mily kőnemek jöhetnek elő ujabb tárnák nyitásával. A hosszu tapasztalat, a
                  bányanaplók erre nézve alapos utbaigazitást adtak.
            </p>
				<p>
               Midőn a tanácskozók szétoszlottak, Porsovai Károly annyit jegyzett
                  meg egy ott maradt bányamérnöknek:
            </p>
				<p>
               - A tapasztalat a multról szól. A számitás ilyen esetben sejtelem. A
                  jövőbe senki nem lát be, a hegyek belsejébe sem, mig azok nyitva nincsenek.
            </p>
				<p>
               Az este Kuli János kiséretében Porsovai ott volt a Fokoru somkórói
                  között.
            </p>
				<p>
               A legkiválóbb bányalámpát kötötte övére, s a lámpa izzó tüze, hosszu
                  sugarakat szórt előttük.
            </p>
				<p>
               Kuli Jánosnak nem kellett lámpás, leereszkedett az üregbe előre.
                  Porsovai Károlyt most már meglepte az ut, amely nem volt egyéb, mint a hegynek
                  magasról lefelé terjedő repedése.
            </p>
				<p>
               A repedés sokhelyt oly szükké vált, hogy féloldalt kellett menniök.
                  Másutt bő horpadások voltak a repedés oldalaiban s ezek a száraz kutak
                  folytatólagos csatornával birtak. A kőzet csaknem mindenütt zord, sötét szinekben
                  feküdt s itt-ott erek vonultak el benne. Az arany és elválhatatlan társa: a pirit,
                  keskeny tellérekben kigyóztak.
            </p>
				<p>
               Megállapitotta, hogy a hegy tövétől számitva már huszonöt méternyi
                  távolságra, a repedés alja vizszintes vonalban fut a völgy fenekével.
            </p>
				<p>
               Hogy mi összefüggésben van a bánya legalsóbb tárnájával, azt még nem
                  állapithatta meg.
            </p>
				<p>
               De még lejebb hatoltak. Az Ördögfürdő alja magasabban volt már, mint
                  ahol állottak és Kuli János e ponton egy sötét alagutba mutatott.
            </p>
				<p>
               - Mi ez? - kérdé tőle.
            </p>
				<p>
               - Lyuk.
            </p>
				<p>
               - Hová vezet?
            </p>
				<p>
               - A Garamra.
            </p>
				<p>
               - Van ott nyilása?
            </p>
				<p>
               - Nincs.
            </p>
				<p>
               - Átmehetünk?
            </p>
				<p>
               - Át.
            </p>
				<p>
               Megindultak az alagutban. Ez már valóságos kinos utja lett Porsovai
                  Károlynak. Többször perczekig kellett fekve haladni, a levegő élvezhetőségéből azt
                  következtette, hogy az alagutnak a szabad levegőre nyilásai vannak.
            </p>
				<p>
               Midőn az alagut végére értek, tompa zugást hallott.
            </p>
				<p>
               - Mi zug? - szólitá meg Kuli Jánost.
            </p>
				<p>
               - A Garam.
            </p>
			</div>
			<div type="chapter">
				<head>
               Ismeretlen gátak.
            </head>
				<p>
               A Garam ott volt előttük, talán husz méternyire. Az alagut itt
                  bevégződött, de sok apróbb ér vonult el tovább, előre, a Garam ágya felé.
            </p>
				<p>
               Porsovai Károly vizsgálódni kezdett s rájött, miért van itt vége az
                  alagutnak.
            </p>
				<p>
               Az alagut nem volt egyéb, mint egy tekervényes föveny-ér, amely
                  mindenütt akad a kőzet képletei között.
            </p>
				<p>
               Az őstermészet maga alkotta igy. Összetóduló cseppjei a kőzeteknek,
                  talán évezredek előtt, megtalálták a fövény-eret s apránkint kimosták.
            </p>
				<p>
               Hogy a Garamig már nem tudta kimosni, annak oka, az előtte álló
                  kemény trachit volt, amely azonban függőleges nyilásain utat adott az alagut
                  vizének.
            </p>
				<p>
               A mult században élt öreg mérnöknek, a kigunyolt elődnek, midőn az
                  Ördögfürdő vizét a Garamba akarta leereszteni, lehet, hogy ösztöne sugta meg ez
                  alagut létezését és ez adta a gondolatot agyába.
            </p>
				<p>
               Porsovai Károly ott állott a Kiria-völgy fensikja alatt. Közel hozzá
                  a Garam kék vize locsogott. Neki adatott a dicsőség, hogy lehetővé tegye a bányák
                  nagyobb számu aknázását; ő lesz az, aki a környékbeli dolgos népnek foglalkozást,
                  megélhetést nyujt az Ördögfürdő vizének leeresztésével; talán neki köszönhetik
                  majd, ha a fényes ércz kutatói, a savanyukáposztalé mellé, hust főzhetnek a
                  fazékban.
            </p>
				<p>
               Tisztában volt felfedezésének nagyságával és ugy, mint soha életében
                  senkit, áradozó gyönyörüséggel szemlélte az előtte álló Kuli Jánosnak borzas nagy
                  fejét.
            </p>
				<p>
               Mert Kuli Jánosnak nem számitott semmit, a világnak minden kincse
                  sem. Csak az az ember tudhatta e földalatti lyukak létezését, ki ott élt
                  legtöbbet, azok lakója volt. - Milyen különös, milyen keserü állapot - gondolta
                  Porsovai Károly - ez ma millióknak az áradatát nyitotta meg és azt sem értené meg,
                  ha annyit mondanának neki: köszönöm.
            </p>
				<p>
               Örömében Kuli János vállára ütött tenyerével.
            </p>
				<p>
               - Menjünk, János, az Ördögfürdőhöz!
            </p>
				<p>
               Kuli János ujra fölvette a vezető szerepét. A Kiria-völgyet elhagyták
                  s visszatértek a Fokoru hasadékába, ahol ismét egy másik gát állott elébük.
            </p>
				<p>
               - Mesze van ide még az Ördögfürdő, János?
            </p>
				<p>
               - Közel van.
            </p>
				<p>
               Ez a gát, az a sajátságos, körmöczi puha trachit volt, amely a
                  földszinére hozva, elveszti üveges kőkeménységét.
            </p>
				<p>
               Porsovai Károly zsebkönyvébe jegyezte ezt a gátat is s
                  megállapitotta, hogy ez tartja fenn a legalsó tárna vizét. Ha most már ezt és a
                  kiria-völgyi gátat eltávolitja utjából, az aranybánya vizkérdése végleg meg lesz
                  oldva; a gátakat pedig a bányászok szétrombolják két hónap alatt.
            </p>
				<p>
               - Menjünk át!
            </p>
				<p>
               Kuli János fölmászott a gátra, Porsovai Károly követte.
            </p>
				<p>
               A gát tetején annyi nyilás volt, hogy csak kuszva, meglapulva fértek
                  el, bár a nyilás itt szélesedett ki legjobban. Közepén tölcsére volt a gátnak.
                  Kuli János egyszer csak tompa esést hallott maga után, s hogy visszanézett, akkor
                  látta meg kisérőjének a mélységbe zuhanását.
            </p>
				<p>
               Ez a tölcsér nem volt egyéb, mint az Ördögfürdő vizének a szája. Egy
                  barlang jó levegő nélkül, egy dohos lyuk, a melynek büze bárkit is elszéditett
                  volna Kuli Jánoson kivül, ki hozzá szokott az effélékhez és akinek nem jutott
                  eszébe, figyelmeztetni kisérőjét a veszedelemre. Mit tudta, hogy amit ő
                  megszokott, az másnak árthat.
            </p>
				<p>
               Utána vetette magát. Pár percz mulva felhozta magával az elaléltat,
                  kinek lámpája is összetört a sötétben.
            </p>
				<p>
               A tölcsér bóditó párolgása kifelé áradt a hasadékokon s szétterülve,
                  korántsem volt olyan veszedelmes, mint közvetlen hatásában.
            </p>
				<p>
               Porsovai Károly vérzett a karczolásoktól, melyeket esésében a hegyes
                  kövektől szenvedett a fején.
            </p>
				<p>
               Kuli János átölelte s rohant vele a legalsó tárnába onnan fel a
                  bánya-tárnákhoz. Az út hosszu volt, de gyorsan haladt. A bánya néptelen az
                  éjszakákon, Kuli János a „gyalogut” felé tért. A csillék ki voltak rakva az utból,
                  a gyalogjáró létráján felmászott s terhével belépett az aknaházba.
            </p>
				<p>
               Az akna-ház ajtója be volt zárva. A bányaőr a földön aludt, mellette
                  töltött puska, égő lámpa.
            </p>
				<p>
               Kuli János kilépett az ajtón s letette Porsovai Károlyt a friss
                  levegőn, majd hirtelen otthagyta és szükölt, nyöszörgött, a mi nála a legnagyobb
                  fájdalom kitörése volt.
            </p>
				<p>
               Különös felindulásának oka pedig semmi egyéb, mint az; hogy utjában
                  elveszitette furulyáját.
            </p>
				<p>
               Nem sokáig habozott, visszaszökött az aknalyukba. Az őr, a zár
                  nyikorgására nem ébredt fel, de Kuli János sulyos lépéseire már talpra ugrott s
                  felkapva puskáját, félelmes borzadálylyal az akna-lyukra nézett, honnan tompa
                  dübörgés hallatszott.
            </p>
				<p>
               Kuli János megtalálta furulyáját az akna fenekén. Valamelyik létrafog
                  rántotta ki övéből. Örömében hangos dünnyögéssel rohant fölfelé.
            </p>
				<p>
               Az aknából rémesen hangzó lármára az őr megdermedve állt. A félelem
                  verejtéke leszögezte s meglátva az ijesztő alakot, mintha villám sujtotta volna
                  meg, eldőlt.
            </p>
				<p>
               Kuli János keresztül ugrott rajta, Porsovai Károlyhoz rohant.
            </p>
				<p>
               A holtra ijedt bányaőrt ott találták másnap reggel a bányászok. Három
                  napig nem szólt. Csak néha kiáltotta:
            </p>
				<p>
               - A bányarém!
            </p>
				<p>
               Sohasem ment többé a bányába. A bányászok, megtudva a beteg ijedtsége
                  okát, félénken suttogták egymásnak:
            </p>
				<p>
               - Valaki elfelejtette a köszöntést: Jó szerencsét!
            </p>
				<p>
               Porsovai Károly is hat napig nyomta az ágyat s ott maradt
                  Körmöczbányán, mig teljesen elkészitette a tervet, a bányaviz eltávolitására.
            </p>
				<p>
               Szerencsés kutatását nem beszélte el senkinek, de a bánya-mérnökök,
                  akik adatokkal szolgáltak az alagut készitésének költségeihez, most már titokban,
                  az ő törekvésén is mosolyogtak.
            </p>
				<p>
               - Az öreg mérnök nyavalyája ragadós.
            </p>
				<p>
               - A képviselő-mérnökök ezután hozzánk járnak terveket csinálni.
            </p>
				<p>
               - Ki tudja? - mondotta a harmadik, - a pénzügyminiszternek sok
                  feleslege lehet, megkezdeti az alagut készitését, Porsovait kinevezteti királyi
                  biztosnak. E munkátlan fiataloknak, ha politikai pályára lépnek, ez a legfőbb
                  vágyuk.
            </p>
				<p>
               Porsovai Károly nem hallotta ez itélkezéseket, szivesen bucsuzott el
                  mindenkitől.
            </p>
				<p>
               Kuli Jánosnak azt mondta:
            </p>
				<p>
               - Elviszlek apámhoz, János, ott jó módban élsz, eljösz-e?
            </p>
				<p>
               - Ha te is ott lakol - volt a János felelete.
            </p>
			</div>
			<div type="chapter">
				<head>
               Porsovai Ádám fizet.
            </head>
				<p>
               Körmöczbányáról megirta apjának, küldetése szerencsés sikerültét a
                  nem is sejtett alagutról.
            </p>
				<p>
               Ez volt első levele ahhoz, mióta képviselő lett. A levélben hosszan,
                  kimeritően leirta az alagut előnyét, a nagy nyereséget, mit a természet által már
                  elkészitett utnak csatornává alakitásával, az ország pénztára nyert.
            </p>
				<p>
               Megirta: hogy ezt mind Kuli Jánosnak, a dadogó hülyének köszönhetik;
                  ő, a dicsőséget, az ország erszénye, a nyereséget. Megirta Kuli Jánosnak
                  ragaszkodását, a kocsissal történt esetét, ki a hülyét megütötte.
            </p>
				<p>
               Midőn Ádám ur elolvasta a levelet, kéjjel vágta magát hátra
                  karszékében, ujjaival dobolt az asztal lapján, s minden ize melegséget lehelt
                  megelégedésében.
            </p>
				<p>
               „Az ördög vigye az aranyakat - beszélgetett magában. - Cziczomára,
                  fényüzésre ösztönző ragyogó ércz, miből egy kenyérvágó tót futykorát sem lehet
                  csinálni. Károly fiam szive volt az igazi fém. Nem arany: gyémánt! Nem gyémánt;
                  hanem virágkehely! Lelke fényében tárult szét a kehely, midőn azt a nyomorultat
                  védte. Ember vagy, fiam! Tudtam én, hogy megjavulsz. Éreztem én. Éljen a szived,
                  fiam.”
            </p>
				<p>
               Cselédjeivel harsány hangon tudatá:
            </p>
				<p>
               - Károly fiam levelet irt. Dolgozik, nincs semmi baja, nemsokára
                  meglátogat.
            </p>
				<p>
               A cselédek sohasem látták ennyire örülni urokat. A bibliai Salamon
                  szivével fogadja a megtérő fiut, kinek tettében felfedezte kicsinyben, hogy az ő
                  vére tovább él abban.
            </p>
				<p>
               Hosszu idő telt el Ádám ur életében, mióta fia elhagyta. Nem mutatta
                  senkinek; de kétség, reménykedés, bizonytalanság uralta gondolatvilágát, lesve
                  jövőjét, várva, mi lesz fiából.
            </p>
				<p>
               Önkéntelenül Ladnaira gondolt az öreg ur, kitől most már féltette
                  fiát.
            </p>
				<p>
               Ladnai mikor a váltót lejáratta, gyorsvonaton utazott Ádám urhoz, ki
                  e szavakkal fogadá:
            </p>
				<p>
               - Isten hozott, édes öcsém. Mi jót hoztál?
            </p>
				<p>
               A gazoknak legerősebb fegyverök a merészség. Ladnait e megszólitás
                  vakmerőbbé tette. Nem jutott eszébe, hogy ez öreg ember tisztábban láthat, mint
                  fia. Tudta, hogy becsületes emberrel áll szemben, a ki ellen legsikeresebben
                  küzdhet s könnyedén felelt a kérdésre:
            </p>
				<p>
               - Egy kellemetlen ügyben kerestem fel nagyságos urambátyámat.
            </p>
				<p>
               - Mi legyen az?
            </p>
				<p>
               - Károly egy váltót adott át s ez tegnap lejárt; nekünk kellett
                  kifizetni, kifizettük.
            </p>
				<p>
               - Károly fiam nem tudta kifizetni?
            </p>
				<p>
               - Talán őt nem is annyira érdekli?
            </p>
				<p>
               - Ki az elfogadó azon a váltón?
            </p>
				<p>
               - Ön.
            </p>
				<p>
               - Én?
            </p>
				<p>
               - Igen.
            </p>
				<p>
               - Megmutathatja a váltót?
            </p>
				<p>
               - Szivesen. Én bizom urambátyámban.
            </p>
				<p>
               Ádám ur átvette a váltót, megnézte jól. Arcza legkevésbbé sem
                  változott a nagy összegü szám láttára, s nyugodt hangon szólott Ladnaihoz:
            </p>
				<p>
               - Köszönöm, uram, előzékenységét (most már nem tegezte), köszönöm,
                  hogy hozzám fáradt, a váltót azonnal kifizetem. Különben erről értesitve
                  lettem.
            </p>
				<p>
               (Nem mondta, hogy akkor tévedésnek hitte).
            </p>
				<p>
               A régi szekrény fiókja ismét kihuzódott a szekrénybordából, Ádám ur
                  kiolvasta belőle az ötvenezer forintot.
            </p>
				<p>
               - Kamatot fizetett érette?
            </p>
				<p>
               - Nem fizettem. A váltóknál értékesitésök idejében vonják le a
                  kamatot.
            </p>
				<p>
               Szerencséje volt ez Ádám urnak, mert alig maradt háromszáz forintja.
                  Ez az ötvenezer forint volt utolsó, nagyobb összegü pénze.
            </p>
				<p>
               - Ki van ön fizetve?
            </p>
				<p>
               Ladnai nem értette az öreg ur nyugodtságát. Neki nem csak az volt
                  czélja, hogy a váltó kifizetve legyen.
            </p>
				<p>
               - Nagyságos urambátyám! Ha terhére esik ez összeg kifizetése,
                  kiegyenlithető ez más módon is, például: másik váltóval. Igy Károly barátom
                  ballépése hosszabb idő alatt, könnyebb beosztással lesz helyrehozható.
            </p>
				<p>
               Ádám ur nyirott bajusza, mint valami szurós serte mozgott, görbült
                  fel e megjegyzésre. Oda lépett Ladnaihoz.
            </p>
				<p>
               - Mit ért ön „ballépés” alatt?
            </p>
				<p>
               Hangja most is nyugodt maradt.
            </p>
				<p>
               - Az aláirást.
            </p>
				<p>
               - Miféle aláirást?
            </p>
				<p>
               - A váltó aláirást.
            </p>
				<p>
               - Nem értem.
            </p>
				<p>
               - A váltót Károly barátom adta át nekem.
            </p>
				<p>
               - Helyes. Én pedig beváltottam. Mit akar tovább?
            </p>
				<p>
               - De nagyságos urambátyám! - tört ki Ladnaiból a szó - annak a
                  váltónak az aláirását nem ön irta.
            </p>
				<p>
               - És kit sejt mást, a ki azt irhatta?
            </p>
				<p>
               - Károly barátomat.
            </p>
				<p>
               Ádám ur jó nevelésü ember volt, tudta, hogy saját házában van, s
                  olyan emberrel szemben, ki urat mutatott, a régi ur maradt. Megfogta Ladnai kezét
                  s karját kezébe öltve, kecses mozdulattal kényszerité az indulásra.
            </p>
				<p>
               - Menjünk, uram, elkisérem kocsijáig.
            </p>
				<p>
               Ladnai egy fejmozdulattal köszönte meg az előzékenységet és mentek,
                  mint valami jóbarátok.
            </p>
				<p>
               A szekérut közös terület mindenütt, vándorlók, utas emberek rövid
                  ideig tartó tulajdona. Porsovai Ádám e közös területen állott szembe Ladnai
                  Benővel.
            </p>
				<p>
               - Uram! - szólitá meg itt - ön azt mondá az előbb: azt a váltót fiam,
                  Porsovai Károly irta alá?
            </p>
				<p>
               - Igen.
            </p>
				<p>
               Alighogy kimondta Ladnai a szót, Porsovai Ádám arczul köpte. Aztán -
                  szó nélkül, emelt fővel távozott.
            </p>
				<p>
               A fuvaros, ki Ladnait a vasuttól Ádám urhoz hozta, jól látta, mi
                  történt az urak között. Ismerte az öreg urat és nem akart olyan embert vinni a
                  kocsiján, ki azt felharagitotta. Lovai közé csapott, ott hagyta utasát az ut
                  közepén.
            </p>
				<p>
               Ladnai arcza elkékült a nagy meggyalázásra; azonban jól ismerte
                  emberét, ki nagylelküen fizetett s a ki most fia gyanusitását torolta meg rajta.
                  Lehorgasztott fejjel indult a vasutállomáshoz, gondolva: - A fuvaros nem ösmer; az
                  öreg nem szokott dicsekedni.
            </p>
				<p>
               Ádám ur pedig elővette a váltót s beszólitotta szakácsnéját:
            </p>
				<p>
               - Ég-e már a tüz?
            </p>
				<p>
               - Azt hittem, vendégünk lesz, nagyságos uram; azonnal tüzet
                  gyujtottam.
            </p>
				<p>
               - Asszonyság, ez egyszer megvizsgálom, tud-e élénk tüzet
                  gyujtani.
            </p>
				<p>
               Kiment a konyhába, tüzbe dobta a váltót.
            </p>
				<p>
               - Hagyja kialudni a tüzet, dobja ki a pernyét, ma nem főzünk
                  ebédet.
            </p>
				<p>
               A szakácsné szót fogadott. Egész nap rá ért hallgatni öreg ura szép
                  nótáit, miket ez vigan fütyörészett szobájában.
            </p>
				<p>
               Ádám ur vidám volt, mint bármikor, ha baj várakozott reá. Azt hitte:
                  még egyszer, vénségére, verekednie kell.
            </p>
				<p>
               Csalatkozott. Ellenfele nem is gondolt arra, hogy kérdőre vonja.
            </p>
				<p>
               Ádám ur az egész dologról már az első órában ekképpen itélt:
            </p>
				<p>
               „Károly fiam könnyelmü volt: ennyi az egész. Ha becstelen volna, ha ő
                  irta volna a váltó alá nevemet, éreznem kellene. A hiéna is megérzi kölyke
                  nyavalyáját s ha becstelen lenne, magam veszteném ki az emberek sorából; de szivem
                  azt sugja: nem az. Hiszek érzéseimnek, s áldom Istenem, hogy a szégyentől
                  megmenthettem a fiam. Értesiteni fogom: hogy erről a dologról ne szóljon senkinek.
                  Egy botlás az egész és ezt megtorolni, nekünk más fegyverünk nincs, mint az én
                  cselekedetem volt.”
            </p>
				<p>
               Nem csalódott sejtelmeiben.
            </p>
			</div>
			<div type="chapter">
				<head>
               melyben egy madár és egy ember a czélpont.
            </head>
				<p>
               Alig tavaszodott, Lehóczky Mihály a Rika-völgybe szándékozott
                  költözni. Vágyott a fenyvesek közé, epedt azon élvezetért, hogy a Rikán
                  vadászhasson még, legalább e tavaszon.
            </p>
				<p>
               Melle már sipolt. Lehelletét nehezen szedte.
            </p>
				<p>
               Felesége nem szivesen egyezett az utazásba, s többféle ellenvetéseket
                  tett. De Lehóczky Mihály beteg volt, nagyon beteg és a betegek makacsok.
                  Kijelentette: hogy bizonyosan megy.
            </p>
				<p>
               E kijelentés nem türt ellenmondást, Lehóczkynénak menni kellett.
                  Ellenkezésének oka abban rejlett, hogy a képviselőházban erős vitát folytatott az
                  ellenzék ama kérdés fölött: „Birja-e még a parlamenti többséget a kormány?”
                  Szerencséjére Lehóczkynénak a szavazás megtörtént, a kormánynak 226 szótöbbsége
                  lett s az ellenzék meggyőződhetett a többségről; Ladnai Benő pedig elkisérhette
                  Lehóczkyékat a Rikára.
            </p>
				<p>
               - Közelg az idő, midőn gyászruhát kell fölvennem - mondá Lehóczkyné
                  Ladnainak, - a fekete szin jól födi az örömet.
            </p>
				<p>
               Mikorra a Rikavölgybe érkeztek, Lehóczky Mihály ágyban fekvő beteg
                  lett, a fenyveseket csak az ablakon keresztül szemlélhette. Egy éjszaka erős
                  lázrohamok támadták meg, felesége Ladnaival együtt fent virrasztott a szomszéd
                  szobában. A beteg ember, kinjai között is, a mások nyugalmára gondolt. Felkelt, az
                  ajtóig vánszorgott, hogy lefekvésre szólitsa feleségét. A másik szobát elválasztó
                  ajtó vékony, zöld függönyén keresztül látott s a mit látott, az meggyőzte arról,
                  hogy neje, Ladnait szereti.
            </p>
				<p>
               A szegény beteg ember kétségbeesett e látványra, ott akarta hagyni az
                  ajtót, de olyan különös párbeszédet hallott a hangosan társalgók között, mely nem
                  ereszté el azonnal.
            </p>
				<p>
               - Ha, ha, ha! - kaczagott felesége - az a játék pompásan
                  sikerült.
            </p>
				<p>
               - Harczoló módszerünk fényesen bevált, - válaszolta Ladnai.
            </p>
				<p>
               - Én találtam ki a váltó utaztatását.
            </p>
				<p>
               - És én ügyesen keresztül vittem.
            </p>
				<p>
               - Ötvenezer forint volt a játékban. Választási költségedet vissza
                  kellett tériteni. Megfizettem a vén medvének, ki gyöngédtelen czélzásokkal
                  illetett. Nem is tudod, Benő, mily kinokat szenvedtem érted, mikor a vén
                  Porsovaihoz elvitted a váltót. Azt hittem: a vén remete kiabálni fog, perrel
                  fenyegetődzik, fellármázza a fővárost.
            </p>
				<p>
               - Megszeppent ám az öreg, hogy megmagyaráztam előtte a
                  váltótörvényt.
            </p>
				<p>
               - Ötvenezer forint, Benő, szép pénz. Az a bolond Porsovai Károly
                  elbizakodottságában nem képzelte, hogy a választási költségeket mindkét részről ők
                  fogják fedezni.
            </p>
				<p>
               - Ez az ember egyik bolondságot a másik után követi el, most ismét
                  nagy bolondot akar elkövetni.
            </p>
				<p>
               - Mit?
            </p>
				<p>
               - Nőül veszi Malcsák Emmát.
            </p>
				<p>
               - Ha, ha, ha!... A tót leányt.
            </p>
				<p>
               - Különös szépségnek mondja mindenki.
            </p>
				<p>
               - Az nem számit. Az a bolondság: hogy egy Porsovai nőül akarja venni
                  egykori cselédjök leányát. Ennél mégis szebb jövőt készitettem magamnak.
            </p>
				<p>
               - Igazad van, Nellim.
            </p>
				<p>
               - A te feleséged leszek nemsokára.
            </p>
				<p>
               - És egy nagy vagyon korlátlan örököse.
            </p>
				<p>
               - Azt közösen szereztük, Benő.
            </p>
				<p>
               - Közösen, egymást boldogitva fogjuk élvezni. Ah! csak itt volna már
                  az idő, midőn nőmmé tehetlek!
            </p>
				<p>
               - Ne türelmetlenkedj, édes Benő, s hizelgő öleléssel fonta Ladnai
                  nyaka köré karjait, - e kiállhatatlan, aszkóros ember előtt magam is meguntam már
                  a szinlelést; de azt hiszem, nem sokára elpusztul már utunkból.
            </p>
				<p>
               Lehóczky Mihály a hallottak után, borzadva bujt paplana alá, egész
                  éjjel nem tudott aludni.
            </p>
				<p>
               Azok fesztelenül mulattak odaát, mintha ő nem is volna. Közel volt
                  ahhoz a gondolathoz, hogy nem létezőnek tekintse magát. A ki elég merész oly
                  tettek elkövetésére, minek fültanuja lett, annak utjába van.
            </p>
				<p>
               Reggel magához kérette Ladnait.
            </p>
				<p>
               - Egy kérésem van hozzád, barátom: menj át Kristyóra és holnapra kérd
                  oda Budapestről betétkönyveimet. Házi ügyelőnk elküldi.
            </p>
				<p>
               Ladnai kocsira ült, kétcsövü puskáját maga mellé vette; Lehóczkyné
                  megigérte neki, hogy mikorra visszajön, elébe sétál a Rika aljáig. Mindezek után a
                  kocsis csörditett ostorával s néhány percz mulva a fenyvesek közül hallatszott
                  kocsija zörgése.
            </p>
				<p>
               Utja felén a fenyvesből egy favágó feje kandikált ki, szemét merően
                  Ladnaira irányozva.
            </p>
				<p>
               A favágó elsápadt.
            </p>
				<p>
               - Mi bajod? kérdé a parasztot, mellette guggoló felesége.
            </p>
				<p>
               A favágó beugrott a sürübe, onnan mutatott Ladnaira.
            </p>
				<p>
               - Nem látod? - mondá az asszonynak dühösen.
            </p>
				<p>
               - Kit?
            </p>
				<p>
               - A kristyói pióczát.
            </p>
				<p>
               Igy hivták a kristyói pórok Ladnait, a ki öt évig ügyvédeskedett e
                  felvidéki kis községben s valóságos réme volt a vidéknek. Innen eredt Lehóczkyval
                  való ösmeretsége is.
            </p>
				<p>
               - Ez volna! - hebegte az asszony - alig ösmertem rá, ugy
                  megvénült.
            </p>
				<p>
               - Rut volt az születése óta. Emlékszel rá, asszony, a mikor fát
                  vágatott velem az udvarán? Akkor iratott alá, velem mint tanuval, valami papirost.
                  Egyebet sem tudok az irás, olvasás mesterségéből nevem aláirásánál. Minek is
                  tanultam meg ezt is! Ezzel az aláirással vette el házamat s mindenki neki adott
                  igazat, mert ott volt a nevem: Varhoják János, saját aláirásommal... Azelőtt, ha a
                  község dobosa végigdobolt az utczán, a gyerekek három napig is „dobost” játszottak
                  és kiabálták: „ré-dob, ré-dob; dob, dob, dob!”
            </p>
				<p>
               - Igazad van. A kristyói gyerekek, mióta ez nálunk lakott, sohasem
                  játszszák a „dobost”, szöknek a dobos elől; de azt mondják: a pióczából nagy ur
                  lett, hatalmas ur!
            </p>
				<p>
               - Én nem tudom, mi lett; de ha nagyurak közé jutott, akkor azokat
                  fosztogatja.
            </p>
				<p>
               - Ugy-e, az urak megbüntetik az ilyen rossz embert, ha az ő házukat
                  el akarja venni?
            </p>
				<p>
               - Nem tudom, feleség. Elég keserves, ha mi nem tudjuk megbüntetni.
                  Hallod-e! Menj haza, hivd ki mind a hat gyereket, a rőzséket addig összekötözöm,
                  haza vihetnek egy-egy kévét a kisebbek is.
            </p>
				<p>
               Az asszony mitsem sejtve, haza indult.
            </p>
				<p>
               - A pióczának vissza kell jönni - dörmögé Varhoják János. A patakhoz
                  szaladt, s a karos hid alatt bujt át, a kocsiuton. Egy iszalagbokorból rövid
                  karabélyt huzott elő. A karabély erős, kovás rendszerü, régi katonapuska volt, a
                  milyenekkel a felvidéki favágók, olykor-olykor ha szerét tehetik, ellőnek egy
                  őzet, esetleg egy medvét.
            </p>
				<p>
               A karabély most is medvére volt töltve. A patak szélét csipkéző
                  bokrok között, az uttól mintegy negyven lépésnyire Varhoják letérdelt: keresztet
                  vetett magára, imádkozott; az imádság után vad, boszuálló tüzzel szemében
                  mondá:
            </p>
				<p>
               - Leszámolunk!
            </p>
				<p>
               A kocsi egy óra mulva visszafelé zörgött, tengelyének apró kotyogása
                  messze hallatszott az erdő ligetében. A favágó egy kiálló szirt mellé lapult.
            </p>
				<p>
               Ladnai felvonta puskája kalapácsát, lőni akart. Ez lett volna a jel,
                  melylyel tudtára adta volna Lehóczkynénak jövetelét.
            </p>
				<p>
               A patak zord, csenevész fákkal tarkitott, két hegyfal között futott
                  ki. Egy égerfa száraz galyján Ladnai egy fajdkakast pillantott meg. A fajdkakas
                  tojója elé dürgött a völgytorokba.
            </p>
				<p>
               - Igy még jobb - mondá - állj meg kocsis!
            </p>
				<p>
               A fajdkakasra czélzott.
            </p>
				<p>
               Varhoják tapsolni szeretett volna kéjes dühében, midőn látta Ladnai
                  puskája irányát a kakas felé.
            </p>
				<p>
               Mind a két lövés egyszerre dördült el. Ladnai agyonlőve bukott a
                  kocsis nyakába, ki rémülve ejté gyeplőjét a lovak közé.
            </p>
				<p>
               A favágó pedig visszatette karabélyát helyére. Leült a szirtre s
                  várta gyermekeit, feleségét.
            </p>
			</div>
			<div type="chapter">
				<head>
               Ádám ur pénze visszakerül.
            </head>
				<p>
               A havasok lakói nem egyszer fordulnak a boszuállás olyan neméhez,
                  aminőt Varhoják használt. Egy lövés a sürüből, minek eredetét ritkán tudják
                  kikutatni, náluk az egyéni igazságszolgáltatás golyóját röpiti. A mult évben is
                  történt a lengyel határt szelő havasok között effajta orvlövés. Izgalmat keltett,
                  mint minden uj és rendkivüli; de a hatóságok sohasem tudták kinyomozni az
                  orgyilkost.
            </p>
				<p>
               Ily eseteknél mindig megtalálja a kereső elme az okot, mely
                  boszuállásra készti a méltatlanul, igazságtalanul bántalmazott embert.
            </p>
				<p>
               Az okozat megszüli az okot. Az ok fegyvert ád a gyöngébb kezébe.
                  Szívének sarkantyu, mely folyton ösztönzi a tettre; lelkének parázs s nem hagyja
                  hamvadni a tüzet, melynek kialvása, magával hozná a feledést a boszuállás
                  helyébe.
            </p>
				<p>
               A lovak a lövéstől megriadva, vágtatva iramodtak a Lehóczky-tanya
                  felé. A kocsis, egy szegény tót ember, ijedtében átölelte Ladnai testét, mely most
                  már nem volt egyéb, mint kihülő sátra az előbbi embernek.
            </p>
				<p>
               Lehóczkyné már a tanyaudvaron volt. Indulni akart szerelmeséhez,
                  midőn a rémes fogat csattogva rohant elébe.
            </p>
				<p>
               És Lehóczkyné, kinek idegein az epés gyülölet uralkodott, szivet
                  facsaró sikoltással vetette magát a holttestre. Strucztollas legyezőjét lengette a
                  neki oly kedves ember arcza felett; az pedig ott feküdt némán, érzéketlenül.
            </p>
				<p>
               Aztán átölelte még egyszer. Ez ölelésben benne volt tüzes lényének
                  minden ereje, minden kinja s a mig fájdalmában szive elhalt, lelke megtörten
                  repült a másiké után.
            </p>
				<p>
               Csak ez egyet szerette igazán.
            </p>
				<p>
               A kocsis félőrülten ugrott le kocsijáról.
            </p>
				<p>
               Azt mondanák talán, jól volt ez igy elintézve. De aki sorsunkat
                  rendezi, annak cselekedeteibe emberszem nem lát. Nap az, mi fényével vakit, ha
                  fürkészi tüzét a szem. Mi álljunk félre, ne magyarázzuk ez eseményt...
            </p>
				<p>
               Azt az egy örök igazságot tartjuk helyénvalónak felemliteni, hogy a
                  szerelem nem válogat, nem fürkész, nem itél, nem gondolkozik, marad annak, ami:
                  szerelemnek. A tulajdonságok mindig kisebbek nála, az akaratot béklyóba veri,
                  rabja az ész s érte édes a halál...
            </p>
				<p>
               - Ne kisértsük az Istent átkozódással - nyögte Lehóczky Mihály mély
                  fájdalommal, midőn szeme elébe tárult a megrenditő eset.
            </p>
				<p>
               És roskadozó térddel kisérte a halottakat a tanyába.
            </p>
				<p>
               A kocsis rémületéből magához térve, elmondá: hogy Ladnai lőni akart s
                  magát lőtte agyon.
            </p>
				<p>
               - Hivd el Porsovai Ádám urat - könyörgött Lehóczky Mihály.
            </p>
				<p>
               A kocsis gyalog futotta meg az egy órai utat és Ádám urnak elmondta
                  az esetet. Ez megilletődve mondá magában:
            </p>
				<p>
               - Ennyit nem óhajtottam.
            </p>
				<p>
               Elment Lehóczky Mihályhoz, ki meghatva nézett az öreg ember szigoru
                  arczába.
            </p>
				<p>
               - Nagyságos uram! - szólitá meg a szenvedéstől eltompult hangon, -
                  nemes Lehóczky Mihály vagyok.
            </p>
				<p>
               - Tudom, uram. Ösmerjük egymást.
            </p>
				<p>
               - Ön talán azt hiszi, én is résztvettem azokban az alávaló
                  cselekményekben, amiket fia ellen nőm és Ladnai elkövettek?
            </p>
				<p>
               - Sohasem hittem.
            </p>
				<p>
               - Köszönöm e nyilatkozatát, uram. Ön mindig igaz volt: ne büntessen
                  többé azokért senkit. A büntetés elvégeztetett. Kötelességem tudatni, amit
                  észrevétlenül, akaratlanul hallottam ma feleségemtől s Ladnaitól beszélni. Tudom,
                  mit követtek el, miért cselekedték. Önt, a kemény, igaz birálót, gyülölte
                  feleségem és én, a nyomorék beteges ember, akadály voltam utaikban. Talán e végett
                  vetemedtek a kárhozatos müveletre? Én visszaadom a pénzét, uram.
            </p>
				<p>
               - Nekem ön nem adósom.
            </p>
				<p>
               - Adósa vagyok. Néhány nap, néhány óra választ el a haláltól, fogadja
                  el. Igérje meg, hogy elfogadja. Ne utasitsa vissza egy haldokló ember kérését.
                  Becsületes vagyona az önnek.
            </p>
				<p>
               Ádám ur szánalommal nézte a saját magával tehetetlen, beteg ember
                  vergődését.
            </p>
				<p>
               - Eleget teszek kivánságának, elfogadom pénzem - s távozni
                  akart.
            </p>
				<p>
               Lehóczky Mihály sovány kezeivel megragadta kezét.
            </p>
				<p>
               - Ne menjen még el! Látja, mily tehetetlen vagyok. Igérje még azt is
                  meg: elereszti hozzám Malcsák Pált, hogy legyen ki eltemettessen bennünket.
            </p>
				<p>
               - Hisz ön nem halott még, öcsém!
            </p>
				<p>
               Az „öcsém” megszólitás Porsovai Ádám részéről jobban esett Lehóczky
                  Mihálynak a világ minden gyógyszerénél. Ez a férfiu ő róla jól fog
                  emlékezni...
            </p>
				<p>
               - Élőhalott vagyok már. Ugy-e, megengedi, hogy én is urambátyámnak
                  szólitsam?
            </p>
				<p>
               - Szivesen veszem.
            </p>
				<p>
               - Ön megkapja pénzét a holnapi napon. Vagyonom felett már
                  rendelkeztem. Ami készpénzt itt fog találni Malcsák Pál, azt oszsza szét a
                  Rikavölgy és a Katalinvölgy szegényei között. E két testvérvölgyben már csak
                  itt
               van szegény; de juttasson belőle
                  amoda
               is. Ön pedig igérje meg nekem, hogy nem hágy máshová temetni, mint a
                  feleségem mellé, akit ide temettetek a Rikavölgybe. Végtelen szerettem ezt az
                  asszonyt. Ő utált s megbünhödött.
            </p>
				<p>
               Porsovai Ádám mindent megigért, mire a beteg ember kérte s mindent
                  megtartott.
            </p>
				<p>
               Ladnai Benőt a Rikavölgyből felvitette a fővárosi temetőbe. Kénytelen
                  volt ezt tenni. Kristyón sem temettethette el, oly rossz emléke volt azon a
                  vidéken.
            </p>
				<p>
               A kor, a törvényes igazságszolgáltatást veszi mintául itéletében
                  mindig s abban sürük a tévedések.
            </p>
				<p>
               Lehóczkynét eltemették a Rikavölgybe, oda, hol férje jelölte meg
                  sirhelyét.
            </p>
				<p>
               Egy hét mulva Lehóczky Mihály is oda költözött, felesége mellé.
            </p>
				<p>
               A Rikavölgyet az öreg Porsovai Ádám megvásárolta az öröklő
                  szegényháztól. Senki sem tett kifogást az ellen, hogy e fenyvesekből álló birtok
                  tulajdonába menjen. Ő volt az igazi, hüséges intézője Lehóczky Mihály
                  végakaratának s mindent akkép rendezett el, ahogy mondva lett.
            </p>
				<p>
               Sirjuk fölé magas sirkövet emelt, a sirkőre maga irta a szöveget és e
                  magyarázó sorokat:
            </p>
				<p>
               Ugy terem a példa...”
            </p>
				<p>
               Még itt sem tagadta meg alkuvást nem ismerő igazságosságát.
            </p>
			</div>
			<div type="chapter">
				<head>
               Hazafelé.
            </head>
				<p>
               Porsovai Károly Körmöczbányáról egyenesen Budapestre utazott,
                  kiküldetéséről a miniszternek számot adandó.
            </p>
				<p>
               Odafent kapta meg apja levelét, melyben az öreg ur meghivta:
                  látogassa meg mielőbb.
            </p>
				<p>
               A miniszter őszinte barátsággal fogadta a fiatal képviselőt s midőn
                  ez jelentése kapcsán rátért felfedezésére, lelkesülten kiáltott fel:
            </p>
				<p>
               - Barátom, a te koponyád valóságos olajos korsója az országnak.
            </p>
				<p>
               - Csak üres kéreg, kegyelmes uram - válaszolt Porsovai Károly - hová
                  a gondolatok még ezután telepednek.
            </p>
				<p>
               - És mit akarsz tenni gondolataiddal? Politikai életünk elég meddő s
                  addig, mig változik, ráérnél a képviselőség mellett foglalkozni az állami
                  bányákkal. Barátom, aki egyszer fölfedez valamit, az siet a másik fölfedezés után.
                  Ráérsz, vállald el a bánya-kormánybiztosi kiküldetést. Rászolgáltál, megérdemled
                  igazán s ha kedved van politizálni, attól tarthatsz három órás beszédeket minden
                  hónapban kétszer és szedheted a hamar hervadó babérokat itt; amott pedig
                  szerezhetsz magadnak állandó dicsőséget.
            </p>
				<p>
               - Nem kell nekem a babérból, kegyelmes uram. Tartsátok meg
                  magatoknak, akiknek mesterségetek a politika. Én más pályát választottam. A
                  bányával elvégeztem, az sem az én érdemem.
            </p>
				<p>
               Elbeszélte a miniszternek, amit Kuli Jánosról tudott. A miniszter
                  nagy érdeklődéssel hallgatta előadását.
            </p>
				<p>
               - Nem lehetne azt a hülyét valamelyik gyógyintézetünkbe felhozatni?
                  Haláláig gondot viseltetnénk reá.
            </p>
				<p>
               - Nem jön az, kegyelmes uram. Oda van nőve ahhoz a levegőhöz s alig
                  hiszem, hogy lenne erő, mely más életmódra, más lakásra szoktathatná. A hal csak
                  tengerben, folyóvizben, tóban él s csak egy faja uszkál palotákban, drága,
                  aranyozott üvegcsobolyókban; de Kuli János nem aranyhal.
            </p>
				<p>
               - Akkor az ő érdemének te vagy a törvényes örököse, - mondá a
                  miniszter mosolyogva.
            </p>
				<p>
               - Nem kivánom, hogy érdememnek tudjátok be, ami annak a szegény
                  hülyének az érdeme.
            </p>
				<p>
               - De kérlek, ennyi arany, amennyit te feltaláltál, megérdemli a
                  jutalmat. A sok aranyért egy kis arany rendjel, azonkivül az állam köszönetére
                  állandóan számithatsz. Mit tervezgetsz, barátom, hogy semmit sem akarsz
                  elfogadni?
            </p>
				<p>
               - Először is lemondok a képviselőségről.
            </p>
				<p>
               Ez a kijelentés komolyan meglepte a minisztert. A képviselőségről nem
                  igen szokott valaki jókedvéből lemondani és kiváncsian leste Porsovai Károly
                  szavait.
            </p>
				<p>
               - Azután beállok mesterembernek. Ha képviselő leszek, három-négy
                  választás felemészti vagyonom és örülhetek végre, ha egy bányamérnöki állásban
                  tengődhetem. A felvidéken fogok lakni. Tervem már kész, épitek egy gyárat, ahol
                  majd gépeket, munkagépeket csinálunk. Magyarországon ma sem tudnak szövő,
                  czérnázó, himzőgépeket csinálni és a sok fajtából igen kevés még az, amit itt
                  készitenek. Én is hozzákezdek, mint más. Oda megyek vele, ahol szeretik a munkát
                  és nincsen munka. Elviszem kis magyar tőkémet oda, ahol nem igen beszélik
                  nyelvünket és a kalapácsok csattogásából, érdekeink közösségéből magyarok és
                  magyar nyelvüek leszünk.
            </p>
				<p>
               A miniszter azt hitte: Porsovai Károly felfedezésének örömétől
                  mámorossá lett. Hogy történhetnék az meg Magyarországon, hogy egy uri ember
                  vagyonát, képességét iparvállalatba fektesse. A magyar ur, vagyonosságán kivül
                  csak ur, hivatalnok és politikus. A kereskedelemre, nagy ipari vállalatra: ott van
                  a zsidó! - ahogy ők mondják. Ha egy magyar ur valami vállalatba fog, ez által
                  gazdagodik, még ma is tisztességtelen utakat keresnek életében s nem akarják látni
                  a munka áldását.
            </p>
				<p>
               Annyit mondott a miniszter Porsovai Károlynak:
            </p>
				<p>
               - Szivesen látlak holnap délelőtt, édes barátom. Jőjj fel hozzám és
                  beszéljünk a kormánybiztosságról, a rendjelről.
            </p>
				<p>
               Porsovai Károlyt azonban hiába várta ajánlataival a miniszter. Még
                  aznap bejelentette lemondását a képviselőségről s elutazott apjához.
            </p>
				<p>
               Pedig nem volt őszinte. A politikai pályát azért hagyta ott, mert nem
                  akart Ladnaival találkozni többé. A kavics kitéritette a görgő követ utjából és ő
                  örült, hogy igy történt. Megküzdeni a világ bajaival, keresztül vinni egy
                  közhasznu eszmét, ezt végre is szebbnek találta, mint tévedésének kihasználójával
                  felvenni az ellenségeskedést.
            </p>
				<p>
               - Hadd fusson vele, - gondolta Porsovai Károly - én nem ösmerem a
                  cselszövényeket.
            </p>
				<p>
               Apja egy szóval sem emlité előtte a kifizetett váltó esetét: de
                  felhozta előtte ő, az első napon; elmondva neki az esetet, a választás után
                  történt dobzódást, mikor csaknem fitogtatva jóakaratát, tanuk előtt irta alá a
                  váltót.
            </p>
				<p>
               - De apám, bocsáss meg könnyelmüségemért. Vagyonomból vonj el tőlem
                  annyit, a mennyiből kitelik a kifizetett összeg.
            </p>
				<p>
               - Jól van, fiam. A magam számadását én majd rendbe hozom. Az a
                  kifizetett ötvenezer forint felér azzal a tanulsággal, amit magadnak szereztél ez
                  alatt a rövid idő alatt. Mondtam, ugy-e, hogy sivár a politikai pálya eszmék
                  nélkül, olyan eszmék nélkül, amik erősek és igazak. A vérpadot sem a rablóknak,
                  gyilkosoknak találták fel, hanem azoknak, akik igaz eszmékkel előzték meg korukat.
                  Te nem vittél eszméket oda. Még köszönettel tartozunk a sorsnak, hogy
                  kiábránditott. A próféta lelkek nem sürün születnek, te sem vagy az. De
                  megismerted magad, s ennek tudása nagy kincs. Aki nem vezér, az közharczos.
                  Közharczos nélkül csatát senki sem nyer. Te dolgozni fogsz, ugy teljesited az
                  emberek és a haza iránti kötelességed. Örülök, hogy igy történt, fiam!
            </p>
				<p>
               - Nem haragszol reám könnyelmüségemért?
            </p>
				<p>
               - Dehogy haragszom. Hiszen én vagyok annak nagyrészben az oka. Én
                  neveltelek becsületes embernek. A becsületes ember mást is annak hisz. Mindenkinek
                  meg van a maga gondolatvilága, épen ugy, mint ahogy megvan az érzelemvilága. Csak
                  gondatlan voltál s nem elég óvatos.
            </p>
				<p>
               - Ezután óvatosabb leszek.
            </p>
				<p>
               - Igen, mert megtanultad, hogy az is szükséges az élet
                  furcsaságaihoz.
            </p>
				<p>
               - És terveimhez mit szólsz?
            </p>
				<p>
               - Helyeslem és mindenben elősegitelek. Az apa sohasem látja gyermekei
                  jövőjét. Bátyáid már megtalálták a maguk utját, őket már nem szükséges figyelemmel
                  kisérni. Te vagy még hátra, ki a legszebb jövő elébe mégy terveiddel.
            </p>
				<p>
               - A nemesi czimert védjegyül fogom használni gyártmányaimon.
            </p>
				<p>
               - Ne használd azt sehová. A nemesi czimerfestészetben családoknál
                  ritkán találsz ekét, ásót, kalapácsot. Az efféléket ha adták: adták vármegyéknek,
                  községeknek. Mi leszel? Egy gazdag kovácsmester, kinek tudását mérnöki oklevele is
                  bizonyitja. A czimert felteszed a padlásra és ha majd... ugy lesz... gyermekeid
                  nem akarnak dolgozni, lehozatod a lefestett ágaskodó medvét s azt mondod
                  nekik:
            </p>
				<p>
               - Ezelőtt, a régi korban, ez nyelt el minden haladást; ha nem
                  tanultok, nem dolgoztok az uj korban, ez harapja le a fejeteket.
            </p>
			</div>
			<div type="chapter">
				<head>
               Keresik, nem találják.
            </head>
				<p>
               - Tanácsod szerint járok el, ezek után pedig egyre kérlek, apám.
            </p>
				<p>
               - Mi legyen az?
            </p>
				<p>
               - Félévre elutazom külföldre. Sok tanulni valót láthat ott a
                  mesterembernek készülő ember, és egy eseménynek a bekövetkezésétől függ, hogy
                  itthon rakok-e fészket magamnak Magyarországon, vagy haza ne jöjjek. Apám, kérd
                  meg részemre feleségül Malcsák Emmát.
            </p>
				<p>
               Fiának e kérésére Ádám ur épen nem számitott. Az alföldi uri családok
                  között igen soknál hagyományos szokás ugyan, hogy az apa, vagy valamelyik
                  férfirokon kéri meg a leány kezét leendő jegyese számára.
            </p>
				<p>
               Fia sohasem sejttette apjával, hogy érdeklődik a gyáros leánya iránt.
                  Az sem gondolt erre soha: mert Malcsák Pálnak egyetlen gyermeke volt Emma, és
                  Malcsák Pál gazdagabb ember volt már ekkor, mint Porsovai Ádám.
            </p>
				<p>
               Azok talán neheztelnek is Porsovai Károlyra. A képviselőség
                  otthagyásának hatása alatt állanak, mely ugy ott, mint a kristyóiaknál, kik
                  legnagyobb tisztelői a Porsovaiaknak, rossz vért szült. Azonkivül fia kérésének
                  teljesitését, különösen Malcsák Pál gazdagsága miatt találta nehéznek s nem
                  kevéssé kétesnek. Porsovai Károly minden müveltsége, készültsége mellett ingatag
                  jellemnek tünhetett fel előttük.
            </p>
				<p>
               - Fiam, szereted Emmát?
            </p>
				<p>
               - Szeretem és áldom az Istent: hogy szeretem.
            </p>
				<p>
               - De tudod-e, hogy Malcsák Pál sokkal gazdagabb, mint mi
                  vagyunk?
            </p>
				<p>
               - Nekem is van annyi, amiből eltartom feleségemet. Kedves apám, én
                  megigértem Emmának, hogy nőül veszem.
            </p>
				<p>
               - Megigérted?!
            </p>
				<p>
               - Ő feleségem lesz, mert szeret.
            </p>
				<p>
               Ádám ur még egyszer megkérdé fiától:
            </p>
				<p>
               - Komolyan akarod, hogy elmenjek?
            </p>
				<p>
               - Szeretettel kérlek. A te utaid mindig szerencsések valának.
            </p>
				<p>
               - Gyönge szónok lehettél az országgyülésen, fiam, - mondá, mielőtt
                  átment a katalinvölgyi gyártelepre, ahol elbeszélte fia jövő terveit s megkérte
                  Károly fia részére egyetlen leányukat feleségül.
            </p>
				<p>
               Egy szó ellenvetést sem tett egyik sem. Az öreg Malcsák ijedten kapta
                  ki szájából a füstölő pipát, hogy Ádám ur beszédje a nem remélt fordulatot vette.
                  Malcsák azt válaszolta reá:
            </p>
				<p>
               - Életemnek, munkásságomnak ez a koronája.
            </p>
				<p>
               Emma sirva borult anyja keblére s alig tudta elrebegni:
            </p>
				<p>
               - Óh! de szeret az Isten, hogy nekem adja.
            </p>
				<p>
               Ádám ur vihette a jó hirt hazafelé. Kocsisának többször mondá, hogy
                  gyorsabban hajtsa a lovait; pedig azok ugyan futottak.
            </p>
				<p>
               - Szeretnék sirni, - mondá szemét törölgetve. - Károly fiam
                  szerencsés, boldog ember, és mindnyájan boldogok lesznek; de én leszek a
                  legboldogabb.
            </p>
				<p>
               Porsovai Károly mint boldog vőlegény utazott el két hét mulva
                  Körmöczbányára. A miniszter sietett a hozzá beadott terv keresztülvitelével. A
                  bányamérnökök csudálkoztak Porsovai lemondásán, s még jobban csudálkoztak, midőn a
                  leküldött terv után ők is fölfedezték az alagutat.
            </p>
				<p>
               Diszebédet rendeztek Porsovai Károly részére és a „kartárs” nem
                  utasitotta vissza a meghivást.
            </p>
				<p>
               Kuli Jánost kerestette Porsovai Károly mindenfelé, de nem találták
                  sehol. A bányamérnökök is megtudták, hogy az igazi felfedező Kuli János volt és ha
                  találkoztak vele, mindenféle kérdésekkel ostromolták. Kuli János megunta a
                  társalgást, amelyhez éppen nem volt szokva s nem mutatkozott.
            </p>
				<p>
               A kaszinó nagytermében folyt le a diszestebéd. A felköszöntők egymást
                  érték. A miniszter táviratban üdvözölte Porsovai Károlyt. A felköszöntőkben egy
                  szóval sem üdvözölték Kuli Jánost.
            </p>
				<p>
               De észrevette az, hogy Porsovai Károly ott tartózkodik. És az
                  ünnepélyen, mikor vigan szólott a muzsika, a hold előbujt a magas Tátra ormai
                  felett, Kuli János ott volt a kaszinóház tetején. A czimbalom pengése, a hegedü
                  sivalkodása, a gordonka zizegő bánata, a brácsa mély bőgése átszivárgott a
                  háztetőig s Kuli János nagy fülét a tetőcseréphez nyomva, jó kedvvel ismétlé a
                  hangokat: dül, dül, dül, dül.
            </p>
				<p>
               Porsovai Károly leverten mondta otthon menyasszonyának:
            </p>
				<p>
               - Nem találkoztam Kuli Jánossal. Ez az ember életem menté meg és én
                  mindenáron elhozom. Éljen közöttünk.
            </p>
				<p>
               Ezt megelőzőleg is sokat emlegették a hülyét. Egészen bevésődött a
                  család gondolatába, hogy Kuli Jánost elhozzák Körmöczről, vagy előbb vagy utóbb.
                  Emma jól ösmerte, még abból az időből, mikor Körmöczön tanult, s Malcsákné, midőn
                  a hülyéről beszéltek, mindig égető fájdalmat érzett szivében: hátha ez az ember
                  tudna valamit elveszett testvéréről?
            </p>
				<p>
               Porsovai Károly körmöczi utja után nehány nap mulva külföldi utjára
                  indult. Az a négy hónap, mit távol fog tölteni menyasszonyától, hosszu idő lesz;
                  de ugy gondolta: ezzel tartozik jövőjének. Az eljegyzést a családi kör tudta még
                  csupán, mások csak gyanitották.
            </p>
				<p>
               S ez volt az oka, hogy Károly nem volt otthon, midőn a Ladnai s
                  Lehóczkyné drámája bekövetkezett.
            </p>
				<p>
               Elutazása után Malcsákné kérésére Malcsák Pál és Emma Körmöczbányára
                  látogattak el, most már Kuli Jánostól akartak tudakozódni az elveszett testvér
                  felől.
            </p>
				<p>
               Kuli Jánost azonban ők sem tudták előkeriteni.
            </p>
				<p>
               Malcsák Pál feleségével együtt a bányaigazgatót kereste fel. Lakásuk
                  a főtéren volt, ahonnan a templomot el kellett hordani. Az ablakon keresztül
                  látható volt egészen a régi vár ódon bástyája.
            </p>
				<p>
               Emma maga maradt otthon, a délutánt a régi vár szemlélésével tölté
                  el, már estefelé járt az idő, mikor az előtte álló bástyakamara ablakában Kuli
                  János fejét pillantotta meg.
            </p>
				<p>
               Ellenállhatatlan vágy vett rajta erőt. Meg akarta nézni a
                  bástyakamrát, mig apja vissza érkezik.
            </p>
				<p>
               Legegyszerübb ruháját ölté magára. Fejét bekötötte egyszerü, tarka
                  kendővel. A szándék nem is látszott valami különösnek. A bástya ott állott az
                  ablakhoz alig ötven lépésnyire. Az utczákon még járt a nép, a pénzverő mühelyekben
                  dolgoztak a munkások, s ami félelmessé tehette volna utját, az a hegyekről
                  leszálló szürke köd lehetett, mit észre sem vett.
            </p>
				<p>
               És a bástya kamrája nyiltnak látszott. Két lőrés, két ablak
                  világitott belsejébe.
            </p>
				<p>
               A bástya össze van kötve egy kőkeritéssel és egy nagyobb, magtár
                  forma épülettel: Anjou Mária kastélyával. A szürkével kavart, félfekete szinü köd
                  gyorsan szállott alá. A homályban a kerités meztelen kődarabjai piszkos,
                  vászonponyva foltjainak látszottak. Egy leánynak egymagában, bátorság volt a
                  bástyába vágyakozni.
            </p>
				<p>
               A bástya-ajtó nem az utczára, hanem a régi várudvarra nyilott, s alig
                  volt elég magas arra, hogy egy tizenkét éves fiu egyenesen beléphetett.
            </p>
				<p>
               Emma midőn belépett, nem látott semmit. A lőrések sem
                  világitottak.
            </p>
			</div>
			<div type="chapter">
				<head>
               Delejesség vagy természetes erő?
            </head>
				<p>
               Méltán feltünhetik előtted, nyájas olvasóm, Emmának elhatározása. Azt
                  hinnéd, ezt aligha tenné más. Gondolj csak az ifjui gondatlanságra, mely tiszta
                  czéljaiban égő oltár. Szerelmedre, szerelmesed kivánságára, mily gyönyörrel tölt
                  el egy általad adott falevél emléke, mit később egy emlékkönyv lapjai között
                  találsz. Mit tennél ifjuságodban azzal, ki hévvel szeretett vőlegényednek életét
                  mentette meg, ha az szánandó, szánalomra méltó lény, ki a társadalom életén is
                  kivül esik?
            </p>
				<p>
               Mikor itélünk, mikor mulatunk, nézd csak meg: mennyi az, mit senki
                  sem lát, senki nem tud, csak magunk. Mennyi az, mit a való élet takar?
            </p>
				<p>
               A bástya kamrájában Emma nem talált senkit, ekkorra Kuli János
                  valószinüleg eltávozott.
            </p>
				<p>
               A padlás felé lépcsőket vett észre; fellépett néhány lépcsőn s ki
                  akart nézni egyszerü kiváncsiságból a lőréseken, midőn neszt hallott.
            </p>
				<p>
               Megdöbbent. Lenézett, s két izzó szemet látott fényleni. Ijedtében
                  felsikoltott és elesett. Esésében két erős kar tartotta fel.
            </p>
				<p>
               A két szem tulajdonosa, midőn a szép leány a karjai közé esett,
                  horkantott, mint a megrebbent csataló.
            </p>
				<p>
               Emma szétnézett, nem látott semmit. Azt sem tudta, hogy a kinek
                  karjában van: férfi-e vagy nő? Ijedtsége azonban nem változott rémületté, nyugodt,
                  kérő hangon mondá:
            </p>
				<p>
               - Bocsásson el.
            </p>
				<p>
               Az elbocsájtotta s Emma kérdezé:
            </p>
				<p>
               - Ki van itt? Nem látok.
            </p>
				<p>
               A kérdezett e szavak után vakondok módra tünt el a bástya
                  tövében.
            </p>
				<p>
               Emma egyedül maradt, most már semmi félelmet nem érzett. Sejtette,
                  hogy a ki ott volt, eltávozott, nem akarja bántani. A sötétség volt előtte
                  legkellemetlenebb. Ki akart menni a bástyából, kereste az ajtót; körüljárta a
                  bástyát s zavarában elfelejtette, hogy az ajtó szemöldök hajlása lejebb van, mint
                  amilyen magasan kezét emeli.
            </p>
				<p>
               Megállott és nem mozdult. Nézte, merre van az ajtó s ha nem látja,
                  kiszól a lőrésen az utczára.
            </p>
				<p>
               Öt percznél nem telt több idő, midőn a bástya tövében világosságot
                  látott, amely feléje közeledett.
            </p>
				<p>
               Kuli János bujt elő az üregből, kezében nagyértékü égő lámpával. A
                  lámpát letette a földre, két nagy gyertyatartóba gyertyákat hozott, meggyujtotta
                  azokat is.
            </p>
				<p>
               A lámpa a templom „örök mécse” volt. A lámpának selyem kanócza
                  szentelt olajat szítt.
            </p>
				<p>
               A mohos bástyakamara, a szent mécs, az aranyos tartókban égő
                  violaszinü gyertyák, a csunya, hülye ember, a gyönyörü leány: rendkivüli képet
                  mutatott.
            </p>
				<p>
               Kuli János ekkor megszólalt a maga nyelvén:
            </p>
				<p>
               - L-á-t-sz m-á-r? Minek jöttél ide?
            </p>
				<p>
               Emma nem felelt, Kuli János azt hitte: fél.
            </p>
				<p>
               Övéből kirántotta furulyáját s tilinkózott. Nagy fejét csóválta a
                  furulyázás mellé.
            </p>
				<p>
               A látványra Emmának piros ajkai nevetésre csattantak szét.
            </p>
				<p>
               - Maga az, János bácsi? De megijesztett.
            </p>
				<p>
               - Ki volna más?
            </p>
				<p>
               Emma odalépett a hülye emberhez és vállára tette kezét. Kuli János az
                  érintésre halálosan elsápadt.
            </p>
				<p>
               - Jó János bácsi, nem ösmeri Porsovai Károlyt?
            </p>
				<p>
               - Nem ösmerem.
            </p>
				<p>
               - Emlékezzék csak vissza: az az ur, aki nem hagyta magát megverni,
                  akivel a Kiria-völgyig mentek a Fokoruról, akit a bányából kihozott.
            </p>
				<p>
               Kuli János nevetett. Ez annyit tett: ösmeri.
            </p>
				<p>
               - Az küldött engem magáért János bácsi, én is szeretem azt az urat,
                  még jobban mint maga. Megértett ugy-e?
            </p>
				<p>
               Kuli János ismét nevetett. Emma belátta, hogy nem boldogul vele s
                  megkérte: vezesse ki az utczára.
            </p>
				<p>
               Kuli János hazáig kisérte. Emma ott megfogta kezét, kérte, menjen fel
                  hozzájuk. Az utczán sokan megálltak, nézték a szép leányt és a hülyét, ki végre
                  is, amikor Emma pénzt akart neki adni, elszaladt.
            </p>
				<p>
               Egyedül ment fel szobájukba, apja, anyja még ezután érkezett haza,
                  lemondva a további tudakozódásokról végképpen. Emma elbeszélte nekik találkozását
                  Kuli Jánossal, csaknem kétségbe ejtve előadásával azokat.
            </p>
				<p>
               - Volt bátorságod ezt megtenni? - kérdé tőle anyja.
            </p>
				<p>
               - Ne haragudj meg édes anyám. Ki bánthatna engem?
            </p>
				<p>
               Azonban akkor éjjel háromszor is felsikoltott álmából. A természet
                  megkivánja jogainak elismerését. Ébren győzött az ártatlan erő; de az álomban
                  pihen az élő akarat és a képzelet szerte csapong, mert nincs, ami fékezze.
            </p>
				<p>
               Kuli János az egész éjet annak a háznak előpárkányán töltötte,
                  melyben Emma aludt. Fejét odahajtotta az ablak leveles redőnyéhez s ami nyaktörő
                  utain sohasem történt vele, - majd leesett, annyira megcsuszott, mikor Emma
                  sikoltását meghallotta.
            </p>
				<p>
               A két fehér kéznek érintése felkorbácsolta indulatait. Delejesség-e,
                  vagy természetes erő az, mivel a nő magához hóditja a férfiut? Elemezni nem
                  tudjuk, csak nevét ismerjük és az nem más, mint: a szerelem.
            </p>
				<p>
               Kuli János férfiu volt, s e nemben egy barátságos női kéznek érintése
                  tüzzé válhatik.
            </p>
				<p>
               Malcsákék másnap otthagyták Körmöczbányát. Kassán egy hétig időztek,
                  onnan tudatták Porsovai Károlylyal, hogy a hülyét nem tudták haza vinni.
            </p>
				<p>
               S mily nagy volt meglepetésük, midőn haza érkezve, Emma azzal a
                  hirrel rohant be anyjához:
            </p>
				<p>
               - Itt van Kuli János.
            </p>
				<p>
               Csakugyan az volt. Hogy tudott oda elmenni? Bizonyosan emlékezett a
                  völgy nevére és jó utbaigazitó volt ösztöne, mely a kéz érintése után arra
                  vonzotta, hová barátságos jó akarattal hivta meg a szép leány.
            </p>
				<p>
               Emma maga szaladt a gyár keritéséhez, s megfogva kezét, bevezette
                  szobájába.
            </p>
				<p>
               Anyja félve és csodálattal nézte Kuli János rut arczát.
            </p>
				<p>
               - Ne féljen tőle anyám, - mondá Emma - jó ember ez, engem sem bántott
                  és lássa, utánunk jött.
            </p>
				<p>
               Egy széket tolt Kuli János elé, biztatta, hogy üljön le.
            </p>
				<p>
               Kuli János nem tudta mire való a szék, az ajtó mögé huzódott, nagy
                  szája szomoruan nyilott szét erre a két szóra:
            </p>
				<p>
               - Éhes vagyok.
            </p>
				<p>
               Emma ennivalóért futott s ezalatt Malcsákné borzadva gondolt arra az
                  eshetőségre, ha Kuli János addig felnyitná a száját. Nem mert hozzá
                  szólani, nehogy beszédre kényszeritse; de mialatt Kuli János
                     roppant étvágygyal elköltötte az elébe rakott ételeket, Malcsáknénak eszébe
                     jutott: hogy ennek az embernek, aki mindnyájuk boldogságát megszerezte, mily
                     nagy szive van, hogy ösmeretlen
                tájakon utána megy annak, ki jó, barátságos volt hozzá.
            </p>
				<p>
               Okos asszony volt és igy itélt. Könyezve kérte, hogy ne menjen el
                  többé házuktól.
            </p>
				<p>
               Kuli János fejével bólintott, mintha mondta volna:
            </p>
				<p>
               - Itt maradok.
            </p>
				<p>
               Emma nyakába borult s megcsókolta rut arczát.
            </p>
				<p>
               - Óh, mint fog örülni Károly, ha visszajön, hogy hozzánk jött János
                  bácsi, - mondá kitörő örömmel.
            </p>
				<p>
               A szerencsétlen ember megkövesült szemekkel nézett a szép leányra és
                  egy szentkép vonásai rajzolódtak szük elméjébe. Ez órától kezdve az a szük elme
                  átszellemült, a házajtó küszöbe: feje alja, párnája lett s ő minden érzelmét e
                  küszöbre helyezte nagy hüségében, mint az eb.
            </p>
			</div>
			<div type="chapter">
				<head>
               Szép családi körben.
            </head>
				<p>
               Honnan tudta Kuli János a körmöczbányai hegyek aljában levő aknák,
                  üregek létezését s honnan tudták nevét?
            </p>
				<p>
               Az egykori szegény hárfás leánynak testvéröcscse, midőn a börtönből
                  kiszabadult, mint tudjuk, a bástyafalról leesett, s elméje eltompult. Az, aki
                  minden teremtményének gondját viseli, vezette rá a legelső nyilásra, ahol élelmet
                  talált, evett, élt és felnőtt.
            </p>
				<p>
               A körmöcziek sokszor látták, később ösmerőssé vált közöttük és egy
                  tanárnak, aki nagy tudományossága mellett festészettel, szobrászattal
                  foglalkozott, egy festményéhez, amely szent asszonyt ábrázolt, mikor az elesett
                  nyomorultat gyógyitja, egy arczképre volt szüksége.
            </p>
				<p>
               A szent asszonynak lefestette szép feleségét; a nyomorultnak a
                  hülyévé vált hegedüs fiut, s ekkor elnevezte: Kuli Jánosnak.
            </p>
				<p>
               A hülyének ezek szerint e tudós tanár volt az angyala: mert nevet
                  adott neki.
            </p>
				<p>
               A körmöczi gyerekek ma is emlegetik, a városból is hiányzik, ugy
                  megszoktak és oly csodálatos volt, hogy senkinek sem volt terhére.
            </p>
				<p>
               Kuli János évek óta ott van Porsovai Károly házánál, kiről azt
                  tartják a felvidéken: hogy a legszerencsésebb emberek egyike.
            </p>
				<p>
               A Rika-völgyet apja neki ajándékozta, oda gyárat épittetett és a
                  katalinvölgyi gyárteleppel az ő gyártelepe összeolvadt. A czégértáblán nagy
                  betükben diszeleg a Porsovai név. A gyárnak ujabb részében nehéz pörölyök
                  dübörögnek, amint formálják a vasat; cseng, bong az üllő s a vidám munkások
                  ajakáról közbe hallszik a magyar nóta. A gyárnak készitményein védőjegyül ez a
                  mondás áll:
            </p>
				<p>
                  Jó szerencsét!
            </p>
				<p>
               Mire emlékeztet ez, vagy mire serkent? azt a gyártulajdonosok tudják.
                  Az egykori mérnök mindenhez ért. Amihez hozzáfogott, mindenütt szerencse járt a
                  nyomában.
            </p>
				<p>
               A felvidéken több kerületből meghivták képviselőnek.
            </p>
				<p>
               A küldöttségeket rendesen apja, Porsovai Ádám fogadta e
                  szavakkal:
            </p>
				<p>
               - Mit akarnak önök fiammal? Fiam csak üsse a vasat! Itt kenyeret ád
                  százaknak s igen jól érezzük magunkat itthon.
            </p>
				<p>
               Porsovai Károly pedig szép feleségének vállára hajolva, szeretettel
                  sugta fülébe:
            </p>
				<p>
               - Nem hagynálak én el többé és nem hagynám el ezt a földet, melyen
                  téged neveltek nekem, kedves Emmám!
            </p>
				<p>
               Olykor összegyül az egész család az Ádám ur házánál.
            </p>
				<p>
               Az öreg Malcsák pipázik. Malcsák Pál hizik tovább és felesége az
                  ilyen családi ünnepélyen oda viteti hárfáját. A húrok a régi bájjal zendülnek és a
                  bujdosók nótáján elandalog Porsovai Ádám, mint egykor ősei.
            </p>
				<p>
               Az asztal mellett állandó helye van Kuli Jánosnak is, ki a multba
                  révedező szemmel nézi a hárfát, mintha ösmerné, mintha mondaná: - Én is közétek
                  való vagyok! Nekem is szólott egykor e hárfa mellett kenyérkereső hegedűm, mint a
                  hogy most jajgat néha, kinos állapotomon, furulyám.
            </p>
				<p>
               A család boldog, megelégedett, s ha Emma rajongó szeretetét látja
                  Ádám ur, melylyel az férje iránt viseltetik, a vén törvényhozó sokszor
                  elmondja:
            </p>
				<p>
               - Angyalom, te vagy a mi orvosunk. Szerelem kinjában koldus a király;
                  szerelme boldogságában király a koldus. A te szép lelkedből pedig állandóan reánk
                  sugárzik a tiszta szerelem.
            </p>
				<p>
               (VÉGE.)
            </p>
			</div>
		</body>
	</text>
</TEI>